{"id": "464889", "revid": "124394462", "url": "https://it.wikipedia.org/wiki?curid=464889", "title": "Mario Praz", "text": "Biografia.\nIl padre, Luciano Praz, proveniente da una famiglia di origine svizzera, era impiegato di banca, i cui antenati si trasferirono nel 1525 da Zermatt in Valle d'Aosta, in seguito a persecuzioni religiose, perch\u00e9 i Praz erano di fede cattolica.\nLa madre, contessa Giulia Testa di Marsciano, discendeva dalla famiglia dei Conti di Marsciano.\nTrascorse i primi anni in Svizzera, dove il padre lavorava. Nato con una deformit\u00e0 congenita al piede destro, fu poi operato con successo presso l'Istituto Ortopedico Rizzoli di Bologna.\nAlla morte del padre, avvenuta nell'estate del 1900, si trasfer\u00ec con la madre a Firenze, presso il nonno materno Alcibiade di Marsciano. Dopo un breve periodo di ristrettezze economiche, nel 1909 la madre cominci\u00f2 a frequentare il figlio di un ufficiale del commissariato, Carlo Targioni, di professione medico condotto, che godeva di un'ottima posizione economica e che nel 1912 diventer\u00e0 il suo secondo marito.\nGli studi.\nIn seguito al matrimonio della madre si trasfer\u00ec a Firenze dove frequent\u00f2 il liceo ginnasio \"Galileo\" e nel 1914, dopo aver conseguito la licenza con onore, si iscrisse alla facolt\u00e0 di Giurisprudenza presso l'Universit\u00e0 di Bologna, per poi trasferirsi nel 1915 a Roma, dove si laure\u00f2 nel 1918 con una tesi di diritto internazionale sulla Societ\u00e0 delle Nazioni; dopo un breve periodo di praticantato presso un avvocato amico di famiglia, scelse di dedicarsi alla letteratura laureandosi due anni dopo, nel 1920, in Lettere presso l'Istituto di Studi Superiori dell'Universit\u00e0 di Firenze, studiando con Giorgio Pasquali e Ernesto Giacomo Parodi, col quale discusse una tesi sulla lingua di Gabriele D'Annunzio.\nLo stesso anno, tramite l'Istituto britannico, entr\u00f2 in contatto con l'ambiente artistico della colonia di aristocratici inglesi trasferiti a Firenze, in particolare con la scrittrice Vernon Lee (pseudonimo di Violet Paget), la quale gli commission\u00f2 una rubrica intitolata \"Letters from Italy\", dedicata a vicende italiane e di critica letteraria per il periodico inglese \"The London Mercury\".\nSempre quell'anno incontr\u00f2 Giovanni Papini che, richiedendo la sua collaborazione per alcune traduzioni di poeti inglesi dell'Ottocento e di alcuni saggi di Charles Lamb, fece nascere in Praz l'interesse per il saggio critico, quella sprezzatura che diverr\u00e0 poi il marchio letterario nel quale i suoi scritti risulteranno apprezzatissimi e innovativi.\nDopo aver inviato alcune traduzioni poetiche dall'inglese a Ardengo Soffici, l'anno seguente contatta per il medesimo scopo anche Emilio Cecchi, dal quale otterr\u00e0 un giudizio incoraggiante e con cui nascer\u00e0 ben presto un rapporto di confronto intellettuale che durer\u00e0 oltre quarant'anni.\nIn quegli anni Praz si dedic\u00f2 allo studio dell'inglese assieme all'amico Vittorio Moschini, che diverr\u00e0 poi Soprintendente alle Gallerie di Venezia, e cominci\u00f2 a frequentare per interesse personale, insieme all'amico Bruno Migliorini, le lezioni di critica e filologia letteraria di Cesare De Lollis. Risalgono a questi anni le prime recensioni e i primi saggi che pubblicher\u00e0 sulla rivista \"La Cultura\", diretta a quel tempo dallo stesso De Lollis, e su \"L'Italiano\" di Leo Longanesi, su quest'ultima appare anche il noto saggio sul Neoclassicismo \"Winckelmann\".\nGli anni inglesi.\nTrasferitosi nel 1923 a Londra presso l'amico Antonio Cippico, insegnante d'italiano alla University College di Londra, Praz ottenne una borsa di studio col sostegno di De Lollis e di Carlo Formichi (allora titolare dei corsi di filologia inglese a Roma), entrando in contatto col mondo letterario londinese grazie all'intercessione dell'amica Vernon Lee. Alla fine dello stesso 1923 egli venne incaricato di ricoprire il ruolo di lettore di italiano presso l'Universit\u00e0 di Liverpool, compito che lo impegner\u00e0 fino al 1931. In questo periodo uscirono in Italia la sua traduzione de \"I saggi di Elia\" di Lamb, l'antologia \"Poeti inglesi dell'Ottocento\" e in Gran Bretagna il suo saggio \"Secentismo e Marinismo in Inghilterra\", che gli merit\u00f2 il vivo elogio di T.S. Eliot e del grande studioso di John Donne H.J.C. Grierson.\nNel 1926 Praz fece il primo viaggio in Spagna, che sar\u00e0 l'argomento del suo \"Penisola Pentagonale\", terminato di scrivere nell'estate a Viareggio. In marzo e in aprile si rec\u00f2 per un soggiorno nei Paesi Bassi, visitando molte citt\u00e0 e poi ancora a Firenze dove si ritrov\u00f2 con gli amici di sempre. Strinse ancora pi\u00f9 stretti rapporti con T.S. Eliot e cominci\u00f2 a frequentare Eugenio Montale: \u00ab\u2026ci fu un tempo, tra il 1927 e il 1934, che nei miei soggiorni fiorentini non passava quasi giorno che non incontrassi Eugenio Montale, ci ritrovavamo al caff\u00e8 e in trattoria e, a giudicare dalle lettere che mi rimangono, avevamo da dirci moltissime cose\u00bb.\nNel 1932 \u00e8 docente di letteratura italiana nell'Universit\u00e0 di Manchester.\nNel 1930 venne pubblicato il fondamentale lavoro \"La carne, la morte e il diavolo nella letteratura romantica\": tradotto in inglese nel 1933 contribuir\u00e0 ad estendere la sua fama in Gran Bretagna e negli Stati Uniti, provocando invece forti reazioni contrarie in Italia, fra le quali quella di Benedetto Croce. Fu uno dei primi studi interdisciplinari al mondo che incluse anche la storia dell'arte nel confronto con l'evoluzione della letteratura, della musica e del pensiero.\nIl ritorno a Roma.\nDopo la morte della madre, avvenuta nel 1931, Praz ottenne l'anno successivo la cattedra di italiano all'Universit\u00e0 di Manchester, contemporaneamente alla cattedra di letteratura inglese all'Universit\u00e0 degli studi di Roma \"La Sapienza\", la prima istituita in Italia sull'argomento (poi ereditata da El\u00e9mire Zolla), Praz pot\u00e9 disporre della possibilit\u00e0 di restare altri due anni in Gran Bretagna. Dopo la chiamata di Gentile a Roma, si iscrisse al PNF.\nDopo essersi sposato con Vivyan Eyles, nel 1938 nacque la figlia Lucia, che per\u00f2 vivr\u00e0 per tutta l'adolescenza prevalentemente con la madre quando questa, alla fine della guerra, si separer\u00e0 dal padre. Anche a questa infelice vicenda coniugale viene fatta risalire la \"malinconica solitudine\" che caratterizz\u00f2 l'esistenza di Mario Praz, di cui diedero testimonianza anche colleghi anglisti come Elio Chinol e Nemi D'Agostino.\nAl rientro a Roma nel 1934 Praz prese servizio per un anno nella storica sede della facolt\u00e0 di lettere dell'Universit\u00e0 La Sapienza, in palazzo Carpegna di corso Rinascimento, acquistando casa nelle vicinanze e sviluppando quella passione per il centro della capitale che lo accompagner\u00e0 anche quando prosegu\u00ec, dal 1935 fino al 1966, l'insegnamento di docente ordinario di lingua e letteratura inglese nel nuovo edificio universitario disegnato da Marcello Piacentini.\nDa questa cattedra si dedic\u00f2 alla creazione della prima scuola scientifica di anglistica in Italia, che former\u00e0 fra i pochi allievi anche Vittorio Gabrieli, Agostino Lombardo, Giorgio Melchiori, Gabriele Baldini e Masolino d'Amico.\nDel 1934 \u00e8 il suo \"Studi sul concettismo\" che si occupa della presenza di \u00abimprese\u00bb e \u00abemblemi\u00bb in letteratura, applicando un metodo di analisi per molti versi analogo agli studi di iconologia inaugurati da Aby Warburg e portati avanti dall'Istituto londinese a lui dedicato, allora diretto da Fritz Saxl. Nel 1936 viene pubblicata presso l'editore Sansoni la \"Storia della letteratura inglese\", riveduta e ampliata nel 1960 e ancora nel 1979, considerata ancora oggi un ottimo strumento per avere una visione d'insieme della letteratura inglese tenendo conto della evoluzione del gusto nei secoli.\nNel 1940 entra a far parte dei collaboratori della rivista Primato fondata dal ministro Giuseppe Bottai.\nNel dopoguerra.\nNegli anni della seconda guerra mondiale egli continu\u00f2 l'attivit\u00e0 didattica e scientifica, ma fu nel periodo successivo che l'attivit\u00e0 divent\u00f2 intensa e fruttuosa. \nNel 1949 col sostegno del British Council di Roma fond\u00f2 la rivista \"English Miscellany. A Symposium of History, Literature and the Arts\", importante punto di riferimento per la formazione di illustri anglisti per molti anni; del 1952 \u00e8 il suo primo viaggio negli Stati Uniti per una serie di conferenze nelle principali universit\u00e0.\n\"Nel 1955 Mario Praz era, ormai da pi\u00f9 di due decenni, uno studioso e un saggista di caratura internazionale e di fama pienamente riconosciuta: autore di opere insieme originali e straordinariamente erudite, professore di inglese in Italia e di italiano in Inghilterra, grande viaggiatore e prosatore superbo\".\nIn questi anni comincia a manifestare, con una costanza quasi quotidiana, la sua passione per il collezionismo di antiquariato.\nLa collezione di Praz si arricchir\u00e0 poi con i mobili stile Impero, lasciatogli in eredit\u00e0 dal patrigno, che pur aveva sposato, pochi mesi prima di morire, la propria domestica Zenobia, alla quale aveva lasciato gli altri suoi averi. \nRitiratosi dall'insegnamento per raggiunti limiti d'et\u00e0, egli continu\u00f2 nondimeno l'attivit\u00e0 di studio ad altissimo livello, riconosciuta dalle massime istituzioni scientifiche italiane e straniere. La figura del protagonista del film \"Gruppo di famiglia in un interno\" di Luchino Visconti, con sceneggiatura di Suso Cecchi d'Amico, fu costruita ispirandosi dichiaratamente al Mario Praz degli ultimi anni, trasformando il suo personaggio per\u00f2 in un eremita asserragliato nella sua casa museo. La visione del film provoc\u00f2 una forte impressione e un'accesa ira da parte di Praz.\nCollabor\u00f2 alle pagine culturali dei quotidiani \"Il Tempo\" (sin dalla fondazione), e dal 26 giugno 1974 \"Il Giornale\" di Indro Montanelli. Ha scritto anche su \"La Stampa\" e contribuito, marginalmente, a \"Paese sera\", con lo pseudonimo \u00abAlcibiade\u00bb, e al settimanale \"Il Borghese\".\nLa fama di iettatore.\nA causa del suo aspetto fisico, dei temi demoniaci che gli furono sempre cari, nonch\u00e9 dell'invidia dei colleghi per la sua sterminata cultura, Praz ebbe nomea di iettatore, tanto che nei circoli letterari veniva in genere chiamato \"Il celebre anglista\", \"L'innominabile\" o, pi\u00f9 frequentemente, \"Il maligno\".\nPraz era perfettamente a conoscenza di questa fama, fino al punto che ogni tanto sosteneva di averla fomentata lui stesso per sottrarsi alla vita mondana e potersi dedicare meglio agli studi. L'allievo Beniamino Placido, per\u00f2, spiegava la nomea di superstizione apotropaica - che circond\u00f2 Praz per decenni, tra generazioni di studenti e colleghi - come una conseguenza della \"malinconica solitudine\" derivante dalla citata vicenda coniugale.\nRiconoscimenti e titoli.\nFu inoltre membro dell'Accademia dei Lincei e di alcune accademie straniere.\nGiudizi critici.\nGli scontri con Benedetto Croce sull'estetica e il suo originale metodo critico - che preferisce spesso utilizzare metafore pi\u00f9 che convenzionali analisi descrittive - hanno fatto s\u00ec che il suo sforzo culturale venisse non solo spesso sottovalutato dai critici, ma addirittura attaccato come scarsamente scientifico e addirittura incompetente.\nAl contrario un'attenta lettura delle sue opere svela che i tanto controversi \"dettagli\" sono in realt\u00e0 \"sforzi di ricostruzione globale\". \nAttraverso l'evocazione di immagini, infatti, il Professore fa sperimentare al lettore la sensazione di contemplare davvero un affresco pieno di particolari; ne sono un esempio le splendide pagine profuse di delicato ed arguto \"humor\" dedicate all'epoca vittoriana:\nDai suoi scritti emergono critiche nei confronti della societ\u00e0 contemporanea in merito alla maniera di concepire l'arte e all'imbarbarimento dei costumi: \nE ancora: \nAllo stato attuale vi \u00e8 un attento recupero del lavoro di Mario Praz, anche in considerazione del fatto che i suoi studi oggi paiono pionieri dei \"cultural studies\".\nLo storico della musica Piero Buscaroli ne ha ricordato la figura nel libro di memorie \"Dalla parte dei vinti\" (Mondadori, 2010). In un'intervista rilasciata al giornalista Bruno Giurato, ha altres\u00ec espresso un giudizio molto favorevole sul racconto autobiografico \"La casa della vita\", ritenendolo il pi\u00f9 grande libro italiano dopo \"Lemmonio Boreo\" di Ardengo Soffici.\nPaolo Isotta ha ricordato l'opera e l'ingegno di Praz in un libro di memorie pubblicato nel 2014, soffermandosi anche sull'ostracismo che l'illustre anglista dovette subire nel corso della sua carriera:\nFausto Gianfranceschi, critico letterario e responsabile, tra gli anni sessanta e gli ottanta, della terza pagina del quotidiano \"Il Tempo\", del quale Praz pu\u00f2 dirsi una firma storica, ha scritto:\nOpere.\nLa bibliografia completa raccoglie circa 2600 titoli. Nominiamo di seguito i principali:\nCitazioni.\n\u00abLa casa \u00e8 l'uomo, \"tel le logis, tel le maitre\"; ovvero \u201cdimmi come abiti e ti dir\u00f2 chi sei\u201d\u00bb (\"La filosofia dell'arredamento\")"}
{"id": "464896", "revid": "108523572", "url": "https://it.wikipedia.org/wiki?curid=464896", "title": "Francesco Araja", "text": "Tra le opere da lui scritte per la corte vi \u00e8 \"\u0426\u0435\u0444\u0430\u043b \u0438 \u041f\u0440\u043e\u043a\u0440\u0438\u0441\" (\"Cefalo e Procri\"), la prima opera in lingua russa. \u00c8 possibile che egli, nel 1751, abbia composto l'opera \"\u0422\u0438\u0442\u043e\u0432\u043e \u043c\u0438\u043b\u043e\u0441\u0435\u0440\u0434\u0438\u0435\" (\"La clemenza di Tito\") su libretto in russo (probabilmente tradotto dall'italiano) del famoso attore e in seguito compositore Fyodor Grigorievich Volkov.\nBiografia.\nAraja ricevette la sua prima educazione musicale a Napoli dal padre Angelo Araia e dal nonno Pietro Aniello Araia. Successivamente fu forse allievo di Leonardo Vinci o Leonardo Leo, ed inizi\u00f2 a comporre all'et\u00e0 di 20 anni. Le sue prime opere vennero rappresentate nei teatri di Napoli, Firenze, Roma, Milano e Venezia. Nel 1735 fu invitato a San Pietroburgo, assieme a una compagnia operistica italiana, e divenne maestro di cappella delle imperatrici Anna ed Elisabetta poi.\nLa sua \"La forza dell'amore e dell'odio\" fu la prima opera italiana rappresentata in Russia. Fu messa in scena nel 1736 come \"\u0421\u0438\u043b\u0430 \u043b\u044e\u0431\u0432\u0438 \u0438 \u043d\u0435\u043d\u0430\u0432\u0438\u0441\u0442\u0438\" (Sila lyubvi i nenavisti), con un libretto, il primo mai stampato in russo, con la traduzione in lingua locale di Vasily Trediakovsky. Ad essa seguirono \"Il finto Nino, ovvero La Semiramide riconosciuta\" nel 1737, \"Artaserse\" nel 1738, \"Seleuco\", con la traduzione in russo ad opera di Sumarokov, andata in scena per la prima volta a Mosca nel 1744, \"Scipione\" (tradotta da Adam Olsufiev), a San Pietroburgo nel 1745, \"Mitridate\" nel 1747, e altre.\nTutte queste opere erano composte su libretti in italiano; ma nel 1755 Araja compose \"\u0426\u0435\u0444\u0430\u043b \u0438 \u041f\u0440\u043e\u043a\u0440\u0438\u0441\" (\"Tsefal i Prokris\", Cefalo e Procri), un'opera in tre atti su libretto in russo di Alexander Sumarokov basato sulle \"Metamorfosi\" di Ovidio. Venne messa in scena per la prima volta a San Pietroburgo il 7 marzo (27 febbraio secondo il calendario giuliano, allora ancora vigente in Russia) 1755, con scenografie di Giuseppe Valeriani e fu la prima opera con cantanti russi. Fu un grande successo, ed Araja ricevette 100 mezzi imperiali, equivalenti a 5 rubli in oro, ed una lussuosa carrozza stimata 500 rubli come dono dall'imperatrice Elisabetta.\nLe sue due opere successive, \"Amor prigioniero\" e \"Ifigenia in Tauride\", vennero rappresentate per la prima volta, rispettivamente, a Oranienbaum nel 1755 e a Mosca nel 1758. Nel 1759 Araja fece ritorno in Italia, ma venne richiamato in Russia per l'incoronazione dello zar Pietro III nel 1762. Ben presto, questi viene fatto assassinare dalla moglie, la futura Caterina II, e anche in conseguenza di ci\u00f2 Araja lasci\u00f2 definitivamente la Russia. Le sue ultime composizioni furono l'oratorio \"La Nativit\u00e0 di Ges\u00f9\" e l'opera \"La Cimotea\". Mor\u00ec a Bologna tra il 1762 e il 1770."}
{"id": "464897", "revid": "35813", "url": "https://it.wikipedia.org/wiki?curid=464897", "title": "Francesco Araia", "text": ""}
{"id": "464903", "revid": "46291", "url": "https://it.wikipedia.org/wiki?curid=464903", "title": "Millettia laurentii", "text": "Il weng\u00e9 (Millettia laurentii ) \u00e8 un albero della famiglia delle Fabacee (o Leguminose), originario dell'Africa tropicale, dal Mozambico al medio bacino del Congo.\nCaratteristiche ed usi del legname.\nSi tratta di un'essenza molto dura e di colore scuro a volte con striature gialle molto sottili. .\nIl legname viene impiegato nella costruzione di mobili, falegnameria d'interni, pavimenti, impiallacciature ed ebanisteria. \nIn Africa viene usato per la realizzazione di tamburi grazie alla sua buona risonanza. \nInoltre in liuteria \u00e8 utilizzato su strumenti a corda per le sue caratteristiche timbriche e di durata del suono.\nTra i possibili impieghi figurano la costruzione di chitarre, bassi elettrici e accessori."}
{"id": "464907", "revid": "1270970", "url": "https://it.wikipedia.org/wiki?curid=464907", "title": "Fascia (cattolicesimo)", "text": "\u00c8 una fascia indossata sopra l'abito talare dal clero cattolico. Essa cinge la vita e scende sulla gamba sinistra. Originariamente esistevano due tipologie di fascia, quella terminante con nappa dello stesso colore della fascia, che veniva indossata sopra l'abito corale, e quella terminante con frangia serica, che veniva indossata sopra l\"'abito piano\". Dopo la riforma liturgica, che ha notevolmente semplificato l'uso delle insegne prelatizie e degli abiti sacri, \u00e8 consentito l'uso della sola fascia con frangia. L'estremit\u00e0 di tale fascia \u00e8, appunto, completa di una frangia (dello stesso colore) finemente lavorata. Di solito \u00e8 in lana o seta.\nIl colore della fascia varia a seconda del \"grado\" di appartenenza:"}
{"id": "464910", "revid": "2096950", "url": "https://it.wikipedia.org/wiki?curid=464910", "title": "Isabella Bertolini", "text": "Laureata in giurisprudenza, ha esercitato la professione di avvocato penalista.\nCarriera politica.\nHa iniziato l'attivit\u00e0 politica nella Giovent\u00f9 Liberale, organizzazione giovanile del PLI.\nBertolini si \u00e8 candidata alla Camera per Forza Italia alle elezioni politiche del 1994 nel collegio di Modena - Sassuolo raccogliendo il 29% dei voti, e venendo dunque sconfitta dal rappresentante dei Progressisti Franco Danieli.\nSempre nel 1994 \u00e8 nominata da Berlusconi Coordinatore provinciale di Modena per Forza Italia, confermata al congresso provinciale del 1997.\nNel 1994-1999 e 1999-2004 \u00e8 consigliere comunale a Modena.\nNel 1995 \u00e8 eletta al Consiglio regionale dell'Emilia-Romagna, poi riconfermata nel 2000 con 8.870 preferenze; \u00e8 stata quindi capogruppo di Forza Italia in consiglio regionale.\nDal 2000 \u00e8 Coordinatore regionale di Forza Italia in Emilia-Romagna.\nDeputata di Forza Italia e del PdL.\n\u00c8 stata eletta alla Camera dei deputati a seguito delle elezioni politiche del 2001, grazie al recupero proporzionale nella circoscrizione XI (Emilia-Romagna), e rieletta nel 2006, sempre per l'Emilia-Romagna.\nXIV Legislatura (2001-06).\nNella XIV legislatura \u00e8 stata vicepresidente del gruppo parlamentare di Forza Italia alla Camera, \u00e8 stata relatrice della Legge Bossi-Fini sull'immigrazione.\nXV Legislatura (2006-08).\nNel 2006 \u00e8 stata rieletta alla Camera dei deputati in Emilia-Romagna sempre con il ruolo di vice capogruppo di Forza Italia alla Camera.\nNel corso della Legislatura \u00e8 stata Vicepresidente dei Deputati di Forza Italia; Vicepresidente del Comitato Parlamentare di controllo sull'attuazione dell'accordo di Schengen, di vigilanza sull'attivit\u00e0 di eurogol, di controllo e vigilanza in materia di immigrazione; Componente della I Commissione permanente Affari Costituzionali, della Presidenza del Consiglio e Interni.\nXVI Legislatura (2008-2013).\nNel 2008 \u00e8 rieletta alla Camera dei deputati per il Popolo della Libert\u00e0. Nominata vicecapogruppo del Pdl alla Camera. \u00c8 membro della I Commissione permanente Affari Costituzionali, della Presidenza del Consiglio e Interni.\nBertolini \u00e8 relatrice nel 2011 del ddl sui rimpatri clandestini approvato alla Camera il 14 luglio 2011. Il provvedimento firmato dal ministro degli Interni Roberto Maroni prevede il rimpatrio dei clandestini, l'allungamento della permanenza nei Cie da 6 a 18 mesi e l'estensione da 5 a 7 giorni del termine entro il quale lo straniero deve lasciare il territorio nazionale su ordine del questore, nel caso non sia stato possibile il trattenimento presso i centri.\nIl 3 novembre 2011 la Bertolini nonostante fosse considerata un \"falco berlusconiano\" per la sua fedelt\u00e0 al premier e la totale condivisione del suo agire politico e personale firma insieme al deputato PdL Giorgio Stracquadanio e ad altri quattro deputati gi\u00e0 ex PdL Roberto Antonione, Giustina Destro, Fabio Gava e Giancarlo Pittelli una lettera in cui invitano il premier Berlusconi ad agire da \"uomo di Stato e formare un nuovo Governo\".\nIl 22 novembre 2012 annuncia le sue dimissioni dal PdL insieme al presidente della Commissione Ecomafie ed ex avvocato del premier Silvio Berlusconi Gaetano Pecorella, al vicepresidente della Commissione Ambiente della Camera ed ex Sottosegretario all'Ambiente del Governo Berlusconi Roberto Tortoli, all'ex presidente del Comitato per la legislazione della Camera Franco Stradella e al deputato gi\u00e0 ex PdL Giorgio Stracquadanio per fondare Italia Libera nuovo soggetto politico che guarda alle formazioni Italia Futura di Luca Cordero di Montezemolo e Andrea Riccardi e al progetto della Lista per l'Italia di Pier Ferdinando Casini e Gianfranco Fini per continuare l'esperienza politica del Governo Monti. Nel 2012 la componente si federa alla Camera con la componente \"Liberali per l'Italia-PLI\" composta tutta da deputati ex PdL tra cui Roberto Antonione, Giustina Destro, Fabio Gava, Luciano Mario Sardelli e Angelo Sartori che avevano lasciato il partito nel 2011 facendo cadere il Governo Berlusconi IV per aprile la strada al Governo Monti dando vita alla componente unitaria \"Italia Libera-Liberali per l'Italia-Partito Liberale Italiano\".\nNel dicembre 2012 aderisce ufficialmente all'Agenda Monti per l'Italia, il nuovo movimento politico di Mario Monti.\nIl 19 dicembre 2012 vota la conversione in legge del decreto che toglie alla magistratura la facolt\u00e0 di sequestro degli impianti dell'Ilva, impianti a cui la Procura di Taranto aveva posto i sigilli in seguito a due perizie nell'ambito di un'inchiesta per disastro ambientale.\nInsulti ai Radicali.\nIl 19 dicembre 2008 Marco Cappato (segretario dell'Associazione Luca Coscioni), Antonella Casu (segretaria di Radicali Italiani), e Sergio D'Elia (segretario di Nessuno Tocchi Caino), presentano denuncia verso il Ministro della salute Maurizio Sacconi, presso la Procura di Roma, per violenza privata ed intimidazioni, in seguito al suo \"atto d'indirizzo\" sul caso Eluana Englaro di pochi giorni prima.\nIl 17 gennaio 2009, in seguito alla denuncia dei dirigenti del Partito Radicale, la Procura di Roma iscrive il ministro Maurizio Sacconi al registro degli indagati.\nLo stesso giorno, la Bertolini commenta cos\u00ec la notizia:\nA queste dichiarazioni replica il giorno dopo Marco Perduca, senatore eletto nella delegazione Radicale nel Partito Democratico:\nProposta di legge sulla cittadinanza.\nNel dicembre 2009 ha presentato un disegno di legge di riforma della normativa sulla cittadinanza, commentando che \"servir\u00e0 a chi vuol veramente restare in Italia e non agli stranieri che la considerano una residenza temporanea in attesa di trasferirsi in altri paesi\".\nAlcuni punti del disegno di legge sono i seguenti:\nDario Franceschini del PD ha definito il progetto \"una legge pessima: un passo indietro\".\nAdesione alla Lega e candidatura alle regionali in Emilia-Romagna del 2020.\nNel 2019 la Bertolini annuncia l'abbandono di Forza Italia e la sua candidatura alle elezioni regionali in Emilia-Romagna del 2020 nelle file della Lega. Candidata nella circoscrizione di Modena, con 2.211 preferenze non \u00e8 risultata eletta al Consiglio regionale.\nAttivit\u00e0 associativa.\nBertolini \u00e8 presidente dell'associazione \"Valori e Libert\u00e0\", che si prefigge \"di promuovere e diffondere i principi e i valori di una cultura ispirata al diritto naturale, alla tradizione del pensiero conservatore e alla difesa delle radici cristiane della civilt\u00e0 occidentale\"."}
{"id": "464912", "revid": "1522738", "url": "https://it.wikipedia.org/wiki?curid=464912", "title": "Giuseppe Chiarante", "text": "Attivit\u00e0 politica.\nSi forma nell'ala della Democrazia Cristiana capeggiata da Giuseppe Dossetti, caratterizzata dalle posizioni pi\u00f9 progressiste, venendo eletto ancora giovanissimo nel Consiglio nazionale del partito. Nel 1953 Chiarante partecipa alla nascita e alla crescita del movimento, poi organizzato in corrente, della cosiddetta DC di \"Base\", insieme a Giovanni Galloni, Giovanni Marcora e Luigi Granelli, tutti esponenti del cattolicesimo di sinistra.\nNel 1955, a seguito di un duro scontro con la segreteria di Amintore Fanfani, lascia la DC e assieme al gruppo dell'intellettuale Franco Rodano promuove la nascita del settimanale \"Il Dibattito politico\". Nel 1958, con Lucio Magri, abbraccia la cultura politica marxista e approda al Partito Comunista Italiano. Dal 1972 al 1979 Chiarante \u00e8 stato deputato per il PCI, mentre dal '79 fino al 1994 ha ricoperto il ruolo di senatore. \u00c8 stato anche direttore di \"Rinascita\" e \"Critica marxista\".\nDirigente comunista legato alla corrente di Enrico Berlinguer, nel congresso del PCI del 1989 si oppose alla Svolta della Bolognina intrapresa dal segretario Achille Occhetto, il quale si proponeva di abbandonare il comunismo, sottoscrivendo la 'mozione 2' di Alessandro Natta, Pietro Ingrao e Aldo Tortorella. Ci\u00f2 nonostante, Chiarante \u00e8 rimasto nel partito erede del PCI, il Partito Democratico della Sinistra (PDS), rappresentando con l'amico Tortorella la componente dei \"comunisti democratici\". Ha anche presieduto il gruppo del PDS al Senato tra il 1992 e il 1994.\nIl 1\u00ba aprile 1999, mentre il governo di Massimo D'Alema (presidente dei DS, gi\u00e0 PDS) decide di sostenere la guerra del Kosovo, Chiarante abbandona i DS assieme a Tortorella, condannando l'azione militare. Diviene cos\u00ec membro della presidenza dell'Associazione per il Rinnovamento della Sinistra (ARS), con l'obiettivo di ricostruire una sinistra critica e alternativa alle forze moderate e centriste, oltre che di riattualizzare la \"questione morale\" di Berlinguer. Scrive anche per la rinata rivista \"Critica marxista\", organo dell'ARS.\nSi \u00e8 a lungo impegnato nella tutela dei beni culturali, sia come senatore (elaborando, tra l'altro, con Giulio Carlo Argan un progetto complessivo di riforma dell'amministrazione delle politiche culturali) che come vicepresidente del Consiglio Nazionale del Ministero per i beni culturali e ambientali (dal 1998), carica da cui si \u00e8 dimesso nel 2002 a seguito delle polemiche sull'ipotesi di privatizzare i musei statali e sulla creazione della Patrimonio Spa; anche a causa delle critiche mossegli da Vittorio Sgarbi, allora sottosegretario, il ministro Giuliano Urbani ritenne di non dover confermare Chiarante nella carica di membro e vicepresidente (corrispondente alla carica dell'attuale presidente del Consiglio Superiore). Molte sue battaglie a favore del patrimonio culturale italiano sono state condotte attraverso l'\"Associazione Bianchi Bandinelli\", di cui \u00e8 stato fondatore nel 1991, con Giulio Carlo Argan, e presidente dal 1993 al 2005, assumendo poi la carica di presidente onorario.\n\u00c8 scomparso il 31 luglio 2012, giorno del suo 83\u00ba compleanno.\nVita privata.\nFu lo zio di Giovanni Francesco Asperti, combattente volontario in Siria nel Rojava contro lo Stato islamico, morto nel 2018."}
{"id": "464913", "revid": "1410376", "url": "https://it.wikipedia.org/wiki?curid=464913", "title": "Franca Bimbi", "text": "Biografia.\n\u00c8 docente di Sociologia e Politica Sociale all'Universit\u00e0 di Padova. Nel 2013 \u00e8 stata premiata a San Ginesio come \"Fornarina 2013\", riconoscimento donato dalla Confraternita del Sacro Cuore di Ges\u00f9 alle donne che si distinguono nella societ\u00e0 per le loro attivit\u00e0.\nAttivit\u00e0 politica.\nElezione a deputato.\n\u00c8 stata eletta deputato nel 2001 nelle liste della Margherita e nel 2006 nelle liste dell'Ulivo (come appartenente alla Margherita). Nella XV legislatura ha ricoperto l'incarico di Presidente della XIV Commissione, Unione Europea"}
{"id": "464918", "revid": "228587", "url": "https://it.wikipedia.org/wiki?curid=464918", "title": "Eurodance", "text": "L'eurodance (a volte conosciuta come euro-NRG o euro) \u00e8 stato un genere dell'electronic dance music che ebbe origine alla fine degli anni ottanta in Europa.\nUnisce molti elementi della techno, dell'hi-NRG, dell'house, della trance e dell'euro disco.\nQuesto genere di musica \u00e8 fortemente influenzato dall'utilizzo di intense voci melodiche, o esclusivamente da sole, o insieme a versi rappati. Questo, unito a sintetizzatori all'avanguardia, forti ritmi bassi e suoni melodici, stabilisce il fondamento principale della musica eurodance. La produzione eurodance continua ad evolversi con uno stile pi\u00f9 moderno.\nDefinizione.\nIl termine \"eurodance\" venne gradualmente associato ad uno stile specifico del genere dance europeo. Durante i suoi anni d'oro a met\u00e0 degli anni novanta era indicato come \"euro-house\" o \"euro-NRG\"; in Europa era spesso chiamato come \"dancefloor\" o semplicemente \"dance\".\nAnche se alcuni usano una pi\u00f9 ampia definizione di ci\u00f2 che \u00e8 considerato \"eurodance\", nel corso del tempo il termine in particolare \u00e8 venuto a far riferimento ad un genere basato sull'NRG degli anni novanta, che incluse un cantante solista o un rapper/duetto cantante. Anche se il termine venne inizialmente utilizzato per descrivere solo i gruppi musicali dance europei, ci sono stati alcuni gruppi musicali statunitensi degli anni novanta che seguirono lo stesso stile musicale e divennero popolari in Europa, al giorno d'oggi sono citati come parte della musica eurodance.\nCaratteristiche della musica.\nLa maggior parte dell'eurodance \u00e8 caratterizzata dai riff dei sintetizzatori, da una o pi\u00f9 voci femminili o maschili con un ritornello semplice, da una o pi\u00f9 parti rap maschili o femminili, dai campionamenti e da un forte ritmo. A volte con voce femminile o maschile si canta l'intera canzone senza parti rap.\nVoce.\nL'eurodance \u00e8 spesso molto positiva ed ottimista. I testi spesso coinvolgono i temi dell'amore e della pace, del ballare e del festeggiare, o esprimere e superare difficili emozioni. Le voci dell'eurodance della prima met\u00e0 degli anni novanta furono frequentemente fatte da un cantante o da un duetto tra un rapper ed una cantante.\nMolti gruppi usarono variazioni del tema rapper-cantante, come per esempio un rapper tedesco con cantanti americani (Real McCoy), oppure l'uso del reggae rap come in Ice Mc e Fun Factory, o il canto nella forma scat come in Scatman John. Anche cantanti solisti come Alexia, Tess, Whigfield e Double You contribuirono al genere.\nI testi delle canzoni eurodance sono quasi sempre cantati in inglese, a prescindere dalla nazionalit\u00e0 dell'artista.\nPercussione.\nQuasi tutta l'eurodance sottolinea le percussioni e il ritmo. La percussione dell'eurodance \u00e8 generalmente un \"kick\" di grancassa, con alcune variazioni su un tempo di 4/4. Le percussioni sono sempre fatte da drum machines; sono suoni pi\u00f9 tipici della musica dance e non dei suoni della \"beat box\" tipici della musica rap. Il tempo musicale si aggira spesso attorno ai 125 battiti per minuto, ma pu\u00f2 variare dai 110 ai 150 BPM.\nMelodia.\nLa maggior parte dell'eurodance \u00e8 anche molto guidata dalla melodia. Diversamente dalla maggior parte della musica pop, che di solito \u00e8 scritta in tonalit\u00e0 maggiori, molte canzoni eurodance sono scritte in tonalit\u00e0 minori, similarmente alla techno. Insieme ai testi positivi, ci\u00f2 aiuta nel complesso a contribuire al suono potente ed emozionale dell'eurodance. Oltre al contributo delle voci femminili o maschili, c'\u00e8 spesso un uso notevole di rapidi arpeggi del sintetizzatore, simili alla musica trance, ma a differenza degli arpeggi trance, sono di solito pi\u00f9 ripetitivi (es. \"Scatman\" di Scatman John e \"The bad touch\" dei The Bloodhound Gang). Il sintetizzatore ha spesso un pianoforte od un organo a rullo ma a volte imita altri strumenti, come la calliope (ad esempio, \"Touch the sky\" di Cartouche). C'\u00e8 spesso un corto, ripetitivo riff, mentre altre volte c'\u00e8 un intero tour de force di sintetizzatori.\nLe caratteristiche delle band e il business.\nL'eurodance \u00e8 ampiamente commercializzata. Alcuni produttori, come Max Martin o Larry Pignagnoli, hanno gestito dozzine di gruppi. Dalle migliaia di dischi pubblicati, solo alcuni gruppi musicali sono esistiti nel panorama mainstream al di l\u00e0 di due dischi. Molti progetti musicali, come Captain Jack e Jonny Jakobsen (Dr. Bombay), ebbero un'immagine umoristica attentamente pianificata. Un gruppo chiamato E-rotic ricevette l'attenzione con testi sessualmente provocanti e video musicali.\nSebbene i singoli eurodance finissero regolarmente col ricevere dischi d'oro, di platino o multi-platino, fu maggiormente difficoltoso creare un album completo che potesse avere lo stesso livello di successo. I problemi tipici citati includono l'album nel suo complesso non all'altezza dei singoli, gli interpreti non abbastanza carismatici per mantenere l'attenzione di milioni di persone dopo una canzone o due, o la debole promozione del resto del disco dopo che i singoli sono diventati successi.\nStoria.\nL'eurodance originale \u00e8 una fusione di diversi stili della musica dance, principalmente house e rap con la variante hi-NRG della musica eurodisco.\nL'Hi-NRG e l'italo disco.\nL'hi-NRG nacque nel Regno Unito e negli Stati Uniti come un movimento underground, una forma pi\u00f9 veloce della disco dopo che essa perdette popolarit\u00e0 mainstream. Alla fine degli anni ottanta divent\u00f2 associato ai produttori discografici britannici Stock, Aitken &amp; Waterman, e dai primi anni novanta band come i Masterboy e i 2 Unlimited stavano producendo una versione continentale dell'hi-NRG.\nL'eurodance mostra una forte influenza hi-NRG, come per esempio il numero alto dei B.P.M. e il forte uso di voci femminili. L'eurodance pu\u00f2 anche essere vista come una forma tecnologicamente pi\u00f9 avanzata dell'euro disco, proprio come l'hi-NRG \u00e8 la forma tecnologicamente pi\u00f9 avanzata della disco.\nL'italo disco e la sua successiva evoluzione, l'eurobeat, a volte sono pensati come sottogeneri dell'eurodance, ma piuttosto sono derivati della versione europea dell'hi-NRG, chiamata \"space disco\". L'italo disco fu influente sulla produzione di eurodance in generale, sebbene artisti dance italiani, come Alexia, i Cappella, i CO.RO e i Double You tesero a preservare alcune caratteristiche come voci liriche femminili. Pi\u00f9 tardi artisti come gli Eiffel 65 adottarono una sorta di \"marchio\" beat nelle loro produzioni. Il termine \"eurobeat\" appare essere pi\u00f9 comune in Giappone, dove questo stile musicale \u00e8 incluso nel gioco Dance Dance Revolution cos\u00ec come in alcune colonne sonore degli anime, per esempio le scene di corse su strada in Initial D.\nLa musica house.\nLa musica house, un movimento underground negli Stati Uniti, \u00e8 stata mainstream prima in Europa, anche se inizialmente era venuta dagli Stati Uniti nel Regno Unito e nell'Europa continentale con l'ascesa dell'acid house e della \"rave\" house alla fine degli anni ottanta. Dai primi anni novanta, con l'ascesa dello stile belga new beat, l'house divenne quindi associata al Belgio ed ai Paesi Bassi.\nAlcune delle prime canzoni con elementi di quella che poi sar\u00e0 chiamata eurodance sono musica house. Per esempio, \"C'mon and Get My Love\" di D Mob (1989), \"Strike it up\" dei Black Box (1990), \"3 a.m. Eternal\" dei The KLF (1990) e \"Get ready for this\" degli 2 Unlimited (1991) hanno tutti il duetto caratteristico dell'eurodance, e \"Everybody's free (To feel good)\" di Rozalla (1991) ha il caratteristico riff del sintetizzatore.\nLa musica hip-hop.\nI versi rap sono stati uno dei principali elementi distintivi dell'eurodance. Anche se l'eurodance fa uso di voci rap, non contiene i temi testuali da \"gangster rap\", n\u00e9 segue molte delle convenzioni strumentali della musica rap, come i giradischi che si graffiano o linee di basso pesanti. Tuttavia, si concentra sulla ballabilit\u00e0 simile alla musica funk che fu una base fondamentale per il genere hip hop in quanto molte canzoni di quel genere sono state campionate da artisti hip hop.\nL'eurodance, tuttavia, serv\u00ec a rendere popolare la musica rap in Europa. Sebbene il rap era stato fatto in Europa almeno sin dai tempi dell'album di Falco, \"Einzelhaft\" (1982), la variet\u00e0 americana guadagn\u00f2 maggior consenso soltanto quando i Technotronic lanciarono la loro hit \"Pump up the jam\", e Snap! cre\u00f2 il singolo di successo \"The Power\". La combinazione dell'house music con le voci rap in generale venne indicata come hip house oppure \"house rap\". Il connubio rapper e cantante fu alla base del successo dei gruppi di maggior successo del genere come 2 Unlimited, Culture Beat, The Maxx, Ice MC e Da Blitz.\nReggae.\nAll'inizio degli anni novanta, anche fondere l'elemento del reggae divenne una tendenza nella musica eurodance. L'origine fu \"All That She Wants\" degli Ace of Base. Il successo di questa canzone port\u00f2 ad altre come \"Coco Jamboo\" dei Mr. President, \"Sex on the Beach\" dei T-Spoon, \"Sweet sweet smile\" di Tatjana, \"It's my life\" di Dr. Alban, \"Ole ole singin' ole ola\" di Rollergirl, \"We're Going to Ibiza\" dei Vengaboys e \"Fat Boy\" dei Max-A-Million.\nGli anni 2000.\nLa techno ha sempre avuto un'influenza importante sulla musica eurodance, che a volte era fondamentalmente la sua controparte pi\u00f9 commerciale. Contemporaneamente all'ascesa della seconda generazione di artisti eurodance alla fine degli anni novanta e all'inizio degli anni 2000, la trance cominci\u00f2 a prendere una maggiore influenza anche dall'eurodance e, dal 2006, inizi\u00f2 lentamente a perdere popolarit\u00e0 cos\u00ec come diminu\u00ec la qualit\u00e0 delle canzoni. L'interesse per l'eurodance si riaccese alla fine degli anni 2000 (intorno al 2008-2009), e questa volta il ritorno fu largamente aiutato dall'interesse verso la musica e i siti web di video musicali, che include un sostegno significativo dalla condivisione di contenuti multimediali e dai siti di networking online.\nGruppi come Basic Element (attivo anche negli anni novanta), Alcazar, Scooter, Ian van Dahl, Milk Inc., Merzedes Club, Infernal, Special D, Groove Coverage, Santamaria, Gigi D'Agostino Cascada, Sylver, Danijay, Eiffel 65, Roxy, Daddy DJ e solisti come Madonna (es. singolo Hung Up), Kate Ryan, Luca Zeta, Gabry Ponte, DJ Aligator, Molella, Lucas Prata ed O-Zone, rappresentano alcuni tra gli artisti eurodance di seconda generazione di maggior successo. La maggior parte di loro hanno pubblicato singoli di successo o album negli States.\nAlcuni musicisti statunitensi sono ora fortemente influenzati dall'eurodance, in rilievo Lady Gaga e Rihanna.\nGli anni 2010.\nPoich\u00e9 la dance-pop \u00e8 tornata alla ribalta in America nel 2009 e nel 2010, molte canzoni presero in prestito elementi dall'eurodance.\nLa canzone del 2013 \"Walking on air\" di Katy Perry era dello stile eurodance e divenne un successo commerciale e di critica. Nel 2014, il DJ inglese Route 94 ha pubblicato \"My love\" con la voce di Jess Glynne, che era anch'essa dello stile deep house degli anni 90. La Romania \u00e8 attualmente il pi\u00f9 grande paese che la produce. Un esempio di una canzone dance di grande successo di questo paese \u00e8 Mr. Saxobeat dell'artista rumena Alexandra Stan, che raggiunse la n\u00ba1 in oltre 20 paesi.\nPopolarit\u00e0.\nIn Europa.\nNella prima met\u00e0 degli anni novanta, l'eurodance fu molto popolare in Europa, grazie all'esteso airplay radiofonico dato dalle radio e dagli show televisivi, portando a vedere molti singoli nelle classifiche. Per esempio, in Italia c'erano sette singoli nella top ten della classifica alla fine di maggio del 1995. La popolarit\u00e0, che era simile a quella della disco nella seconda met\u00e0 degli anni settanta, port\u00f2 molti artisti non eurodance, come ad esempio Ivana Spagna, a creare questo tipo di musica.\nDalla fine degli anni novanta, la popolarit\u00e0 di questo genere cominci\u00f2 a diminuire lentamente. A questo punto, il sound classico dell'eurodance gradualmente si trasform\u00f2 in progressive house. Negli anni 2000, l'industria musicale mainstream in Europa si allontan\u00f2 dall'eurodance in favore di altri stili di musica da ballo come la nu-disco, l'electro house, la dance pop e l'R&amp;B.\nAustralia.\nLa eurodance fu popolare in Australia all'inizio degli anni '90, in particolare durante l'emergere dei warehouse party e dei raves. La sua popolarit\u00e0 nel paese diminu\u00ec alla fine degli anni '90 e all'inizio degli anni 2000, tuttavia l'interesse ritorn\u00f2 intorno al 2009 grazie agli artisti come il DJ di Melbourne Havana Brown, che poi ha raggiunto il successo internazionale.\nAmerica del Nord.\nCanada.\nIl Canada fu un mercato importante dell'eurodance, il pi\u00f9 grande al di fuori dell'Europa, che ha prodotto la sua variante chiamata candance. Da circa il 1992 al 2000 gruppi musicali come i Capital Sound, Jacynthe, Shauna Davis, Emjay, i Love Inc., i Temperance, Jefferson Project, Big Bass, DFS, Kim Esty, i The Boomtang Boys, Solina, Jo\u00e9e, Roxxy ed i BKS, tra gli altri; provenienti principalmente dalle maggiori citt\u00e0 del Canada centrale come Toronto, Montr\u00e9al e Ottawa raggiunsero le onde radio. Il sound di Toronto era pi\u00f9 orientato verso il pop, mentre quello di Montreal era pi\u00f9 orientato verso la house. L'eurodance ricevette un airplay significativo nelle stazioni radio della Greater Toronto Area come Power 88.5, Energy 108 e Hot 103.5. Montreal fu anche un mercato importante dell'eurodance, con il famoso programma radiofonico di MC Mario su Mix 96, chiamato \"Party Mix\" e \"Bouge de l\u00e0\", un popolare show televisivo su MusiquePlus.\nL'eurodance \u00e8 ancora suonata in rotazione su Z103.5 (precedentemente Hot 103.5), ed ha una trasmissione dedicata in diretta ogni mercoled\u00ec notte, chiamata \"Wayback Wednesdays\".\nStati Uniti.\nL'eurodance non \u00e8 ben conosciuta negli Stati Uniti al di fuori delle maggiori citt\u00e0 come New York, Los Angeles, Chicago, Miami, Houston, ecc.\nUn esempio di questo \u00e8 il classico eurodance \"Scatman (Ski Ba Bop Ba Dop Bop)\" di Scatman John, un artista statunitense; nonostante abbia raggiunto la cima della classifica in diversi paesi europei ed abbia raggiunto la posizione numero 3 nel Regno Unito, raggiunse solo la posizione 60 nella Hot 100. Un altro esempio degno di nota \u00e8 l'album \"Life in the streets\", di un gruppo musicale eurodance formato dal rapper statunitense Marky Mark e dal cantante reggae caraibico Prince Ital Joe, che non fu pubblicato negli Stati Uniti, ma fu un grande successo in molti paesi europei, che incluse singoli come \"Happy People\" e \"United\" che arrivarono in cima alle classifiche tedesche. \nPochi artisti eurodance (tra cui La Bouche, 2 Unlimited, Cartouche, Real McCoy, e gli Ace of Base) raggiunsero la Rhythmic Songs, la Pop Songs e la Billboard Hot 100 durante la prima met\u00e0 degli anni novanta.\nTuttavia, il sound tendeva ad essere pi\u00f9 house e gli artisti orientati verso il rap ricevevano airplay. Per esempio, il gruppo hip house tedesco Snap!, famoso per il singolo \"The Power\", il gruppo hip house belga Technotronic e il gruppo techno dance olandese L.A. Style ricevettero un discreto airplay nella fase iniziale.\nGli artisti pi\u00f9 orientati verso l'hi-NRG furono tipicamente suonati nel corso degli show, solamente tramite \"mix\" speciali, e fu spesso necessario andare in un club per ascoltare musica eurodance. Sebbene l'eurodance divenne popolare con i locali dei DJ negli Stati Uniti, le stazioni radio erano caute nel suonare qualsiasi cosa che suonava troppo simile alla disco durante la maggior parte degli anni ottanta e novanta. Verso la fine degli anni novanta, tuttavia, alcuni dei successivi artisti come il gruppo italiano Eiffel 65 e il gruppo danese Aqua ricevettero un esteso airplay radiofonico.\nNonostante la mancanza di diffusione radiofonica, molte canzoni hi-NRG ed eurodance sono popolari agli eventi sportivi professionali negli Stati Uniti, specialmente nell'hockey su ghiaccio e nel basket.\nLe compilation, come ad esempio la serie di compilation \"DMA Dance: Eurodance\" (1995-1997) da Interhit Records e la rivista \"Dance Music Authority\", furono popolari e aiutarono a definire il genere e a renderlo accessibile negli Stati Uniti e in Canada.\nIbero-America.\nL'eurodance fu popolare in Ibero-America nella prima met\u00e0 degli anni novanta, principalmente in Brasile, Argentina, Cile e Messico. XHFAJ-FM, meglio conosciuta come \"Alfa 91.3\", la stazione che all'epoca fu la pi\u00f9 valutata in Messico, ebbe un formato che incluse per il 60 per cento musica eurodance. Negli anni 90, \"Alfa 91.3\" tenne una serie annuale di concerti al Palacio de los Deportes di Citt\u00e0 del Messico, tra cui le performance live di diversi gruppi musicali eurodance da tutto il mondo, come Alexia, i Corona, Lynda Thomas, gli N-Trance, i Colonia ed i KWS, tra molti altri.\nI gruppi eurodance pi\u00f9 importanti in lingua spagnola che ottennero un enorme successo in IberoAmerica dalla fine degli anni ottanta alla met\u00e0 degli anni novanta furono la musicista Lynda Thomas (precedentemente nota come Lynda), che ebbe diversi singoli eurodance e bubblegum dance di successo in quel periodo di tempo, tra cui \"Gira que gira\", \"Blue jeans\", \"Bang bang\", \"Coraz\u00f3n\" e \"Dile\" (numero uno IberoAmericana) e il gruppo eurodance belga Paradisio, che and\u00f2 in testa alle classifiche con le hit come Bailando e Vamos a la discoteca. Altre importanti hit eurodance in spagnolo e portoghese in IberoAmerica furono \"Duro de pelar\" di Rebeca (1996), \"Streamline\" dei Newton, \"Sex machine\" di Katrina, \"Ritmo de la noche\" dei The Sacados (1990), \"Chiquitere\" del DJ Rafa Villalba, \"Fiesta de espuma\" (versione originale degli anni 90), \"Eclipse total del amor\" (1995) di Marianne, \"Me haces tanto bien\" degli Amistades Peligrosas, \"Angel boy\" di Sabrina Salerno, \"Asi Me Gusta A Mi (X-Ta Si, X-Ta No)\" di Chimo Bayo, \"Mi vicio eres tu\" di Venus, \"No cambies\" degli ASAP, \"Eu sei, tu \u00e9s\" (1998) dei Santamaria, \"No hagas el indio, haz el Cherokee\" dei Cherry Coke e \"Llorando por ti\" (1995) di K.U Minerva, tra molti altri.\nArtisti eurodance di rilievo.\nAlcuni esempi di gruppi musicali eurodance che emersero dalla fine degli anni 80 alla met\u00e0 degli anni 90 sono Mo-Do, 2 Brothers on the 4th Floor, 2 Fabiola, 2 In A Room, 2 Unlimited, 740 Boyz, Ace of Base, Alexia, Bad Boys Blue, Blue System, Cappella, Captain Hollywood Project, Centory, Colonia, Corona, Culture Beat, Dee Monk, DJ Bobo, Double You, Dr. Alban, E-rotic, E-Type, Electro Team, First Base, Fun Factory, Haddaway, Ice MC, Imperio, Indra, J.K., La Bouche, Le Click, Lobby, Lynda Thomas, Magic Affair, Marky Mark and the Funky Bunch, Masterboy, Maxx, Melodie MC, Mr. President, N-Trance, Nicki French, No Mercy, Pandora, Paradisio, Playahitty, Real McCoy, Scatman John, Snap!, Technotronic, The OutHere Brothers, Twenty 4 Seven, Whigfield.\nQuesti gruppi inclusero caratteristiche come l'enfasi della combinazione tra la voce femminile e la performance rap maschile, che porta direttamente alla rinascita del duo. Ogni gruppo inser\u00ec la propria firma sul suono, la personalit\u00e0, l'immagine visiva, l'approccio vocale o una combinazione di questi.\nGli artisti solisti che realizzarono eurodance sono Amber ed Haddaway. Rozalla support\u00f2 Michael Jackson durante il suo tour europeo di \"Dangerous\". Nel 1994, Amber ha fatto la storia diventando la prima cantante nella storia dell'eurodance ad avere firmato per un'etichetta musicale come artista solista, e non come una cantante legata ad un produttore.\nClassificazione.\nDopo i primi anni novanta, la musica eurodance si \u00e8 divisa in alcune categorie:"}
{"id": "464921", "revid": "300067", "url": "https://it.wikipedia.org/wiki?curid=464921", "title": "Riserva Marina di Capo Rizzuto", "text": ""}
{"id": "464924", "revid": "14002", "url": "https://it.wikipedia.org/wiki?curid=464924", "title": "Istituti secolari", "text": ""}
{"id": "464930", "revid": "804", "url": "https://it.wikipedia.org/wiki?curid=464930", "title": "Riviera di Ponente", "text": "La Riviera di Ponente (\"Riv\u00eba de Pun\u00e8nte\" in ligure) \u00e8 la regione geografica che comprende il tratto di costa posto nella parte occidentale della Liguria noto nella sua totalit\u00e0 come Riviera ligure (o semplicemente Riviera). Si estende dai quartieri occidentali di Genova fino al confine francese, in prossimit\u00e0 della citt\u00e0 di Ventimiglia. Dal punto di vista geografico, il confine orientale della Riviera di Ponente \u00e8 posto sul punto pi\u00f9 settentrionale del mar Ligure che si trova nei pressi della foce del torrente Cerusa ovvero del torrente Leira a Voltri, mentre quello occidentale \u00e8 ubicato nella zona di Cap Martin, circa 5\u00a0km ad ovest di Mentone. Savona e Sanremo sono le citt\u00e0 pi\u00f9 popolose. Si contrappone, convenzionalmente e geograficamente, alla Riviera di Levante.\nSuddivisioni della Riviera di Ponente.\nIl lungo tratto di costa che corre fra le valli ed il mare dei \"liguri di ponente\" assume diversi nomi. Le due frazioni ormai abitualmente conosciute sono quelle della Riviera delle Palme che a sua volta si divide in Riviera del Beigua, Finalese e Albenganese (territorio Ingauno) e della Riviera dei Fiori divisa in Imperiese, Sanremese e Ventimigliese (territorio Intemelio).\nCaratteristiche fisiche.\n\u00c8 caratterizzata da spiagge pi\u00f9 ampie e sabbiose. Anche in questo tratto di costa si incontrano numerosi paesi di grande bellezza e tradizione turistica, oltre all'importante porto di Savona e al comune di Sanremo famoso per il \"Festival della canzone italiana\".\nComuni.\nSulla Riviera di Ponente le localit\u00e0 costiere che si incontrano da est verso ovest sono:"}
{"id": "464931", "revid": "1370701", "url": "https://it.wikipedia.org/wiki?curid=464931", "title": "Riviera dei Fiori", "text": "La Riviera dei Fiori (\"Riv\u00eaa d'e Sci\u00fbe\" in ligure) \u00e8 quel tratto di costa della Liguria, facente parte della Riviera Ligure di Ponente che, esattamente, s'estende, da Est ad Ovest, dal punto di scollinamento del Capo Mimosa, nel territorio comunale di Cervo (IM), fino alla foce del Rio San Luigi, nel comune di Ventimiglia (IM), al confine con la frazione di Garavan, nel comune di Mentone (Francia), coincidendo con il litorale dei comuni costieri amministrati dalla Provincia di Imperia. \nTra i pi\u00f9 noti centri turistici dell'entroterra si ricordano Taggia (il borgo medievale secondo per estensione in regione solo a Genova), Dolceacqua (dominata dal Castello dei Doria, a cui si accede attraversando uno scenografico ponte sul Nervia), Pigna (centro d'arte e termale), Apricale (uno dei borghi pi\u00f9 belli d'Italia, noto per il castello della Lucertola), Rocchetta Nervina (importante centro escursionistico), Perinaldo (osservatorio astronomico \"Cassini\"), Triora (famosa per i processi per stregoneria), Pieve di Teco (cittadina dai caratteristici portici) e la stazione sciistica di Monesi e Bussana Vecchia.\nCaratteristiche fisiche.\n\u00c8 caratterizzata da spiagge ampie, sabbiose e da tratti rocciosi, come d'altronde il resto della Riviera ligure, e da un entroterra collinoso fino a poche centinaia di metri dal mare, un tempo soprattutto coltivato ad uliveto.\nTipico della Riviera dei Fiori \u00e8 il clima estremamente mite, poco piovoso e molto soleggiato.\nPrincipali localit\u00e0.\nSulla Riviera dei Fiori le principali localit\u00e0 che si incontrano sono:\nGli eventi.\nTra gli eventi pi\u00f9 significativi il primato spetta senz'altro al Festival, che si svolge ogni anno a febbraio a Sanremo (IM); altri eventi di questa citt\u00e0 sono il Corso fiorito (marzo), la corsa ciclistica Milano-Sanremo (marzo) e il Premio Tenco (ottobre). \nA novembre si svolge a Imperia la Fiera dell'Olio nuovo; altre manifestazioni della citt\u00e0 sono il festival circense dedicato al famoso clown Grock, che anima le vie cittadine con spettacolari acrobazie dei pi\u00f9 importanti artisti, il VideoFestival Citt\u00e0 di Imperia, uno dei pi\u00f9 importanti festival internazionali d'arte cinematografica e televisiva censito anche dall'UNESCO che si svolge in aprile e, nel mese di settembre ad anni alterni, i raduni di vele e di motoryacht d'epoca.\nA Ventimiglia (IM) si svolge la celebre infiorata nota come \"Battaglia di Fiori\" nel mese di giugno. A met\u00e0 agosto a Dolceacqua (IM), ha luogo un suggestivo spettacolo piromusicale, unico nel suo genere per l'ambientazione storica e per l'alta tecnologia utilizzata. A Taggia (IM), nel mese di febbraio, si svolgono una serie di eventi legati ai festeggiamenti per San Benedetto: i fal\u00f2 la sera del 13, il corteo storico e le ambientazioni che rievocano la liberazione del Ducato, i fuochi d'artificio.\nLa ricettivit\u00e0.\nLa provincia di Imperia possiede 273 alberghi, 2 alberghi a 5 stelle, 22 a 4 stelle, 129 a 3 stelle, 63 a 2 stelle, 57 a 1 stella, 11 locande, 19 residenze turistiche alberghiere, 9 campeggi, 17 parchi vacanza, 8 villaggi turistici, 169 bed and breakfast, 2 ostelli, 47 affitta camere, 21 case per ferie, 62 case e appartamenti per vacanze, 6 rifugi e 78 agriturismi (fonte Regione Liguria).\nIl totale dei posti letto (2007) \u00e8 di 16844 per il comparto alberghiero e 18834 per il comparto complementare. L'indice di ricettivit\u00e0 (ogni 100\u00a0000 abitanti) \u00e8 di 7813 per gli alberghi e 8736 per il comparto extralberghiero. Gli alberghi a cinque stelle offrono complessivamente 464 posti letto, mentre quelli a quattro stelle ne offrono 2811. Gli alberghi a tre stelle arrivano a 8592 posti letto, mentre quelli a due o una stella offrono 3258 posti. La densit\u00e0 della ricettivit\u00e0 raggiunge il 14,6 per il comparto alberghiero e il 16,2 per quello complementare.\nLe imprese turistiche attive (alberghi e ristoranti) in Provincia di Imperia al 31 dicembre 2008 mostrano un ulteriore incremento rispetto all'anno precedente passando da 1912 unit\u00e0 del\n2007 a 1960 unit\u00e0 a fine 2008 e raggiungendo la quota percentuale dell'8% sul totale delle imprese presenti negli archivi camerali. Anche le imprese registrate evidenziano un leggero\nincremento (2333 nel 2007 \u2013 2353 nel 2008), pur rimanendo negativo il saldo tra iscrizioni e cessazioni pari a\u00a0\u2013 13 imprese nel 2008.\nPassando all'analisi della ricettivit\u00e0 della provincia di Imperia si riscontra la conferma del trend positivo per quanto riguarda l'offerta di esercizi ricettivi che subiscono un aumento superiore al 10% e passano da 701 strutture ricettive nel 2007 a 772 unit\u00e0 nel 2008. Tale aumento va attribuito esclusivamente all'incremento nell'offerta turistica extra-alberghiera (RTA\ned altre strutture ricettive soprattutto B&amp;B), mentre il numero degli alberghi in senso stretto \u2013considerando soltanto gli hotel classificati a \u201cstelle\u201d ed escludendo le Residenze Turistiche\nalberghiere (RTA) - subisce una diminuzione percentuale che si avvicina al 6%.\nConsiderando l'intero comparto, troviamo una dislocazione delle strutture ricettive sui principali comuni costieri pari al 56% del totale, percentuale che sale al 76% se si considerano unicamente gli alberghi in senso stretto e le RTA. Ancora pi\u00f9 evidente la concentrazione sul mare se ad essere preso in esame \u00e8 il numero dei posti letto che raggiunge il 72%, con la\npunta del 93% di tutta la disponibilit\u00e0 provinciale se limitiamo il dato ad alberghi e RTA.\nIl tasso di sviluppo del settore appare leggermente in ripresa rispetto all'anno precedente anche se il dato rimane negativo (-2,5%) e soprattutto lontano dal tasso di sviluppo dell'insieme del complesso imprenditoriale che si assesta sul -0,6%.\nRicettivit\u00e0 dei porti turistici: porto Sole Sanremo con 804 posti barca medio grandi, Marina degli Aregai con 980 posti barca tra i 6 e i 40 metri, Marina di San Lorenzo con 365 posti barca, porto di Imperia con 1365 posti barca, porto di Bordighera con 250 posti barca, Darsena di Arma di Taggia con 30 posti barca, Diano Marina con 60 posti barca e approdi turistici stagionali agibili dal 1\u00ba giugno al 30 settembre nei comuni di San Bartolomeo, Imperia Borgo Cappuccini, San Lorenzo Darsena dei Delfini, Santo Stefano, Riva Ligure e porto Vecchio Sanremo."}
{"id": "464933", "revid": "599013", "url": "https://it.wikipedia.org/wiki?curid=464933", "title": "Palizzi (vino)", "text": "Il Palizzi \u00e8 un vino ad Indicazione Geografica Tipica (IGT) la cui produzione \u00e8 consentita nella provincia di Reggio Calabria.\nStoria.\nL'aristocratico \"Palizzi\" nasce dalla costa del basso jonio nell'Area Grecanica in provincia di Reggio Calabria, ad una altitudine di circa 250 m s.l.m., e da una struttura di terreno argillosa. \u00c8 uno del pi\u00f9 rinomati vini rossi della viticoltura calabrese. Si vendemmia nella seconda decade di settembre; dopo pigiate, le uve fermentano in vasche di acciaio per 48/60 ore, poi vanno pressate e il mosto messo in serbatoi di acciaio a temperatura controllata, dove rester\u00e0 fino al primo travaso di novembre. Seguono altri due travasi e dopo una permanenza di circa due mesi in botti di legno castagno, va messo in bottiglia a circa 18 mesi dalla vendemmia per affinare ancora tre mesi prima della vendita. La gradazione alcolica \u00e8 di 14\u00b0.\nAbbinamenti consigliati.\nIdeale per accompagnare piatti a base di carni rosse e cacciagione, particolarmente il cinghiale, ma pu\u00f2 anche annaffiare il tonno alla griglia.\nProduzione.\n\"Provincia, stagione, volume in ettolitri\""}
{"id": "464934", "revid": "228587", "url": "https://it.wikipedia.org/wiki?curid=464934", "title": "Ernst Werner von Siemens", "text": "Biografia.\nFu un inventore, un elettrotecnico e un industriale. Nato a Lenthe, odierna Gehrden nella Regione di Hannover, nel 1841 invent\u00f2 un metodo per la galvanoplastica e successivamente svilupp\u00f2 una dinamo con sistema di autoeccitazione, che divent\u00f2 un nuovo metodo per produrre energia elettrica. Nel 1847 fond\u00f2 a Berlino, insieme a Johann Georg Halske, la societ\u00e0 \"Telegraphenbauanstalt Siemens &amp; Halske\", per produrre materiale telegrafico. In breve tempo la ditta divent\u00f2 un'importante industria elettrotecnica, che costru\u00ec la linea telegrafica tra l'Europa e l'India (1868-1870), ide\u00f2 la prima linea telegrafica sotterranea e quindi utile in caso di guerra perch\u00e9 pi\u00f9 difficile da sabotare e la prima linea tranviaria elettrica, a Lichterfelde presso Berlino (1881).\nInoltre a lui \u00e8 attribuita l'invenzione dell'ascensore.\nPeriodo berlinese.\nPrest\u00f2 servizio nell'artiglieria prussiana fino al giugno 1849 e cerc\u00f2 di guadagnarsi da vivere con invenzioni che avessero un risvolto pratico nel breve periodo. Cos\u00ec invent\u00f2 un regolatore per macchina a vapore, una pressa per la produzione di calcestruzzo e una pressa per la stampa. L'idea di una macchina volante, citata nella corrispondenza con il fratello Wilhelm, rimase solo sulla carta.\nSpos\u00f2 il 1\u00ba ottobre 1852, presso K\u00f6nigsberg, Mathilde Drumann (1824-1865), figlia del docente universitario Wilhelm Drumann e di Sophie Mehli\u00df. Ebbe i figli Arnold e Wilhelm cos\u00ec come le figlie Anna Zanders e K\u00e4the Pietschker (1861-1949). Mathilde mor\u00ec il 1.\u00a0luglio 1865. Il 13.\u00a0luglio 1869 spos\u00f2 in seconde nozze la nipote Antonie Siemens (1840-1900), figlia di Carl Georg Siemens, divenuto pi\u00f9 tardi nobile del Regno di W\u00fcrttemberg, e di Ottilie Denzel (1812-1882). Dall'ultima moglie ebbe Carl Friedrich e Hertha (1870-1939; sposata con Carl Dietrich Harries).\nIl 17 febbraio 1887 acquist\u00f2 circa 600 ettari presso Biesdorf incluso il Castello di Biesdorf e le lasci\u00f2 al figlio Wilhelm nel 1889.\nIl 6 dicembre 1892, Werner von Siemens mor\u00ec per una polmonite a Berlino. Fu sepolto presso il \"Luisenfriedhof I\" a Charlottenburg e pi\u00f9 tardi fu spostato nella tomba di famiglia Siemens presso il Cimitero Ovest di Stahnsdorf.\nSociet\u00e0 e incarichi pubblici.\nSiemens support\u00f2 la Rivoluzione tedesca del 1848-1849. Nel 1860 ader\u00ec al \"Deutscher Nationalverein\". Nel 1861 fu tra i fondatori del \"Deutsche Fortschrittspartei\" (DFP). Nel 1863 entr\u00f2 nel Parlamento prussiano rimanendovi fino al 1866. Il conflitto costituzionale prussiano vide la affermazione di Otto von Bismarck.\nSiemens fece delle considerazioni sulle retribuzioni date ai suoi dipendenti. La normale retribuzione sembra non gli bastasse: \u201eVorrei bruciare il denaro come ferro rovente in mano, se non fosse per i fedeli assistenti\u201c. Oltre che motivazioni altruistiche, anche tattiche aziendali lo portarono a ragionare in quel modo, come scrisse al fratello Carl: \u201eNon sarebbe saggio per noi, farli rimanere a mani vuote in momenti di espansione aziendale.\u201c\nI dirigenti ebbero dalla met\u00e0 degli anni '50 dell '800, contratti con premi di produzione, cos\u00ec come i dipendenti. Dagli anni '60 venne introdotto alla \"Siemens &amp; Halske\" un sistema premiativo basato sulle innovazioni da parte dei dipendenti. Tutto questo per trattenere il personale qualificato in azienda.\nNel 1872 cre\u00f2 il fondo di garanzia pensionistica e di salute dell'azienda. Venne concesso ai dipendenti per contratto un orario di lavoro di nove ore nel 1873.\nNel 1879 compr\u00f2 il fossile, secondo per ritrovamento, dell'Archaeopteryx dal farmacista di Solnhofen Ernst H\u00e4berlein per 20.000 marchi. Lasci\u00f2 l'uccello preistorico alla Universit\u00e4t Berlin come prestito permanente, comprato successivamente in due anni a rate.\nOnorificenze.\nNel 1860 diventa dottore \"honoris causa\" dalla Universit\u00e4t Berlin.Durante la Esposizione universale di Parigi del 1867, dove mostra al pubblico i principi di funzionamento della dinamo, riceve la Legion d'onore. Nel 1874 diventa membro dell \"Preu\u00dfische Akademie der Wissenschaften\". Nel 1880 diventa membro del consiglio di governo di Geheimen e nel 1886 entra nell'ordine \"Pour le M\u00e9rite\" per l'arte e la scienza. Successivamente diventa membro della \"Berliner Gesellschaft f\u00fcr Anthropologie, Ethnologie und Urgeschichte\".\nPer i suoi meriti in ambito scientifico e imprenditoriale, il Kaiser Friedrich III. nel 1888 gli conferisce titolo nobiliare. \nNel sistema internazionale SI la conduttanza elettrica viene indicata con il suo nome: \u201e1 Siemens\u201c o \u201eSiemens-Einheit\u201c (SE) designa l'unit\u00e0 di misura Siemens.\nDopo la sua morte venne istituito il premio Werner-von-Siemens-Ring.\nOpere.\nSono famosi i suoi contributi nei settori della telegrafia, della ferrovia, delle lampade elettriche e dei principi di elettrodinamica."}
{"id": "464935", "revid": "2213521", "url": "https://it.wikipedia.org/wiki?curid=464935", "title": "Gottlieb Daimler", "text": "Biografia.\nInfanzia e giovinezza.\nNel 1834, l'anno in cui viene scoperta la benzina, a Schorndorf, vicino a Stoccarda, nasce Gottlieb Wilhelm Daimler (il vero cognome in realt\u00e0 era D\u00e4umler), figlio di Johannes D\u00e4umler, un noto fornaio dell'epoca, e di sua moglie Frederika.\nFin da bambino, Daimler dimostr\u00f2 una spiccata attitudine per le discipline matematiche e tecniche. Nel 1847, all'et\u00e0 di tredici anni, dopo aver brillantemente superato i sei anni di scuola primaria, si iscrisse alla locale scuola di latino, dove ebbe modo anche di imparare il disegno. Dimostr\u00f2 grandi capacit\u00e0 anche in questo caso, ma la vera passione di Daimler, quella per la meccanica, non ebbe ancora modo di trovare sbocchi. Terminati gli studi secondari, il giovane Gottlieb frequent\u00f2 come apprendista la bottega di Raithel, un noto armaiolo della zona. Anche qui, Daimler bruci\u00f2 le tappe terminando il tirocinio quando all'esame di abilitazione realizz\u00f2 una pistola a canna doppia.\nSuccessivamente Daimler si iscrive alla scuola tecnica industriale di Stoccarda: in questi anni, Daimler studia senza sosta e dimostra una volta di pi\u00f9 la sua predilezione per le materie tecnico-scientifiche.\nPrime esperienze lavorative.\nNel 1853, Daimler si trasferisce per la prima volta lontano da casa, in Alsazia, e precisamente a Granfenstaden, dove grazie ad un programma per lo sviluppo industriale, ottenne un posto di lavoro alla Armstrong Whitworth, un'azienda britannica con dislocazioni in diverse localit\u00e0 europee e specializzata in vari campi, tra cui la produzione di locomotive e componenti ferroviarie, che era il campo in cui Daimler si trov\u00f2 ad essere impiegato. Tale esperienza lavorativa dur\u00f2 tre anni, al termine dei quali Daimler torn\u00f2 ad occuparsi di studi al politecnico di Stoccarda. Qui ebbe modo di seguire vari corsi, tra cui fisica, chimica, storia, ingegneria meccanica, inglese ed economia. Tale poliedricit\u00e0 testimonia chiaramente la profonda intelligenza di Daimler e la sua propensione all'apprendimento ed alla successiva, efficace messa in pratica di quanto appreso.\nDopo un altro periodo alla Armstrong-Whitworth, nel 1861 Daimler parte alla volta di Parigi, dove ha modo di studiare pi\u00f9 da vicino il motore a combustione interna a due tempi, progettato e realizzato l'anno prima da \u00c9tienne Lenoir. Da Parigi il suo viaggio prosegue per l'Inghilterra. Qui tocca le citt\u00e0 di Leeds, Manchester, Coventry ed infine Londra. In questo periodo Daimler alterna brevi esperienze lavorative con altre di studio ed acquisisce una solida formazione nel campo della progettazione di macchinari.\nLa Confraternita di Reutlingen e l'incontro con Maybach.\nNel 1863, al ritorno da Londra, Daimler viene assunto come direttore tecnico presso la Confraternita di Reutlingen. Si trattava di un'associazione filantropica istituita dal teologo Gustav Werner, un personaggio con delle idee socio-politiche e religiose rivoluzionarie, a tal punto da suscitare indignazione nel mondo ecclesiastico da lui frequentato fino a qualche anno prima. Egli era un convinto sostenitore del socialismo cristiano e su tale base sognava di modellare la nascente era industriale. Istitu\u00ec pertanto una Confraternita dedita all'accoglienza di ragazzi orfani, disabili ed in generale con problemi che altrimenti li avrebbero portati ad una rapida emarginazione. In questa Confraternita, Werner indirizzava i giovani al lavoro, ed a tale scopo si avvaleva di strutture lavorative di un certo peso, come una cartiera, un'officina meccanica ed una falegnameria.\nDaimler fu chiamato a ribaltare le sorti della Confraternita, che dopo alcuni anni di attivit\u00e0 cominci\u00f2 ad entrare in crisi economica. Daimler, al suo primo incarico direttivo, seppe risolvere la crisi economica della Confraternita.\nNel 1867, Gottlieb Daimler convola a nozze con Emma Kurz: i sei anni passati alla Confraternita di Reutlingen lasciarono in Daimler un ricordo molto positivo proprio grazie ad eventi come questo. Inoltre, Daimler speriment\u00f2 (con successo) la conduzione di un'azienda ed i problemi ad essa connessi. Ma soprattutto, Daimler fece un incontro estremamente significativo sul piano professionale. Va detto infatti che Gustav Werner divenne a suo tempo anche il tutore di un bambino rimasto prematuramente orfano di entrambi i genitori, un bambino che in seguito avrebbe lasciato un segno indelebile nella storia: il nome di questo bambino era Wilhelm Maybach, che entr\u00f2 nella Confraternita gi\u00e0 nel 1856 all'et\u00e0 di dieci anni. Quando Daimler giunse alla Confraternita, aveva 29 anni, mentre Maybach ne aveva dodici in meno, era ancora un ragazzo. Ma Daimler vide nel giovane una profonda intelligenza, una grande determinazione ed una brillantezza mentale tali da far nascere nei due un grande rapporto di amicizia, stima, rispetto sia dal punto di vista umano, sia da quello professionale. Maybach diverr\u00e0 da quel punto in poi il pi\u00f9 fido collaboratore di Daimler e le vite dei due non si sarebbero mai pi\u00f9 separate.\nLa Deutz Gasmotorenfabrik ed il primo motore a ciclo Otto.\nNel 1869 nacque il primogenito di Daimler, Paul, che sarebbe divenuto anch'egli un personaggio di spicco nell'industria automobilistica ed in particolare nella futura azienda fondata dal padre.\nNel luglio del 1869, Gottlieb Daimler ottenne un posto come direttore tecnico alle Officine Meccaniche di Karlsruhe e propose a Maybach di seguirlo. Maybach accett\u00f2 entusiasta e venne assunto nell'ufficio tecnico dell'azienda. Dopo tre anni a Karlsruhe, Daimler e Maybach passarono alla Deutz Gasmotorenfabrik AG di Colonia, dove arriv\u00f2 l'impulso definitivo che avrebbe portato Daimler e Maybach a divenire noti per aver gettato i semi dell'industria automobilistica. La Deutz, infatti, era stata fondata proprio da quel Nikolaus August Otto (assieme al suo collaboratore Eugen Langen) che sarebbe divenuto famoso per aver inventato il primo motore a quattro tempi della storia, invenzione fondamentale anche per Daimler e Maybach. Mentre il primo venne assunto come direttore di produzione, Maybach ottenne inizialmente un posto come progettista.\nL'esperienza alla Deutz fu molto travagliata: Daimler aveva un carattere vulcanico ed ostinato e le sue idee si scontravano spesso e volentieri sia con quelle di Otto, sia con quelle di Langen. Il primo motore a quattro tempi ideato da Otto, non poteva essere utilizzato su mezzi di trasporto perch\u00e9 era estremamente grande e pesante, basti pensare che il primo motore di questo genere era alto ben quattro metri, ed erogava oltretutto una potenza molto bassa, che inizialmente Daimler e Maybach riuscirono a portare ad un livello di 3 CV. Restavano il problema dell'accensione e della miniaturizzazione. Quest'ultimo aspetto venne risolto da Maybach, ma restava quello dell'accensione. Tale problema faceva in modo che il motore non potesse superare i 200 giri/min senza incorrere in problemi di funzionamento. In ogni caso, il nuovo motore ottenne anche un discreto successo commerciale.\nMa nel frattempo la tensione tra Daimler ed Otto stava crescendo a livelli insostenibili. Secondo Daimler stesso, la goccia che fece traboccare il vaso fu il fatto che Otto deposit\u00f2 il brevetto della sua invenzione senza minimamente tener conto dell'apporto fondamentale di Daimler e Maybach. Va anche detto, per\u00f2, che la Deutz confer\u00ec a Daimler un premio produzione assai cospicuo, tanto da permettere a quest'ultimo di cambiare vita se lo avesse desiderato. Tale premio produzione venne riconosciuto a Daimler proprio per il suo apporto decisivo nel perfezionamento dei motori a gas. Ma nel 1882 Daimler si dimise dalla Deutz: al generoso premio di produzione si aggiunse cos\u00ec un'altrettanto ricca liquidazione. Maybach, sempre fiducioso in Daimler, rassegn\u00f2 le dimissioni dalla Deutz qualche mese dopo.\nL'arrivo a Bad-Cannstatt.\nPoco tempo dopo l'allontanamento dalla Deutz, i coniugi Daimler acquistarono una villa a Bad-Cannstatt, una localit\u00e0 nei pressi di Stoccarda. Questa villa sorgeva in una posizione molto tranquilla, non lontana dai noti bagni termali della zona. L'aria salutare che si respirava in quel posto era vista da Daimler come l'ideale per non stressare lui e sua moglie Emma, che soffrivano entrambi di cuore. A questa villa era annessa anche una serra, che Daimler e Maybach non esitarono a trasformare in officina, dove dal 1882 si dedicarono al perfezionamento del motore di Otto, ignorandone per ripicca il divieto di costruzione stabilito dal brevetto di Otto stesso. Nel 1883 il problema dell'accensione venne risolto brillantemente ed il piccolo motore riusc\u00ec a funzionare anche a 600 giri/min e successivamente a 900 giri/min in un'ulteriore sua evoluzione.\nTuttavia Daimler, immaginando che sarebbe stato coinvolto in una causa giudiziaria intentatagli da Otto, prepar\u00f2 una descrizione dettagliata del principio di funzionamento del motore da lui perfezionato, in cui veniva descritto anche il nuovo e pi\u00f9 efficace sistema di accensione.\nNel frattempo, per\u00f2, assieme a Maybach lavor\u00f2 al primo mezzo di trasporto ad impiegare tale motore. A tale scopo costru\u00ec un nuovo motore di dimensioni ancor pi\u00f9 contenute ed ancor pi\u00f9 perfezionato, utilizzando come fornitore di pezzi la fonderia Kurz, di propriet\u00e0 di un parente della moglie. Tale motore, realizzato nel 1884, erogava appena 0.25 CV e venne impiantato l'anno seguente in un veicolo a due ruote, la \"Reitrad\", considerata come la prima motocicletta della storia. Il piccolo motore venne brevettato da Daimler il 29 agosto del 1885, pochi mesi prima del debutto della stessa \"Reitrad\", avvenuto invece il 10 novembre. In quella data, infatti, l'allora giovanissimo Paul Daimler, figlio di Gottlieb, si offr\u00ec per testare la \"Reitrad\" e dare una dimostrazione pubblica dell'affidabilit\u00e0 della nuova invenzione. Guid\u00f2 con successo la \"Reitrad\" da Bad-Cannstatt ad Untert\u00fcrkheim. Questo fu uno dei tanti veicoli propagandistici utilizzati da Daimler per pubblicizzare le sue invenzioni.\nPi\u00f9 o meno nello stesso periodo, Daimler realizz\u00f2 un battello a motore ed una slitta ferroviaria a motore, che verranno utilizzati in seguito per promuovere ulteriormente l'attivit\u00e0 di Daimler stesso.\nSi arriv\u00f2 cos\u00ec all'inizio del 1886: i tempi furono abbastanza maturi per tentare il passo successivo: l'applicazione di un motore ad una carrozza, per ottenere un veicolo a quattro ruote in grado di muoversi senza l'ausilio di cavalli. Nel frattempo, il successo della \"Reitrad\" non tard\u00f2 a diffondersi. Grazie alla crescente domanda di motori, gli affari di Daimler cominciarono a girare per il verso giusto e questi, che possedeva anche una quota azionaria della Deutz, propose ad Otto e colleghi di riappacificarsi e collaborare per produrre assieme questi motori. Ma Nikolaus Otto, e soprattutto Eugen Langen, rifiutarono indignati, ed anzi, intentarono una causa contro Daimler stesso. Ma Daimler aveva per\u00f2 preparato da tempo una dettagliata relazione descrittiva del suo motore, che oltretutto si basava su princ\u00ecpi pi\u00f9 evoluti e pi\u00f9 corretti, mentre Otto si ostinava con le sue idee, senza rendersi conto di trascurare alcuni dettagli che alla fine fecero la differenza. La tesi di Daimler convinse maggiormente il tribunale, che il 30 gennaio del 1886 annull\u00f2 cos\u00ec il brevetto di Otto a favore di Daimler stesso.\nLa Motorkutsche e la nascita della Daimler Motoren Gesellschaft.\nPoco pi\u00f9 di un mese dopo, l'8 marzo, Gottlieb Daimler ordin\u00f2 una carrozza del tipo \"American\" alla Wimpff &amp; Sohn, un rinomato costruttore di carrozze dell'epoca. A tale carrozza venne applicato un motore da 1.1 CV di potenza: i primi collaudi risalgono all'autunno del 1886, e questa \u00e8 la data in cui si riconosce universalmente a Daimler la creazione del nuovo veicolo a motore, ma la prima uscita ufficiale su strada si ebbe nel mese di marzo del 1887, un anno dopo l'ordine della carrozza da parte di Daimler: nacque cos\u00ec la Motorkutsche.\nNello stesso anno, per far fronte alle massicce richieste da parte della clientela, la piccola azienda con sede nella serra di casa, venne trasferita in un grosso capannone, sempre in zona. In totale vennero assunte 23 persone, che si occuparono principalmente dell'assemblaggio di imbarcazioni a motore.\nNel 1888, per la prima volta, la stampa si occupa della Motorkutsche, mentre Daimler, per far fronte a richieste sempre massicce e sempre pi\u00f9 esigenti, costru\u00ec il suo primo bicilindrico, in cui i cilindri erano disposti a V di 17\u00b0. Soffrivano di una certa carenza di richieste i veicoli a motore per trasporto su ruota. Perci\u00f2, Daimler fond\u00f2 la cosiddetta \"Impresa di trasporto su carrozze a motore\", la prima nella storia. In quel periodo, Daimler e Maybach ebbero modo di studiare anche la Velociped realizzata nel 1886 da Karl Benz. Benz e Daimler, pur essendo residenti in zone molto vicine, non ebbero mai modo di incontrarsi di persona, ma studiarono semplicemente ognuno le invenzioni dell'altro.\nNel 1889, all'esposizione di Parigi venne presentata la Stahlradwagen, vettura sperimentale con telaio tubolare, vettura che non ottenne successo di vendita, ma che contribu\u00ec ad allacciare stretti rapporti tra Daimler ed il francese \u00c9mile Levassor, co-titolare assieme a Ren\u00e9 Panhard della Panhard &amp; Levassor. Ma sempre nel 1889 un grave lutto colp\u00ec Daimler: la morte di sua moglie Emma.\nNel 1890, le scarse richieste di un segmento come quello del trasporto su strada riducevano sensibilmente le entrate dell'azienda. Per questo motivo, vi furono molti personaggi che cercarono di entrare nel capitale di Daimler. Queste pressioni convinsero Daimler a costituire una societ\u00e0 per azioni, la Daimler Motoren Gesellschaft. I co-fondatori di questa societ\u00e0 furono Max von Duttenhofer e Wilhelm Lorenz.\nNei primi anni, Daimler si concentrava essenzialmente sulla produzione di motori, e diverse filiali sorsero in varie localit\u00e0 europee e non solo. Nacque la filiale di Vienna, quella di Coventry (che avrebbe dato luogo alla Daimler Motor Company, oggi nota per le sue vetture di lusso su base Jaguar) e perfino quella degli Stati Uniti.\nContemporaneamente nacquero i primi grandi contrasti tra Daimler ed i due soci fondatori, che speravano di approfittare delle possibilit\u00e0 date dall'azienda a scapito di Daimler stesso. Si verificarono accesi alterchi tra Daimler, von Duttenhofer e Lorenz.\nDaimler si allontan\u00f2 dall'azienda, portando con s\u00e9 Maybach ed alcuni operai scelti, ed affitt\u00f2 un giardino coperto sempre a Cannstatt. In seguito, l'8 luglio 1893, Daimler si rispos\u00f2 con Lina Hartmann, una vedova conosciuta a Firenze, dove Daimler si era recato per riposare su consiglio del suo medico che aveva constatato l'aggravarsi delle condizioni del suo cuore, anche e soprattutto a causa degli stress degli ultimi quattro anni.\nL'assenza di Daimler e Maybach dalla sede principale port\u00f2 la nuova gestione della Daimler Motoren Gesellschaft a collezionare fiaschi su fiaschi. Ma il perfido von Duttenhofer continu\u00f2 a ricattare Daimler anche a distanza. la crescente inaffidabilit\u00e0 dei prodotti Daimler realizzati da von Duttenhofer portarono pi\u00f9 volte l'azienda sull'orlo del fallimento. I clienti costrinsero quest'ultimo a riassumere nel 1895 Daimler e Maybach, oltre che il resto del personale allontanatosi. Gli affari tornarono a decollare grazie al talento di Daimler e Maybach.\nLe ultime battaglie e la morte.\nNonostante ci\u00f2, von Duttenhofer prosegu\u00ec con la sua opera di distruzione della Daimler Motoren Gesellschaft. Falsific\u00f2 bilanci e diede inizio ad un processo di concorrenza sleale, vendendo i brevetti di Daimler ad altre aziende, che poterono costruire veicoli a prezzi stracciati, indirizzando la clientela verso di loro ed assottigliando gli introiti della DMG, gi\u00e0 largamente compromessi dalle malefatte di von Duttenhofer.\nDaimler si rese conto di essere stato raggirato in tutto e per tutto, nonch\u00e9 di essere privato dei frutti del lavoro di una vita: le sue condizioni cardiache si aggravano sempre pi\u00f9: nel gennaio del 1900 prov\u00f2 ad avere un colloquio con von Duttenhofer, ma ne usc\u00ec ancor pi\u00f9 demoralizzato di prima e fu costretto a stare a letto, finch\u00e9 il 6 marzo non avvenne il decesso.\nLa dura e per molti versi vana lotta di Daimler termin\u00f2 in questa tragica e triste maniera. Il suo fido Maybach continu\u00f2 a lavorare alla Daimler Motoren Gesellschaft ancora per sette anni. Von Duttenhofer aveva in mente di estromettere l'intera famiglia Daimler dalla societ\u00e0, incluso il figlio Paul, ma nel 1903 avvenne anche la sua morte.\nNel 1978, Gottlieb Daimler venne inserito nell'Automotive Hall of Fame e pochi anni pi\u00f9 tardi, a Stoccarda, gli venne intitolato lo stadio di calcio, pi\u00f9 tardi ribattezzato come Mercedes-Benz Arena."}
{"id": "464936", "revid": "63739", "url": "https://it.wikipedia.org/wiki?curid=464936", "title": "Rudolph Diesel", "text": ""}
{"id": "464937", "revid": "1718925", "url": "https://it.wikipedia.org/wiki?curid=464937", "title": "Konrad Zuse", "text": "Biografia.\nNei difficili anni della Repubblica di Weimar si mantenne agli studi vendendo propri quadri in stile futurista secondo la tendenza dell'epoca; coltiv\u00f2 poi la pittura come hobby per tutta la vita. Divenuto giovane ingegnere aeronautico, avrebbe voluto affermarsi come progettista, approfittando del grande sviluppo dell'aviazione militare tedesca legato all'ascesa del nazismo. Inizi\u00f2 ad interessarsi all'informatica per poter eseguire in fretta e senza fatica i molti e complessi calcoli necessari per la progettazione dei velivoli. Fu cos\u00ec che Zuse intraprese nel 1936 la progettazione e la costruzione di una macchina in grado di eseguire calcoli velocemente, ma dotata di una certa versatilit\u00e0 d'uso.\nIl prototipo dello Z1 venne costruito in casa dei genitori, che lo aiutarono economicamente, pur non vedendo di buon occhio questa sua nuova iniziativa. La prima macchina di Konrad Zuse presentava una struttura gi\u00e0 molto simile a quella dei moderni computer: era programmabile, dotata di memoria e di un'autonoma unit\u00e0 di calcolo in virgola mobile basata sul sistema binario. Inoltre lo \"Z1\" funzionava ad una velocit\u00e0 di clock generata da un motore elettrico, regolabile manualmente con un potenziometro da un minimo di circa 0,3 cicli al secondo fino al massimo di 1 hertz, cio\u00e8 un ciclo di calcolo al secondo.\nLe istruzioni venivano immesse tramite un nastro di celluloide perforato simile ad una pellicola cinematografica da 35\u00a0mm, sul quale venivano poi scritte anche le risposte del calcolatore. La macchina di Zuse utilizzava la tecnologia elettromeccanica disponibile negli anni trenta, ed era basata su un originale sistema di memorie meccaniche costituite da piastrine metalliche scorrevoli sovrapposte e dotate di incastri a geometria variabile (sistema che Zuse brevett\u00f2 nel 1936) azionate da un motore elettrico, che la rendevano simile nell'aspetto e nel suono prodotto ad una specie di grosso centralino telefonico poggiato su tavolo, anzich\u00e9 in verticale. Zuse la denomin\u00f2 inizialmente \"V1\", dove \"V\" \u00e8 l'iniziale in tedesco di \"Modello Sperimentale\". Successivamente per non creare confusione con i pi\u00f9 tristemente noti razzi di Von Braun, Zuse denomin\u00f2 la macchina \"Z1\", dall'iniziale del proprio nome.\nTuttavia nonostante la genialit\u00e0 del progetto, la natura meccanica dei componenti determinava talvolta dei malfunzionamenti della macchina. Fu per questo che in seguito durante la seconda guerra mondiale Zuse inizi\u00f2 ad utilizzare i rel\u00e8, dapprima solo per le unit\u00e0 di calcolo della macchina Z2 (1938-1939), e successivamente per tutti i componenti della macchina Z3 (1939-1941).\nIl calcolatore \"Z1\", completato da Zuse nel 1938, deve essere considerato in assoluto come il \"primo computer moderno\", avendo anticipato di alcuni anni il Colossus, realizzato nel 1944 dal geniale matematico inglese Alan Turing per la decifrazione dei messaggi prodotti dalla macchina Enigma, usata dalle forze armate tedesche per le comunicazioni militari durante la seconda guerra mondiale, nonch\u00e9 i primi enormi calcolatori programmabili a valvole prodotti in Inghilterra e negli Stati Uniti nella seconda met\u00e0 degli anni quaranta. A Konrad Zuse si deve anche l'invenzione del primo linguaggio di programmazione della storia, ideato per fornire le istruzioni allo \"Z1\": il Plankalk\u00fcl. Negli anni seguenti e soprattutto nel secondo dopoguerra Zuse prosegu\u00ec i suoi studi realizzando macchine sempre pi\u00f9 avanzate e perfezionate, e fondando una propria impresa di produzione di computer, la \"Zuse KG\", che ebbe un grande successo commerciale fino agli anni settanta.\nKonrad Zuse venne insignito di molti prestigiosi premi scientifici internazionali, e gli vennero conferite molte lauree \"honoris causa\" dalle pi\u00f9 importanti universit\u00e0 del mondo. In Germania gli sono state intitolate molte strade, e persino una scuola porta il suo nome. Oggi molte delle sue macchine, originali o ricostruite da Zuse stesso negli anni ottanta come la Z1, sono conservate nel Museo della Tecnica di Berlino. Konrad Zuse scomparve nel 1995, ed il figlio maggiore H\u00f6rst, insigne professore di informatica, ne onora ancora oggi la memoria avendo dedicato alla vita ed al lavoro del padre un interessante sito internet, nel quale \u00e8 possibile anche ammirare in fotografia alcune delle opere artistiche di Zuse, che vennero esposte in diverse importanti mostre. Il convegno internazionale di Informatica del 1998 riconobbe a Konrad Zuse con il suo \"Z1\" il ruolo di inventore del primo computer programmabile \"funzionante\" della storia."}
{"id": "464939", "revid": "1318658", "url": "https://it.wikipedia.org/wiki?curid=464939", "title": "Tempietto del Clitunno", "text": "Il tempietto del Clitunno \u00e8 un piccolo sacello a forma di tempio nel comune di Campello sul Clitunno (PG). Si trova a circa 1\u00a0km a valle delle sorgenti del fiume Clitunno (\"Fonti del Clitunno\"), in una zona dove si trovano altre risorgive (\"Vene del Tempio\"), nella frazione di Pissignano.\nArchitettura.\nSi tratta di una piccola chiesa (\"chiesa di San Salvatore\"), a forma di tempietto corinzio. In passato era ritenuto essere un sacello romano riconsacrato come chiesa, ma la presenza di una croce al centro del timpano, coerente e integrata al resto della decorazione scolpita, sembra provare che fu invece sin dall'inizio un edificio di culto cristiano. La costruzione dell'edificio \u00e8 stata attribuita al IV-V (secondo alcuni la datazione scenderebbe tuttavia al VII secolo), ed ha riutilizzato probabilmente i resti di un pi\u00f9 antico sacello pagano e materiali di reimpiego; la maggior parte degli ornamenti scolpiti sono tuttavia, a differenza di altre opere architettoniche longobarde, manufatti originali e non reimpieghi di elementi di et\u00e0 romana.\nSull'architrave si trovano, rispettivamente sui lati ovest, sud e nord, le seguenti iscrizioni in caratteri maiuscoli romani quadrati, rarissimo esempio di epigrafia monumentale altomedievale:\nL'edificio \u00e8 costituito da un basamento con camera accessibile da un portale sul fronte, e da una parte superiore in forma di tempietto. L'ambiente ricavato nel basamento coincideva con i resti di un pi\u00f9 antico edificio pagano. La parte superiore conserva la facciata \"in antis\" a quattro colonne corinzie: scanalate a spirale le due laterali, tra due pilastri, sorreggono la trabeazione ed il frontone. . \nL'interno comprende la cella, coperta da volta a botte e con edicola che inquadra l'abside sul fondo. Sono presenti affreschi del VII secolo (il \"Salvatore tra i santi Pietro e Paolo\" e \"Angeli\"), che hanno somiglianze con quelli di Santa Maria Antiqua a Roma.\nNonostante la scarsa propensione dei duchi longobardi ad accogliere la contemporanea rinascita anticheggiante che si sperimentava a Roma, gli interventi sul tempietto raggiunsero, come poco pi\u00f9 tardi la chiesa di San Salvatore a Spoleto, una coerenza classicheggiante eccezionale, sia nella struttura architettonica sia nella ripresa dei modelli decorativi romani.\nLa fortuna.\n, Palladio (che lo riteneva opera romana), . Viene citato nel IV canto dell'opera di Byron \"Childe Harold's Pilgrimage\", mentre piccoli templi presso le sorgenti del fiume e altre sorgenti minori, ville e terme sono citati nella descrizione pliniana, che ne ricorda la dedica del tempio maggiore al dio Clitunno."}
{"id": "464942", "revid": "17654", "url": "https://it.wikipedia.org/wiki?curid=464942", "title": "Il Prete Bello", "text": ""}
{"id": "464945", "revid": "1711941", "url": "https://it.wikipedia.org/wiki?curid=464945", "title": "Arabizzazione", "text": "Con il termine arabizzazione () in senso generale si pu\u00f2 intendere l'estensione dell'area di utilizzo della lingua araba al di fuori della sua sede storica (l'Arabia). In questo senso, ad esempio, si pu\u00f2 dire che il Nordafrica, la cui lingua era un tempo per la stragrande maggioranza il berbero, ha conosciuto almeno due grandi fasi di arabizzazione: la prima, che interess\u00f2 soprattutto i centri urbani e le aree agricole circostanti, in occasione della conquista islamica, nel VII secolo, e la seconda, che invece interess\u00f2 soprattutto le campagne, con l'invasione delle trib\u00f9 nomadi dei Banu Hilal, a partire dall'XI secolo.\nAl giorno d'oggi il termine arabizzazione ha una concreta valenza politica, poich\u00e9 con esso ci si riferisce a una serie di misure politiche e culturali destinate a promuovere la lingua araba nelle regioni o nei paesi in cui si ritiene che essa sia stata trascurata a vantaggio di lingue apportate dal colonialismo europeo (per esempio il francese in Algeria).\nDi solito questa politica non tiene in alcun conto le lingue autoctone, parlate prima dell'arrivo degli arabi e largamente utilizzate in Nordafrica (berbero) o nel Medio Oriente (curdo). Di conseguenza, i non arabofoni di questi paesi sono contrari all'arabizzazione e rivendicano parit\u00e0 di diritti linguistici e culturali.\nIn molti paesi, soprattutto in Nordafrica, l'\"arabizzazione\" consiste nel tentativo di imporre l'arabo standard, molto vicino alla lingua \"classica\" del VII secolo, ma assai distante dalla lingua realmente parlata dalle popolazioni, che incontrano oggettivamente molta difficolt\u00e0 ad utilizzare questa lingua, con catastrofici risultati sul tasso di scolarizzazione e sulla qualit\u00e0 dell'insegnamento. Uno spirito accorto come il drammaturgo algerino Kateb Yacine (che compose molte opere in arabo parlato, ma mai in arabo standard) rilevava l'assurdit\u00e0 di \"imporre\" una lingua a chi teoricamente dovrebbe gi\u00e0 parlarla:\nNel Kurdistan.\nNel corso dell'genocidio dell'Anfal contro i curdi, il regime baathista di Saddam Hussein deport\u00f2 centinaia di migliaia di famiglie curde lontano dalle loro case di Kirkuk e le sostitu\u00ec con quelle di operai arabofoni addetti all'industria petrolifera, oltre che con altre popolazioni di lingua non curda che Saddam trasfer\u00ec in quella citt\u00e0 dal sud dell'Iraq. Questa campagna di arabizzazione attuata con la forza mirava a trasformare in una citt\u00e0 araba la citt\u00e0 di Kirkuk, storicamente multietnica a forte maggioranza curda e turcomanna, secondo gli stessi censimenti del regime baathista. Le famiglie curde vennero lasciate senza casa, dopo essere state sfrattate a forza dai soldati di Saddam, e dovettero perci\u00f2 installarsi in campi profughi. Dopo la caduta del regime di Saddam, molte famiglie curde hanno fatto ritorno a Kirkuk intenzionate a convivere pacificamente con le famiglie arabe.\nNel Maghreb.\nL'arabizzazione in Maghreb \u00e8 stata perseguita, pi\u00f9 o meno attivamente, da tutti i governi della regione. Le costituzioni di tutti questi Paesi, infatti, prevedevano solo l'arabo come unica lingua nazionale e ufficiale. E se di fatto il francese \u00e8 \"tollerato\" e continua ad essere utilizzato in diversi settori dell'amministrazione e nell'insegnamento universitario, le misure repressive finiscono soprattutto per colpire il berbero, che solo in epoche molto recenti ha conseguito qualche timido riconoscimento in Marocco e Algeria (in entrambi i Paesi il berbero \u00e8 diventata lingua ufficiale soltanto dopo la Primavera araba). Basti pensare che una delle prime manifestazioni dell'indipendenza di Marocco e Algeria fu l'abolizione dell'insegnamento del berbero nelle universit\u00e0 di Rabat (1957) e di Algeri (1962).\nTra le misure di \"arabizzazione\" che, bench\u00e9 mirate, ufficialmente, a combattere l'uso del francese, finiscono per accanirsi contro l'uso del berbero sono, ad esempio:"}
{"id": "464949", "revid": "17654", "url": "https://it.wikipedia.org/wiki?curid=464949", "title": "Sesta eccedente", "text": ""}
{"id": "464951", "revid": "123897742", "url": "https://it.wikipedia.org/wiki?curid=464951", "title": "Giustino (filosofo)", "text": "Fu uno dei primi filosofi cristiani, e venerato come santo e Padre della Chiesa dai cattolici e dagli ortodossi. La memoria si celebra il 1\u00ba giugno. \nLa Chiesa Cattolica lo considera anche santo patrono dei filosofi insieme a Caterina d'Alessandria, pur non essendo nessuno dei due nel novero dei Dottori della Chiesa.\nBiografia.\nGiustino, che spesso si dichiarava in verit\u00e0 samaritano, visto il suo nome e il nome di suo padre - \"Bacheio\" - sembra piuttosto di origini latine o greche. La sua famiglia probabilmente si era stabilita da poco in Palestina, al seguito degli eserciti romani che qualche anno prima avevano sconfitto gli Ebrei e distrutto il Tempio di Gerusalemme. \nCome riferisce Giustino stesso nel \"Dialogo con Trifone\", venne educato nel paganesimo ed ebbe un'ottima educazione che lo port\u00f2 ad approfondire i problemi che gli stavano pi\u00f9 a cuore, quelli riguardanti la filosofia. Racconta che la sua smania di verit\u00e0 lo port\u00f2 a frequentare molte scuole filosofiche. Presso gli stoici non trov\u00f2 giovamento, in quanto il problema di Dio, per questa filosofia, non era essenziale. Poi frequent\u00f2 la scuola peripatetica, ma anche presso questi filosofi non trov\u00f2 quanto cercava. Si rec\u00f2 presso un filosofo pitagorico che lo sollecit\u00f2 dunque ad approfondire le arti della musica, dell'astronomia e della geometria. Ma Giustino, troppo concentrato nel voler raggiungere la \"verit\u00e0\" e la \"conoscenza di Dio\", reputava tempo sprecato il soffermarsi su tali materie. \nApprodo al platonismo.\nDa ultimo frequent\u00f2 una scuola platonica; un maestro di questa filosofia era da poco giunto nel suo paese e presso questa corrente filosofica trov\u00f2 quanto credeva di cercare. \u00abLe conoscenze delle realt\u00e0 incorporee e la contemplazione delle Idee eccitava la mia mente...\u00bb, dice Giustino. Si convinse che questo lo avrebbe portato presto alla \"visione di Dio\", che considerava essere lo scopo della filosofia. Decise di ritirarsi in solitudine lontano dalla citt\u00e0, ma in questo luogo appartato, secondo quanto racconta nel prologo del \"Dialogo con Trifone\", incontra un anziano, con cui inizia un serrato dialogo, incentrato su Dio e su cosa fare della propria vita. Dopo aver dichiarato all'anziano la sua idea di Dio \u00abCi\u00f2 che \u00e8 sempre uguale a s\u00e9 stesso e che \u00e8 causa di esistenza per tutte le altre realt\u00e0, questo \u00e8 Dio\u00bb, l'anziano lo porta a ragionare su di un aspetto che forse a Giustino era sfuggito: come possono i filosofi elaborare da soli un pensiero corretto su Dio se non l'hanno n\u00e9 visto n\u00e9 udito? E porta il giovane a meditare sulle persone considerate \"gradite a Dio\" e dallo stesso \"illuminate\", i Profeti, che nel tempo avevano parlato di Dio e \"profetizzato in Suo nome\", in particolare la \"venuta del Figlio nel mondo\" e la possibilit\u00e0 \"attraverso di Lui\" di avere una \"vera conoscenza del divino\".\nConversione al cristianesimo.\nDopo questa esperienza, Giustino si converte al Cristianesimo e per tutto il resto della sua vita educher\u00e0 i discepoli, utilizzando gli stessi schemi usati dalle altre scuole filosofiche. Oltre a questo incontro, che fu decisivo per la sua conversione, Giustino indica anche un altro fatto che lo rinfrancava nella fede: \u00abInfatti io stesso, che mi ritenevo soddisfatto delle dottrine di Platone, sentendo che i cristiani erano accusati ma vedendoli impavidi dinanzi alla morte ed a tutti i tormenti ritenuti terribili, mi convincevo che era impossibile che essi vivessero nel vizio e nella concupiscenza\u00bb. \nGiustino viaggi\u00f2 molto, and\u00f2 a Roma una prima volta e quando ritorn\u00f2 vi apr\u00ec una scuola filosofica a impronta cristiana, i suoi insegnamenti insistevano molto sui fondamenti razionali della fede cristiana. Questo approccio, molto diverso da quelli tradizionali, suscit\u00f2 numerose controversie sia con gli stessi cristiani sia con alcuni filosofi, specialmente con Crescenzio il cinico. \nLa sua fede lo porter\u00e0 a subire una morte violenta. Fu condannato a morte da Giunio Rustico che era prefetto di Roma e amico dell'imperatore Marco Aurelio, fra il 163 e il 167, con queste parole: Di questo processo esiste ancora il verbale: \"Martyrium SS.Justini et sociorum VI\". Giustino venne decapitato assieme a sei dei suoi discepoli, Caritone e sua sorella Carito, Evelpisto di Cappadocia, Gerace di Frigia (schiavo della corte imperiale), Peone e Liberiano. \nLe sue reliquie furono traslate da Roma il 22 settembre 1791, e si trovano attualmente sotto l'altare maggiore della Collegiata di San Silvestro Papa a Fabrica di Roma, in provincia di Viterbo. \nGiustino fu il primo di una serie di autori cristiani che intravide in Eraclito, Socrate, Platone e negli stoici degli autori precristiani, precursori del Cristo e da esso ispirati. \nAnche lo Spirito Santo \u00e8 identificato con Dio stesso. A suo avviso, la nozione trinitaria fu introdotta gi\u00e0 dal platonismo. \nA Giustino si deve la pi\u00f9 antica descrizione della liturgia eucaristica. Egli fu il primo ad utilizzare la terminologia filosofica nel pensiero cristiano ed a tentare di conciliare fede e ragione. Si schier\u00f2 duramente contro la religione pagana ed i suoi miti mentre privilegi\u00f2 l'incontro con il pensiero filosofico. \nLa figura di Giustino attrasse l'attenzione di Lev Tolstoj il quale nel 1874 dedic\u00f2 al santo cristiano una breve agiografia, \"Vita e passione di Giustino filosofo martire\". \nOpere.\nIl \"Dialogo con Trifone\", la \"Prima apologia dei cristiani\" e la \"Seconda apologia dei cristiani\", ci sono pervenute in un manoscritto del 1364, conservato a Parigi. \nLa \"Prima apologia dei cristiani\".\nLa \"Prima apologia dei cristiani\" \u00e8 indirizzata all'imperatore Antonino Pio e al Senato romano. In essa compare un tema che sar\u00e0 ampiamente sviluppato dall'apologetica cristiana, cio\u00e8 la critica della prassi diffusa presso i tribunali romani, per la quale il solo fatto di appartenere alla religione cristiana era motivo sufficiente di condanna. \nGiustino inoltre polemizza con i pagani riguardo ad alcune contraddizioni interne alla societ\u00e0 romana, per esempio fa notare come, mentre i cristiani sono condannati a morte perch\u00e9 ritenuti atei, vari filosofi greci e latini sostengono apertamente l'ateismo senza conseguenze. \nInteressante, poi, \u00e8 il fatto che Giustino citi abbondantemente vari brani dei vangeli sinottici per esporre le dottrine cristiane; ancor pi\u00f9 notevoli sono i tentativi dell'apologeta per convincere i pagani della verit\u00e0 del Cristianesimo attraverso le citazioni di autori classici sia di filosofia (come Socrate e Platone) che di mitologia (come Omero e la Sibilla) che vengono accostati a brani dei vangeli o dell'Antico Testamento. \nL'opera si conclude con una petizione che contiene una lettera dell'imperatore Adriano, la quale serve a Giustino per mostrare come anche un'autorit\u00e0 imperiale era del parere di giudicare i cristiani in base alle loro azioni e non in base a dei pregiudizi; ed una lettera dell'Imperatore Marco Aurelio e del \"Miracolo della pioggia\" durante le guerre marcomanniche. \nIl \"Dialogo con Trifone\".\nOltre alle gi\u00e0 citate \"Prima apologia dei cristiani\" (greco ; latino Apologia prima pro Christianis ad Antoninum Pium) e \"Seconda apologia dei cristiani\" (greco , latino Apologia secunda pro Christianis ad Senatum Romanum), Giustino scrisse il \"Dialogo con Trifone\" (greco , latino Cum Tryphone Judueo Dialogus), opera dedicata a un certo Marco Pompeo. Il tema \u00e8 il confronto con il giudaismo, con il quale i cristiani avevano in comune l'Antico Testamento, un terreno utile per un dialogo. Si tratta di un dibattito che si svolge ad Efeso nell'arco di due giorni e vede protagonisti Giustino e Trifone, nel quale \u00e8 stata individuata da alcuni storici la personalit\u00e0 di un rabbino realmente esistito. Lo scopo di questo dialogo \u00e8 mostrare la verit\u00e0 del cristianesimo, rispondendo alle principali obiezioni mosse dagli ambienti giudaici. \nIn particolare, Giustino vuole dimostrare che il culto di Ges\u00f9 non mette in discussione il monoteismo e che le profezie descritte nell'Antico Testamento si siano avverate con l'avvento di Cristo. Il dialogo assume toni sempre rispettosi e amichevoli e non si conclude, com'era consuetudine per gli scritti cristiani, con la richiesta da parte del giudeo del battesimo. A tal proposito, alcuni studiosi si sono chiesti se effettivamente le motivazioni portate avanti da Giustino in questo dialogo fossero valide a convertire un giudeo. Sembra piuttosto verosimile, invece, che quest'opera sia una risposta di Giustino ai dubbi che i cristiani stessi del tempo nutrivano verso la loro fede. \nL'opera presenta anche un prologo, in cui Giustino racconta di un suo incontro con un vecchio saggio che lo introdusse al cristianesimo. \nGiustino lo interroga tra l'altro sulla dottrina, da lui professata, della trasmigrazione delle anime anche dentro corpi animali, esposta nel \"Timeo\" platonico. L'interlocutore gli risponde che una tale possibilit\u00e0 non avrebbe senso, perch\u00e9 non darebbe nessuna reminiscenza delle colpe passate e quindi neppure la capacit\u00e0 di pentirsi. \nIn secondo luogo, il vegliardo passa a confutare la dottrina dell'immortalit\u00e0 dell'anima.\nCollegamenti esterni.\n \n \n \n \n "}
{"id": "464952", "revid": "125906332", "url": "https://it.wikipedia.org/wiki?curid=464952", "title": "Nablus", "text": "Nablus ( ), conosciuta anche come Sichem (, \"\u0160\u0259\u1e2bem\"), \u00e8 una delle pi\u00f9 grandi citt\u00e0 della Cisgiordania, con una popolazione di 156.906 abitanti (2017). \u00c8 capoluogo del Governatorato omonimo, costituito da 56 villaggi per una popolazione totale di 388.321 abitanti (secondo le statistiche 2017). \u00c8 stata occupata dall'esercito israeliano durante la guerra dei sei giorni. Dal 1995 \u00e8 controllata dall'Autorit\u00e0 Nazionale Palestinese a seguito dell'accordo Oslo II.\nGeografia.\n\u00c8 situata a circa sessanta chilometri a nord di Gerusalemme tra il monte Ebal e il Garizim. La popolazione \u00e8 araba.\nNota per una produzione storica di lane, olio e saponi, fu il pi\u00f9 rilevante nucleo commerciale della Samaria.\nNel 1995, a seguito degli Accordi di Oslo fu posta sotto la giurisdizione dell'Autorit\u00e0 Nazionale Palestinese. Da allora, \u00e8 divenuta progressivamente la capitale economica della Palestina.\nStoria.\nL'antica Sichem.\nA Sichem (in aramaico Sicar), che sorgeva pochi chilometri dalla romana Flavia Neapolis, Dio \u00e8 apparso ad Abramo (Gn 12, 6-7). Giosu\u00e8 vi convoc\u00f2 le dodici trib\u00f9 di Israele per ratificare l'Alleanza fra Dio e il suo popolo (Gs 24). In quella citt\u00e0 sorgeva il pozzo di Giacobbe dove Ges\u00f9 incontr\u00f2 la samaritana (Gv 4,23).\nLa romana Flavia Neapolis.\nFu fondata dai romani nel 72 e venne chiamata \"Flavia Neapolis\" (nuova citt\u00e0 dell'imperatore Flavio). Dopo la conquista araba avvenuta nel 636, venne chiamata \u0646\u0627\u0628\u0644\u0633 (\"N\u0101blus\").\nI crociati la chiameranno Napoli e diventer\u00e0 una delle principali citt\u00e0 del Regno di Gerusalemme. Fu sede dell'omonimo concilio del 1120 e vi risiedette la regina Melisenda di Gerusalemme dal 1150 al 1161.&lt;br&gt;\nGli Ayyubidi guidati da Saladino conquistarono Nablus nel 1187, e nonostante la diffusione dell'Islam la popolazione rimase comunque cristiana, e nel 1202 la citt\u00e0 verr\u00e0 distrutta dai crociati stessi e in seguito riedificata da parte degli Arabi.\nMonumenti.\nNella citt\u00e0 di Nablus sono presenti molti monumenti, tra cui nove moschee (quattro chiese di epoca bizantina trasformate in moschee e cinque moschee edificate dopo la conquista araba), una tomba risalente al periodo ayyubide e una chiesa del XVII secolo.\nLa maggior parte degli edifici nella Citt\u00e0 Vecchia \u00e8 stata costruita nel periodo dell'Impero ottomano. Sono presenti 10 bagni turchi e 30 fabbriche di sapone (\u0635\u0628\u0627\u0646\u0629), delle quali sopravvivono solo un paio. Ci sono 2.850 edifici storici (case e villini), 18 monumenti islamici e 17 strade.\nI resti di et\u00e0 romana si trovano ai bordi della citt\u00e0 vecchia. Alcuni dei monumenti della citt\u00e0 vecchia risalgono all'epoca bizantina e alle crociate. La rete dell'acqua potabile \u00e8 di epoca romana e si trova sotto alcune aree della citt\u00e0 vecchia. \nUna parte di questi monumenti sono stati ristrutturati e aperti ai visitatori.\nNel 2000, durante una rivolta degli abitanti contro Israele, l'esercito israeliano ha distrutto 149 edifici monumentali e ne ha danneggiati circa 2000..\nA Nablus si trovano:\nNel 2001, durante i lavori di costruzione della \"Casa della Palestina\", un edificio nello stile della Rotonda vicentina per il milionario arabo Munib al-Masri, furono rinvenuti i resti di un antico complesso monastico, con annessa coorte aperta, stabile con cucina e cisterna per la raccolta dell'acqua piovana. Accanto sorgeva una cappella privata affrescata da mosaici a tema religioso e da frammenti di iscrizioni, con una dedica a tre fratelli, amatori di Cristo\".\nIl sito archeologico, censito per la prima volta nella \"Palestinian Survey\" del 1999, si trova a 750 metri sopra il livello del mare, vicino a Nablus, a un chilometro da Tell er-Ras, sulla parte pi\u00f9 alta del fronte nord-occidentale del Monte Gerizim, che dagli autoctoni \u00e8 chiamato anche Jebel et-Tor, Jebel es-Sumara,Jebel Garitim Shomronim Ehilam, Jebel Abu Ghanim e Jebel el-Qibli. \nIl monte ospita una chiesa bizantina consacrata alla \"Theot\u00f3kos\", che fu esaminata per la prima volta da Schneider nel 1928. Fra il '64 e il '68, un gruppo di archeologi americani diretto da Robert Bull fece la prima scoperta nel sito di Tell er-Ras, un tempio dedicato a Zeus, complementare all'edificio cristiano portato alla luce quarant'anni prima.\nLa citt\u00e0.\nLa citt\u00e0 comprende l'Universit\u00e0 nazionale \"al-Naj\u0101h\", la pi\u00f9 grande universit\u00e0 palestinese, che ospita l'ufficio regionale dell'Unimed. \nAttualmente si articola su tre \"campus\", con pi\u00f9 di 16.500 studenti e 300 professori. Delle Facolt\u00e0 dell'ateneo, sette sono di taglio umanistico e nove scientifico.\n\u00c8 sede della Nablus Public Library. Ospita inoltre il mercato azionario palestinese ed i centri delle societ\u00e0 di telecomunicazioni palestinesi.\nNablus \u00e8 un importante centro agricolo ed economico e la citt\u00e0 \u00e8 famosa per il \"sapone all'olio di oliva\", un composto a base di sodio e acqua pura, assai simile quindi al sapone di Aleppo. \u00c8 anche famosa per l'olio di oliva e per l'artigianato. La citt\u00e0 produce inoltre mobili e piastrelle, \u00e8 un centro di attivit\u00e0 nel settore tessile e della concia del cuoio, nonch\u00e9 un centro per la vendita di bestiame vivo, specialmente bovini.\nIntorno alla citt\u00e0 ci sono numerosi campi profughi palestinesi, quali Ayn Bayt al-M\u0101 (Fonte della Casa dell'Acqua), Balata, Askar Vecchio e Askar Nuovo, nei quali abitano circa 34.000 persone.\nBorsa Palestinese.\nNel 1996 \u00e8 stato fondato un mercato azionario palestinese con sede a Nablus. Il nome arabo \u00e8 \"al Suk al Meli al Falastini\", in inglese \"Palestinian Securities Exchange\", ed \u00e8 una iniziativa privata del palestinese Ahmad Aweidah. L\u2019indice azionario \u00e8 denominato simbolicamente \"al Quds\", in lingua araba \"citt\u00e0 santa\" ovvero Gerusalemme.\nAmministrazione.\nGemellaggi.\nNablus \u00e8 gemellata, o ha relazioni di amicizia con:"}
{"id": "464953", "revid": "3364571", "url": "https://it.wikipedia.org/wiki?curid=464953", "title": "Flavia Neapolis", "text": ""}
{"id": "464956", "revid": "1921225", "url": "https://it.wikipedia.org/wiki?curid=464956", "title": "Pretty Cure (serie animata)", "text": " \u00e8 la prima serie anime del franchise di \"Pretty Cure\", creata da Izumi T\u014dd\u014d e prodotta dalla Toei Animation. Trasmessa in Giappone su TV Asahi dal 1\u00ba febbraio 2004 al 30 gennaio 2005, in Italia la serie \u00e8 stata acquistata dalla Rai, che l'ha mandata in onda su Rai 2 dal 17 ottobre 2005 all'8 febbraio 2006.\nNel 2004, alla nona edizione dei Kobe Animation Awards, la sigla d'apertura \"DANZEN! Futari wa Pretty Cure\" ha vinto il premio come miglior canzone.\n\"Pretty Cure\" \u00e8 seguita da \"Pretty Cure Max Heart\".\nTrama.\nNagisa Misumi e Honoka Yukishiro frequentano la Verone Academy e sono molto diverse: la prima \u00e8 una sportiva, la seconda un'appassionata di scienza. Un giorno, le due quattordicenni incontrano Mipple e Mepple, i quali raccontano loro di provenire da una dimensione chiamata il Giardino della Luce e che, poich\u00e9 questa \u00e8 stata attaccata dall'oscuro regno di Dotsuku, hanno bisogno del loro aiuto per raccogliere le sette Pietre Prismatiche, che racchiudono la forza della vita e della creazione, senza le quali sia il Giardino della Luce sia la Terra, detta Giardino dell'Arcobaleno, saranno distrutti. Nagisa e Honoka diventano cos\u00ec le Pretty Cure, ritrovandosi a combattere per evitare che il malvagio Re Jaaku venga liberato tramite le Pietre Prismatiche.\nPersonaggi.\nDotsuku, esercito delle tenebre.\nNella prima parte della serie, le Pretty Cure, nella loro ricerca delle Pietre Prismatiche, affrontano i Dark Five (formati da Pisard, Gekidrago, Poisonny, Kiriya e Ilkubo), mentre nella seconda parte i Semi dell'Oscurit\u00e0 (cio\u00e8 Yuna, Regine e Belzei).\nEpisodi.\nSigle.\nLe sigle originali di apertura e di chiusura sono composte da Yasuo Kosugi con i testi di Kumiko Aoki. Le sigle italiane, interpretate per Rai Trade con testi di Bruno Tibaldi, seguono lo stesso arrangiamento di quelle giapponesi.\nDel video della sigla di coda originale sono state realizzate due versioni: nella prima compaiono le Pretty Cure insieme ad altri personaggi, tra cui i Dark Five; nella seconda, a loro si aggiunge Pollun e i Dark Five vengono sostituiti dai Semi dell'Oscurit\u00e0.\nDistribuzione.\nIn Giappone la serie \u00e8 stata raccolta in una collezione di 13 VHS e 13 DVD sia da Marvelous Entertainment che Pony Canyon tra il 18 agosto 2004 e il 18 agosto 2005. Nei primi 10 DVD sono presenti quattro episodi, mentre negli altri solo tre. Il 2 febbraio e il 2 marzo 2011 la serie \u00e8 stata raccolta in due DVD-BOX.\nIl 26 febbraio 2020 \u00e8 stato pubblicato, sia in DVD che per la prima volta in Blu-ray, uno special dal titolo che condensa tutti i 49 episodi in 270 minuti riassumendo la trama della serie.\nManga.\nIl manga di \"Pretty Cure\", disegnato da Futago Kamikita, \u00e8 stato serializzato sulla rivista \"Nakayoshi\" di K\u014ddansha da aprile 2004 a febbraio 2005. Le storie raccontate negli undici capitoli fanno da contorno all'anime e narrano la vita quotidiana delle protagoniste, senza combattimenti. Sono stati raccolti per la prima volta in un tank\u014dbon il 1\u00ba dicembre 2014, insieme alla prima parte di una storia realizzata apposta.\nIl 4 febbraio 2005 una seconda versione del manga, sempre disegnata da Futago Kamikita, \u00e8 stata pubblicata in un singolo tank\u014dbon dalla K\u014ddansha. A differenza della versione serializzata su rivista, il manga in monografico adatta in formato cartaceo l'anime, pur con qualche differenza, arrivando fino all'episodio 26 e concludendosi con la prima sconfitta di Re Jaaku e la comparsa di Pollun sulla Terra; alla fine sono stati aggiunti, come extra, i capitoli 2, 4, 7 e 9 della versione pubblicata su \"Nakayoshi\". Il volume \u00e8 stato pubblicato anche in Cina a gennaio 2008. Il 1\u00ba dicembre 2014 \u00e8 stato ristampato, togliendo i quattro capitoli da \"Nakayoshi\" e aggiungendo la seconda parte di una storia realizzata apposta.\nAltre pubblicazioni.\nIl 30 ottobre 2004 e il 23 aprile 2005 la K\u014ddansha ha pubblicato in Giappone con e con , due libri dedicati alla serie contenenti alcune immagini e i retroscena dello sviluppo.\nIl 9 dicembre 2005 \u00e8 uscito in Italia \"Pretty Cure - Il libro della luce\" con , edito da Giunti Editore e con testi di Elisa Prati. Il libro \u00e8 suddiviso in sette capitoli, ognuno con un tema specifico e caratterizzato da un giorno della settimana.\nIl 17 settembre 2015 \u00e8 stato pubblicato un romanzo scritto da Aki Kanehiro e illustrato da Akira Inagami con che racconta nuove vicende intorno a Nagisa e Honoka, e approfondisce l'incontro avvenuto sessanta anni prima tra la nonna di Honoka, Sanae, e Mipple. Il 14 luglio 2018, col quindicesimo della serie, \u00e8 stato pubblicato con , una raccolta di frasi celebri di Cure Black e Cure White unita ad illustrazioni.\nCD e videogiochi.\nDurante il corso della serie sono stati pubblicati diversi CD e raccolte, sia di brani musicali che di colonna sonora, da Marvelous Entertainment. I videogiochi, invece, sono stati distribuiti da Bandai.\nAccoglienza.\n\"Pretty Cure\" ha ricevuto recensioni miste. Theron Martin di Anime News Network la lod\u00f2 per la sua capacit\u00e0 di differenziarsi dagli altri anime di genere, proponendo protagoniste che possono operare solo come duo, trasformando questo fatto nella loro maggiore forza, ma anche nel loro tallone d'Achille, e coinvolgendo molta pi\u00f9 fisicit\u00e0 nelle sequenze dei combattimenti, introducendo una vena \"sh\u014dnen\" in un anime tipicamente \"sh\u014djo\". Tuttavia, critic\u00f2 la serie definendola \"banale nella costruzione. Le personalit\u00e0 delle protagoniste sono quelle in contrasto della tipica maschiaccia stupida e della bella ragazza intelligente, e l'impostazione e le storie di ogni episodio sarebbero potute provenire da qualsiasi altra serie majokko\". Apprezz\u00f2 l'evolversi del rapporto tra Nagisa e Honoka nel corso della storia, l'animazione e la lunghezza dei combattimenti, la differenziazione dei costumi delle Pretty Cure, ma non la colonna sonora (\"rende la serie terribilmente datata; ricorda il rock pessimo degli anni '80\"). Il sito THEM Anime Reviews, invece, bocci\u00f2 completamente la serie, sostenendo che fosse un anime \"semplicemente stupido, forse quasi peggiore del pi\u00f9 stupido degli anime majokko stupidi, \"Wedding Peach\"\". In particolare, evidenzi\u00f2 che gli elementi che rendevano orribile la serie erano la trama \"piena di clich\u00e9\", \"una copia diretta di \"Sailor Moon\"\", il metodo di trasformazione e la sua lunghezza, i nomi degli attacchi, i mostri, la banalit\u00e0 dei caratteri delle protagoniste e la fastidiosit\u00e0 delle mascotte. Gli unici elementi apprezzati furono l'utilizzo delle arti marziali per combattere il nemico e la sigla di coda.\nTrasmissioni e adattamenti nel mondo.\n\"Pretty Cure\" \u00e8 stato trasmesso, oltre che in Giappone e in Italia, anche in diversi Paesi in tutto il mondo.\nIn Canada, Australia, Nuova Zelanda e Regno Unito, i nomi dei personaggi sono stati cambiati e le protagoniste si chiamano Natalie Blackstone e Hannah Whitehouse. Le scritte giapponesi sono sostituite da altre in inglese e vengono omesse le esclamazioni a fine frase delle mascotte. La sigla \u00e8 sia di apertura che di chiusura, diversa dalle originali e s'intitola \"Together We Are Pretty Cure\", della durata di 48 secondi.\nL'acquisizione dei diritti da parte di 4Kids Entertainment per gli Stati Uniti venne annunciata il 25 febbraio 2006, mentre a settembre 2008 fu comunicata la loro estinzione a causa di alcuni problemi sorti all'interno di 4Kids; la serie non fu mai trasmessa. Nell'aprile 2009, FUNimation Entertainment rese disponibile la versione sottotitolata sul proprio sito. Nel luglio dello stesso anno, Toei Animation inizi\u00f2 a rendere disponibili gli episodi, sottotitolati in inglese, sul servizio \"Direct2Drive\" di IGN e in streaming su Crunchyroll.\nIn Spagna e Germania le sigle vengono cantante in lingua locale. I nomi sono stati mantenuti quelli originali, mentre le trasformazioni e gli attacchi sono tradotti. Nella penisola iberica la serie \u00e8 stata distribuita da Elastic Rights e doppiata dallo studio Abaira; il doppiaggio tedesco \u00e8 invece curato da MME Studios Berlin e la serie \u00e8 stata distribuita da m4e e Universum-Films. In Germania \u00e8 stato pubblicato un CD con tutte le canzoni della serie ricantate in tedesco e, nel 2006, sono anche stati venduti i DVD, ma solo fino al sesto (episodio 24). Ogni disco contiene 4 episodi, ha un doppio audio Dolby Surround 2.0 Stereo tedesco-giapponese e sottotitoli in tedesco. Oltre al doppiaggio, in Europa, Medio Oriente e Nord Africa, la serie \u00e8 stata resa disponibile in streaming su Crunchyroll in versione originale, sottotitolata in lingua locale.\nIn Messico e Cile la serie \u00e8 prodotta da Optimedia Productions e distribuita da Alebrije Entertainment. Le sigle sono in spagnolo e il doppiaggio, curato da Digital Post Mexico, cambia i nomi delle Pretty Cure in Cure Negra e Cure Blanca. A settembre 2011, in Messico sono stati pubblicati i DVD, ognuno contenente due episodi, con il solo audio spagnolo.\nIn Corea del Sud la serie \u00e8 chiamata \"Bich-ui jeonsa Pretty Cure\" (, ). Le sigle sono tradotte in coreano e restano invariate le formule di trasformazione e gli attacchi, ma viene eliminato ogni riferimento al Giappone e cambiano tutti i nomi dei personaggi: Nagisa si chiama Mook Ha-ram (), mentre Honoka \u00e8 Baek Shi-yeon ().\nL'adattamento adottato a Taiwan, in cinese, rende la parola \"Cure\" con il carattere (\"Ti\u0101nsh\u01d0\"), che significa \"Angelo\", nei nomi delle protagoniste, e con i caratteri (\"Gu\u0101ng zh\u012bm\u011bi sh\u00e0on\u01da\", ) il titolo della serie. Gli episodi, oltre ad essere doppiati, sono anche sottotitolati, e hanno entrambe le sigle in mandarino; le trasformazioni e gli attacchi sono tradotti. A Hong Kong, i nomi presentano gli stessi ideogrammi degli originali, ma cambia la pronuncia, e trasformazioni e attacchi sono tradotti; il testo della sigla di apertura \u00e8 di Chen Li Heng ed \u00e8 cantata dalle Twins. In Indonesia, la sigla iniziale, usata anche come finale, \u00e8 cantata da Tisa Julianty Hariyadi, che nella serie \u00e8 la voce di Nagisa, con un arrangiamento leggermente diverso da quello originale giapponese; sono stati mantenuti i nomi originali dei personaggi, delle formule di trasformazione e degli attacchi.\nIn Thailandia, l'adattamento modifica leggermente il nome della serie in \"\u0e21\u0e2b\u0e31\u0e28\u0e08\u0e23\u0e23\u0e22\u0e4c\u0e2a\u0e32\u0e27\u0e19\u0e49\u0e2d\u0e22 \u0e1e\u0e23\u0e34\u0e15\u0e15\u0e35\u0e49\u0e40\u0e04\u0e35\u0e22\u0e27\" (), ma conserva i nomi originali, anche i suffissi onorifici giapponesi come \"-chan\" e \"-san\". Il doppiaggio non mantiene il labiale dei personaggi, sovrapponendo a volte le voci. Un episodio dura all'incirca 40-43 minuti, per via degli intermezzi pubblicitari; sono usciti i DVD, ciascuno contenente due episodi."}
{"id": "464957", "revid": "367445", "url": "https://it.wikipedia.org/wiki?curid=464957", "title": "Anastasija Stockaja", "text": "Biografia.\nDopo l'infanzia passata a Kiev, dove faceva parte del gruppo di danza \"Kijano\u010dka\", si \u00e8 trasferita a Mosca con la propria famiglia. Dal 1994 ha lavorato in teatro, ha studiato coreografia, si \u00e8 diplomata come \"attrice di musical\".\nLa sua prima partecipazione importante \u00e8 stata nella pi\u00e8ce teatrale \"Guby\" (\"Labbra\") di Vladimir Nabokov; ha inoltre preso parte alle versioni russe di famosi musical teatrali come \"Notre Dame de Paris\" e \"Chicago\", quest'ultimo prodotto da Filipp Kirkorov, che pi\u00f9 tardi \u00e8 divenuto il suo stesso produttore.\nLa sua prima canzone \u00e8 stata \"Muzyka i ja\" (\"La musica ed io\"), realizzata nel 2003; il successo \u00e8 arrivato lo stesso anno con il brano seguente, \"Veny-reki\" (\"Le vene come fiumi\"). A questa \u00e8 seguita una cover di un classico americano, \"Can't take my eyes off you\".\nLa presentazione di \"Veny-reki\" al concorso musicale \"New Wave 2003\" a J\u016brmala (Lettonia) le ha dato la vittoria, e ha costituito il punto di svolta nella sua carriera. Nella stessa manifestazione ha anche duettato con Kirkorov nella canzone \"Vljubl\u00ebnnaja du\u0161a\" (\"Un'anima innamorata\").\nIn seguito ha preso parte ai film musicali \"\u017denit'ba Figaro\" (\"Le nozze di Figaro\") e \"Dni angela\" (\"I giorni dell'angelo\").\nAltri sue canzoni di successo nel 2004 sono state \"Daj mne pjat' minut\" (\"Dammi cinque minuti\") e un altro duetto con Filipp Kirkorov, \"I ty ska\u017ee\u0161\u2019\" (\"E tu dirai\"). Pi\u00f9 recentemente, \"Shadows dance all around me\" (2005)."}
{"id": "464959", "revid": "110157", "url": "https://it.wikipedia.org/wiki?curid=464959", "title": "Scambio di link", "text": "Lo Scambio di link (ovvero lo scambio di collegamenti ipertestuali) \u00e8 una tecnica utilizzata comunemente sui siti internet come strumento di marketing per promuovere la notoriet\u00e0 e il numero di visitatori dei siti coinvolti.\nLo scambio consiste nell'accordo tra i gestori di due o pi\u00f9 siti per aggiungere ai propri siti link diretti che li collegano reciprocamente. Non si tratta di normali link inseriti nel testo o in altri elementi di una pagina del sito (per consentire, ad esempio, approfondimenti agli utenti), ma di link aggiunti appositamente per promuovere gli altri siti; essi compaiono solitamente nell'home page o in un'apposita pagina denominata ad esempio \"Siti amici\".In pratica i siti si fanno pubblicit\u00e0 reciproca con il relativo vantaggio (in termini di nuovi utenti o visitatori) che i due siti possono avere.\nI link sono diretti e gestiti nella pagina del sito senza appoggiarsi a siti terzi, e solitamente l'accordo di scambio link viene deciso direttamente tra i gestori. Queste caratteristiche lo differenziano da una tecnica simile, il web ring.\nLa mancanza di un pagamento sotto forma di denaro (lo scambio di link costituisce di fatto una sorta di baratto) rende tale tecnica utilizzabile anche da parte di siti amatoriali, ovvero senza scopo di lucro.\nGli Scambi di links e Google.\nVisto che i motori di ricerca, tra cui anche Google, utilizzano anche i links che una pagina web od un sito internet ha ricevuto per far s\u00ec che questa si posizioni tra i risultati di ricerca organici, fare lo scambio di link potrebbe sfalsare la classifica dei risultati di ricerca, per cui, se si scambiano link allo scopo di aumentare il posizionamento od il PageRank si riceve una penalizzazione da Google.\nSeppur questa obsoleta tecnica SEO non sia ben vista dalla maggior parte dei motori di ricerca, dato che in Italia la maggior parte della popolazione usa Google, e chi ha un sito internet \"vuole stare su Google\" \u00e8 giusto dire come Google tratta gli schemi di link."}
{"id": "464961", "revid": "1272592", "url": "https://it.wikipedia.org/wiki?curid=464961", "title": "Hout Bay", "text": "Hout Bay (in afrikaans Houtbaai, dall'olandese per \"baia del legno\") \u00e8 una citt\u00e0 del Sudafrica della Penisola del Capo. Si trova pochi chilometri a sud di Citt\u00e0 del Capo, in una valle compresa fra la montagna della Tavola e Constantiaberg. Il nome \"Hout Bay\" viene usato per indicare sia il paese che la baia o persino l'intera vallata.\nStoria.\nIl nome \"Hout Bay\" \u00e8 dovuto al fatto che al tempo della prima colonizzazione olandese del Capo, alla met\u00e0 del XVII secolo, la valle dietro la baia era interamente coperta da foreste. Di qui vennero quindi prese le grandi quantit\u00e0 di legname (principalmente \"stinkwood\" e \"yellowwood\") che servirono per la creazione dell'insediamento che sarebbe poi diventato Citt\u00e0 del Capo. Oggi la foresta \u00e8 stata quasi completamente cancellata dallo sfruttamento intensivo di allora. Hout Bay ha sviluppato una propria economia basata sulla pesca e la lavorazione dei gamberi.\nEconomia.\nL'economia odierna di Hout Bay \u00e8 basata in parte sul commercio dei gamberi e in parte sul turismo. La localit\u00e0 si trova all'inizio della Chapman's Peak Drive, una strada panoramica che scende lungo la costa occidentale della Penisola del Capo e che viene inclusa in molti itinerari turistici. Da Hout Bay partono traghetti per la vicina Duiker Island, celebre per le sue colonie di foche, e crociere al tramonto sulla baia della Tavola. Un piccolo museo, lo \"Hout Bay Museum\", ricostruisce la storia del paesino. Poco fuori dal centro abitato si trova l'enorme aviario di \"World's Birds\", in cui i turisti possono ammirare oltre 450 specie di uccelli di tutto il mondo.\nCuriosit\u00e0.\nPer rimarcare la loro \"diversit\u00e0\" rispetto ai vicini capetoniani, gli abitanti di Hout Bay chiamano il loro paese \"Repubblica di Hout Bay\"."}
{"id": "464963", "revid": "16953", "url": "https://it.wikipedia.org/wiki?curid=464963", "title": "Copepodi", "text": ""}
{"id": "464967", "revid": "1480390", "url": "https://it.wikipedia.org/wiki?curid=464967", "title": "Simon's Town", "text": "Simon's Town (scritto anche Simonstown e, in afrikaans, Simonstad), \u00e8 una cittadina e una base navale sudafricana, situata sulla costa orientale della Penisola del Capo, nella Provincia del Capo Occidentale. Il suo porto si affaccia sulla False Bay.\nLa cittadina deve il proprio nome a Simon van der Stel, uno dei primi governatori della Colonia del Capo. Storicamente, Simon's Town \u00e8 sempre stata una base navale: durante l'occupazione britannica era controllata dalla Royal Navy, oggi ospita la South African Navy. L'importanza strategica del luogo \u00e8 legata alla posizione stessa del Capo di Buona Speranza, che si trova fra l'Oceano Atlantico e l'Oceano Indiano. Non si tratta comunque di un porto naturale (la Penisola del Capo offre pochissime baie veramente protette); una difesa dalle onde fu costruita con migliaia di blocchi di pietra ricavati dalle montagne antistanti. Nella False Bay, circa 1,5\u00a0km al largo della citt\u00e0, sorge il Faro Roman Rock, l'unico faro Sudafricano a non trovarsi sulla terraferma.\nSimon's Town appartiene all'agglomerato metropolitano detto \"Greater Cape Town\".\nBoulders Beach.\nUna delle principali attrazioni di Simon's Town \u00e8 la celebre Boulders Beach, situata pochi chilometri a sud dell'abitato. Si tratta di una delle spiagge pi\u00f9 popolari della Penisola e dal 1985 ospita una colonia di pinguini africani. \u00c8 un fatto notevole che i pinguini si siano stabiliti qui spontaneamente in un momento storico in cui la spiaggia era gi\u00e0 frequentata dagli esseri umani.\nLa spiaggia prende il nome da alcuni \"macigni\" (\"boulder\") di granito e appartiene all'area del Parco nazionale di Table Mountain."}
{"id": "464968", "revid": "287204", "url": "https://it.wikipedia.org/wiki?curid=464968", "title": "Boulders Beach", "text": ""}
{"id": "464970", "revid": "767487", "url": "https://it.wikipedia.org/wiki?curid=464970", "title": "Pivot (matematica)", "text": "In matematica, e pi\u00f9 specificamente in algebra lineare, e in informatica, il pivot (in francese \"perno\"), elemento di pivot o elemento pivotale di una matrice \u00e8 l'elemento della matrice che viene scelto per primo da un algoritmo (algoritmo di Gauss, ordinamento quicksort, metodo del simplesso, etc) e che si richiede rispetti determinate propriet\u00e0 allo scopo di far funzionare correttamente o del tutto l'algoritmo, o pi\u00f9 semplicemente per renderne l'esecuzione pi\u00f9 efficiente.\nQuando ci si riferisce a matrici a scalini, solitamente nell'ambito dell'eliminazione gaussiana, con pivot di una riga si intende il primo elemento non nullo della riga (se esiste).\nPivoting.\nPer far s\u00ec che l'elemento in posizione di pivot sia \"qualitativamente buono\", cio\u00e8 rispetti le propriet\u00e0 necessarie ad assicurare il funzionamento o l'efficienza dell'algoritmo, vengono effettuati una serie di scambi di righe e di colonne della matrice: questa serie di scambi volta ad individuare il pivot prende il nome di pivoting o pivotazione.\nQuando vengono scambiate solo le righe o solo le colonne della matrice si parla di pivoting parziale o pivotazione parziale, quando vengono scambiate sia le righe che le colonne si parla invece di pivoting totale o pivotazione totale.\nLa serie di scambi effettuati nel pivoting pu\u00f2 essere rappresentata tramite una matrice di permutazione ottenuta effettuando gli stessi scambi di righe e/o colonne sulla matrice identit\u00e0. La moltiplicazione della matrice originale per questa matrice di permutazione risulta nella matrice risultato del pivoting.\nNella pratica, comunque, \u00e8 raro che gli algoritmi effettuino realmente gli scambi, ma, per motivi di efficienza, si limitano a tenere traccia delle permutazioni effettuate.\nEsempi.\nNell'algoritmo di Gauss la scelta di un pivot con valore assoluto grande migliora la stabilit\u00e0 numerica dell'algoritmo.\nNell'algoritmo di ordinamento quicksort, l'elemento di pivot viene usato per partizionare gli elementi in quelli minori o uguali e in quelli maggiori del pivot. Pi\u00f9 il pivot sar\u00e0 vicino all'elemento mediano pi\u00f9 l'algoritmo operer\u00e0 con efficienza."}
{"id": "464979", "revid": "3115", "url": "https://it.wikipedia.org/wiki?curid=464979", "title": "Falsa Baia", "text": "La Falsa Baia (\"Valsbaai\" in afrikaans, \"False Bay\" in inglese) \u00e8 una grande baia situata lungo la costa meridionale del Sudafrica, delimitata a ovest dalla Penisola del Capo e a est dal promontorio di Cape Hangklip. \nGeografia.\nSi trova a pochi chilometri a est di Citt\u00e0 del Capo, nella provincia del Capo Occidentale. La baia deve il proprio nome (che significa \"baia falsa\") al fatto che spesso i naviganti olandesi provenienti dalle Indie la scambiavano per baia della Tavola, la baia di Citt\u00e0 del Capo, dove si poteva fare scalo e rifornirsi. Pare che il motivo di questo errore sia il fatto che Cape Hangklip ha una forma abbastanza simile a quella del Capo di Buona Speranza che costituisce l'estremit\u00e0 meridionale della Penisola del Capo. Nel 1737, in seguito a una disastrosa tempesta che caus\u00f2 l'affondamento di una intera flotta nella baia della Tavola, la VOC stabil\u00ec che da maggio ad agosto la Falsa Baia sarebbe stata l'attracco principale per le sue navi.\nCirca a met\u00e0 della costa occidentale si trova Simon's Town, un'importante base navale; la costa della Falsa Baia \u00e8 punteggiata di bunker in cui durante la Seconda guerra mondiale furono posizionati pezzi di artiglieria per impedire l'avvicinamento di imbarcazioni nemiche a questo importante porto militare.\nLa Falsa Baia \u00e8 la pi\u00f9 grande baia naturale del Sudafrica e una delle pi\u00f9 grandi del mondo. A est e a ovest la baia \u00e8 racchiusa fra coste rocciose e spesso montagnose; in diversi punti, le rocce sono a strapiombo sul mare. A nord, invece, si trovano spiagge di sabbia che costituiscono l'estremit\u00e0 della zona detta Cape Flats (\"pianure del capo\"). Nel suo punto pi\u00f9 ampio, la baia ha una larghezza di 30 km.\nClima.\nIl clima \u00e8 mediterraneo come in tutto il Capo Occidentale, con estati calde e secche e inverni freddi, caratterizzati da frequenti (e spesso violente) tempeste. La Falsa Baia risente della corrente calda proveniente dall'oceano Indiano (la corrente Agulhas) e per questo motivo la sua temperatura \u00e8 in genere intorno ai 6\u00a0\u00b0C superiore rispetto a quella della baia della Tavola, che si affaccia sull'oceano Atlantico.\nAmbiente.\nNonostante lo sviluppo urbano intenso in alcune zone, gran parte della costa della Falsa Baia \u00e8 ancora selvaggia e incontaminata; parte del territorio appartiene alla riserva naturale di Wolfgat. Verso l'estremit\u00e0 orientale della baia, invece, si trova una delle pi\u00f9 grandi fabbriche di esplosivi del mondo. L'impianto per la lavorazione della nitroglicerina \u00e8 esploso due volte nel corso del XX secolo.\nFauna.\nLa baia \u00e8 piuttosto pescosa; vi si trovano spesso banchi di snoek, un pesce simile al barracuda molto apprezzato dalla popolazione del luogo. Molti si avventurano ancora a pescare con l'amo dalle scogliere, nonostante le \"onde killer\" formate dal frangersi della corrente contro la costa irregolare abbiano causato negli anni molti annegamenti di pescatori. Come gran parte delle baie della costa meridionale del Sudafrica, la Falsa Baia \u00e8 anche rinomata per le opportunit\u00e0 di praticare l'osservazione dei cetacei: durante l'inverno australe, si avvistano con relativa facilit\u00e0 balene australi, megattere, e balenottere di Bryde.\nNella baia si trova una piccola isola di granito chiamata Seal Island (\"isola delle foche\"), in cui le foche vengono a riprodursi; la loro presenza attira molti squali bianchi. Nonostante questo pericolo, lungo la costa si nuota, si pratica il surf, lo snorkeling e lo scuba diving (per esempio a Muizenberg, Sunrise Beach, Kalk Bay, Smitswinkel Bay, Strand e Gordon's Bay)."}
{"id": "464986", "revid": "4507", "url": "https://it.wikipedia.org/wiki?curid=464986", "title": "Ignazio Michelotti", "text": "Biografia.\nArchitetto idraulico approvato dall'Universit\u00e0 di Torino nel 1784, fu professore di geometria e ispettore generale del corpo reale degli ingegneri civili e minerari.\nSocio delle Accademie delle Scienze di Modena e di Torino e della Reale Accademia di Agricoltura di Torino, fu professore straordinario di matematica presso la Regia Universit\u00e0 (1795), direttore dei fiumi e ispettore superiore dei canali e bealere nazionali come idraulico nazionale (1800). \nNel 1798 fece parte della commissione dell'Accademia delle Scienze di Torino per stabilire l'unit\u00e0 fondamentale da porre alla base di un nuovo sistema di pesi e misure, insieme con il fratello \"Giuseppe Teresio\", Tommaso Valperga di Caluso, \"Anton Maria Vassalli Eandi\".\nTra il 1795 e il 1825 si occup\u00f2 della progettazione di numerose opere idrauliche a Torino. Tra le pi\u00f9 significative, il canale che fece costruire nel 1816 per deviare l'acqua del Po a valle del ponte Vittorio, fornendo energia ad alcuni opifici, ad un mulino e ad una ruota per il pompaggio dell'acqua. Il canale era lungo tre chilometri e fu costruito dagli operai scavando a mano per cinque mesi. Suscit\u00f2 l'ammirazione dei contemporanei e fu citato anche dal filosofo Nietzsche: \u00ab\"ricco di acqua tra verdi sponde, un silenzio profondo\"\u00bb. Negli anni trenta del XX secolo fu interrato con i detriti ricavati dalle macerie dell'antica Via Roma. \nOra in quella zona sorge il Parco Michelotti, prima sede del Giardino zoologico di Torino, chiuso nel 1986, poi sede per anni della mostra scientifica Experimenta.\nNel 1817 fu, insieme con Giorgio Bidone, tra i redattori del \"Regolamento per le strade, ponti ed acque\" voluto dal nuovo sovrano Vittorio Emanuele I. Fu ideatore e progettista di un collegamento tra Torino e il mare.\nNel 1832 fu sindaco di Torino, sino al 1833."}
{"id": "464988", "revid": "729019", "url": "https://it.wikipedia.org/wiki?curid=464988", "title": "Venera 11 e 12", "text": "Venera 11 e Venera 12 (russo: \"\u0412\u0435\u043d\u0435\u0440\u0430-11\", \"\u0412\u0435\u043d\u0435\u0440\u0430-12\") furono due sonde spaziali gemelle, appartenenti al programma sovietico per l'esplorazione del pianeta Venere.\nFurono lanciate esattamente il 9 settembre 1978 alle 3:25:39 ora di Greenwich e il 14 settembre 1978 alle 2:25:13, a bordo di lanciatori Proton, con lo scopo di studiare e analizzare approfonditamente la composizione chimica dell'atmosfera di Venere. Scopo secondario delle missioni era la trasmissione di alcune fotografie della superficie, tanto che le sonde erano dotate di fotocamere a colori.\nLa missione prevedeva che i due moduli di cui erano composte le sonde, orbiter e lander, si separassero ad alcune centinaia di km dalla superficie; da quel punto il lander sarebbe sceso in caduta libera fino all'azionamento degli aerofreni e dei paracadute installati.\nI moduli di discesa possedevano una strumentazione progettata per studiare nel dettaglio la stratigrafia chimica dell'atmosfera, la natura delle nuvole, e il bilancio termico dell'aria venusiana. Tra gli strumenti di bordo c'era un gascromatografo, oltre a rilevatori per la radiazione solare e la composizione minerale del suolo. Un dispositivo, chiamato \"Groza\" (\u0413\u0440\u043e\u0437\u0430) era in grado di misurare e localizzare scariche elettriche nell'atmosfera.\nI moduli in orbita non erano stati progettati per precipitare sul pianeta, come sulle sonde precedenti: \"Venera 11\" e \"Venera 12\" erano missioni destinate a durare alcuni mesi dall'ingresso in orbita, grazie ai dati che sarebbero provenuti dagli orbiter. Su ognuno di essi erano stati installati un sensore per il vento solare, uno strumento per i rilevamenti elettronici nella ionosfera e uno spettrometro per gli ultravioletti; inoltre era previsto che sganciassero in orbita due sensori ciascuno per i lampi gamma \u2013 il sovietico \"Kon\u00fcs\" (\u041a\u043e\u043d\u0443\u0441) e il francese \"Signe 2\" \u2013 grazie ai quali sarebbe stato possibile rilevare, per triangolazione, le fonti di raggi \u03b3.\nRisultati.\n\"Venera 12\" arriv\u00f2 sul pianeta poco prima del predecessore: i moduli di \"Venera 12\" si separarono il 19 dicembre e il lander entr\u00f2 nell'atmosfera il 21; quelli di \"Venera 11\" si separarono il 23 dicembre e il lander penetr\u00f2 nell'atmosfera il giorno di Natale del 1978, entrambe attorno alle 6:30 del mattino \u2013 ora di Mosca. Entrambi i moduli d'atterraggio toccarono gli strati alti dell'atmosfera alla velocit\u00e0 prevista di .\nDurante la discesa, entrambi i dispositivi \"Groza\" rilevarono la presenza di lampi e fulmini, e gli strumenti di bordo indicarono un alto rapporto tra gli isotopi dell'argon Ar36/Ar40 e una forte presenza di CO (monossido di carbonio) a basse altitudini.\n\"Venera 11\" tocc\u00f2 il suolo a 14\u00b0S 299\u00b0E, \"Venera 12\" a 7\u00b0S 294\u00b0E: entrambe riuscirono in un atterraggio morbido, a una velocit\u00e0 tra i 7 e gli .\nI dati trasmessi non erano, a differenza delle precedenti missioni del programma, direttamente trasmessi a Terra: per migliorare la qualit\u00e0 e la durata della trasmissione, infatti, il flusso dei dati raccolti dal lander veniva ricevuto dall'orbiter, quindi ritrasmesso verso l'Unione Sovietica.\nPer le due sonde la trasmissione dur\u00f2 rispettivamente 95 e 110 minuti dopo l'atterraggio dei lander; il flusso si interruppe quando gli orbiter superarono la linea dell'orizzonte, finendo in una zona d'ombra rispetto alla trasmittente del lander.\nA causa di un difetto di progettazione, le sonde non furono in grado di trasmettere fotografie: i coperchi degli obiettivi non riuscirono a contrastare la pressione, e non si aprirono.\nGli orbiter delle sonde continuarono a fornire dati sugli strati alti dell'atmosfera venusiana fino al febbraio e all'aprile 1980 rispettivamente, quando si disattivarono per cause tecniche."}
{"id": "464989", "revid": "10929", "url": "https://it.wikipedia.org/wiki?curid=464989", "title": "Venera 11", "text": ""}
{"id": "464990", "revid": "10929", "url": "https://it.wikipedia.org/wiki?curid=464990", "title": "Venera 12", "text": ""}
{"id": "464994", "revid": "1427733", "url": "https://it.wikipedia.org/wiki?curid=464994", "title": "Panslavismo", "text": "Per panslavismo si intende il movimento culturale nato nel XIX secolo con l'arrivo di ideali liberali e nazionali diffusi negli ambienti colti slavi in seguito al romanticismo ed alle guerre napoleoniche. Mirava alla presa di coscienza dei popoli slavi di radici comuni e si poneva come obiettivo quello di creare un unico Stato nazionale slavo. \nStoria.\nLo scrittore J\u00e1n Koll\u00e1r (1793-1852) attribu\u00ec agli idiomi slavi nel saggio \"Sulla reciprocit\u00e0 letteraria dei diversi ceppi e dialetti della nazione slava\" (1836) il carattere di dialetti riferentisi a un'unica antica lingua, quella che i linguisti odierni definiscono proto-slavo. I principali teorici furono presso le popolazioni residenti dentro i confini dell'Impero Asburgico, ovvero Cechi, Ruteni, Sloveni, Slovacchi, Croati e Serbi di Croazia.\nIl primo congresso panslavo fu a Praga nel 1848, presieduto dallo storico Franti\u0161ek Palack\u00fd. La pi\u00f9 grande divisione teorica \u00e8 quella tra il \"Piccolo Panslavismo\", che esclude la Russia, ed il \"Grande Panslavismo\", che la include. L'Impero Russo us\u00f2 spesso l'idea della riunificazione slava e della Terza Roma per giustificare la sua espansione nell'Europa centro-orientale e nei Balcani. Il movimento ebbe un ruolo ideologico fondamentale per la creazione del Regno di Jugoslavia. I principali ostacoli alla riunione dei popoli slavi sono aspri conflitti storici e la mancanza di coesione territoriale, essendo slavi del nord e del sud divisi geograficamente dalla presenza di austriaci, ungheresi e romeni, popoli di cultura e lingua non slava."}
{"id": "465004", "revid": "1318658", "url": "https://it.wikipedia.org/wiki?curid=465004", "title": "Cascata del Toce", "text": "La cascata del Toce o La Frua (\"Fr\u00fctt Fall\" in dialetto tedesco walser) \u00e8 una cascata che si trova nel comune di Formazza in frazione Frua (\"Uf der Fr\u00fctt\" in dialetto tedesco walser) a quota 1675 m s.l.m.; con essa il fiume Toce compie un salto alto 143 m su un reclinamento roccioso di 200 m, con un fiocco d'acqua alla base di 60 m.\nDescrizione.\n\u00c8 considerata una delle cascate pi\u00f9 spettacolari delle Alpi, sebbene l'intervento umano ne abbia ridotto la portata per gran parte dell'anno. A monte della cascata il Toce forma infatti il lago di Morasco, un lago artificiale da cui le acque vengono captate per il funzionamento delle centrali idroelettriche (in successione) di Ponte, Fondovalle, Cadarese, Crego e Crevola Toce. In cima alla cascata vi \u00e8 lo storico albergo (1863) che visse la bell'epoque del turismo alpino di inizio secolo.\nLa cascata viene aperta solamente per brevi fasce orarie tra giugno e settembre, riprendendo pienamente la propria conformazione naturale.\nPer raggiungere la cascata occorre percorrere la strada statale 33 del Sempione che collega Milano con il confine di Stato di Iselle e giunti a Crevoladossola si imbocca la strada statale 659 di Valle Antigorio e Val Formazza per circa 40 km, fino a Valdo (Formazza), dove parte quindi la nuova strada ANAS 424 ex SS 659 di Valle Antigorio e Val Formazza che, dopo circa 8\u00a0km, porta alla cascata.\nRichard Wagner, nel suo viaggio in Italia dalla Svizzera nel 1852 defin\u00ec il salto della Toce uno spettacolo di \"prepotente bellezza\". L'attenzione al salto pi\u00f9 alto d'Europa \u00e8 di epoca illuminista. Prima di tale periodo nessuno gli diede rilievo.\nNegli ultimi due secoli ne descrissero la magnificenza anche altri, da Gabriele d'Annunzio a Giosu\u00e8 Carducci, dalla Regina Margherita a Vittorio Emanuele III.\nManifestazioni sportive.\nNel 2003 qui fu posto l'arrivo della 19\u00aa tappa del Giro d'Italia. In quella tappa si verific\u00f2 l'ultimo attacco in montagna di Marco Pantani."}
{"id": "465008", "revid": "121199504", "url": "https://it.wikipedia.org/wiki?curid=465008", "title": "Fondovalle (Formazza)", "text": "Fondovalle (\"Staf(f)elwald\" in tedesco, \"Schtaafelwaald\" in walser) \u00e8 una frazione del comune di Formazza, in provincia del Verbano-Cusio-Ossola.\nGeografia fisica.\nPiccola frazione del comune di Formazza, dal cui centro dista circa 4 km, situata a un'altitudine di circa 1225 metri di quota \u00e8 il primo paesino adagiato sulla pianura affacciata sul dirupo \"delle Casse\".\nOrigini del nome.\nIl toponimo in lingua walser (e/o tedesca) di Fondovalle significa \"Corte per il bestiame circondata dal bosco\". Infatti l'espressione \"Schtaafelwaald\" contiene al suo interno la parola \u00ab\"Schtaafel\"\u00bb, il cui significato \u00e8 \u00ab\"chiuso\u00bb\" o \"\u00abcorte per il bestiame\"\u00bb e \u00ab\"Waald\"\u00bb, l'equivalente di \u00ab\"bosco\" \u00bb.\nStoria.\nLe vicende storiche di Fondovalle sono da secoli condivise con quelle del comune di Formazza.\nTra i principali avventimenti, vi \u00e8 da segnalare che tra il XII e il XIV secolo, si assiste nella zona a un'importante migrazione verso sud di gruppi di persone dell'Alto Vallese: \u00e8 l'inizio della cultura walser.\nFino alla seconda met\u00e0 dell'Ottocento il villaggio era costruito completamente in legno. Tuttavia l'immensa valanga nel 1863 ha distrutto gli edifici che, in seguito, sono stati ricostruiti in muratura."}
{"id": "465011", "revid": "599013", "url": "https://it.wikipedia.org/wiki?curid=465011", "title": "Ferula", "text": ""}
{"id": "465012", "revid": "1571097", "url": "https://it.wikipedia.org/wiki?curid=465012", "title": "Nicola Di Pinto", "text": "Biografia.\n\u00c8 un attore caratterista Italiano; napoletano verace, Nicola Di Pinto inizia a recitare in teatro nella seconda met\u00e0 degli anni sessanta, il successo ottenuto sui palcoscenici richiama a s\u00e9 anche l'attenzione del cinema e della televisione, in cui debutta intorno alla seconda met\u00e0 degli anni settanta. Nonostante la bravura mossa gi\u00e0 dalle prime apparizioni, maggiore notoriet\u00e0 per\u00f2 arriva solo dopo l'incontro con il regista Giuseppe Tornatore in cui gli propone il ruolo di Alfredo Canale in \"Il camorrista\", da quel momento la carriera di Nicola Di Pinto \u00e8 stata in continua ascesa, alternandosi sempre tra film e sceneggiati televisivi, senza abbandonare mai il teatro.\nAttore preferito da Giuseppe Tornatore, Nicola Di Pinto \u00e8 stato diretto dal regista siciliano in quasi tutti i suoi film successivi fino alla met\u00e0 degli anni duemila. Ha interpretato anche il ruolo di frate Bernardo nella terza e quarta stagione della famosa serie televisiva \"La piovra\". Nel 1998 rimane significativa la sua presenza come guest-star in un episodio de \"Il maresciallo Rocca 2\" (\"Enigma finale\") in cui interpreta il ruolo dell'ambiguo e pericoloso professor Aleppi; tale ruolo rimane importante anche in alcuni episodi successivi della stessa serie perch\u00e9 influenza in modo determinante parte della famiglia del protagonista fino addirittura a essere quasi una presenza \"fantasma\" nell'ultimo episodio della quinta stagione (\"Il male ritorna\", 2005) in cui Nicola Di Pinto appare in flashback riprendendo l'episodio del 1998."}
{"id": "465014", "revid": "2179318", "url": "https://it.wikipedia.org/wiki?curid=465014", "title": "M11/39", "text": "L'M11/39 fu un carro medio utilizzato dal Regio Esercito agli inizi della seconda guerra mondiale, precisamente dal 1939 al 1940. A partire dal dicembre 1940 fu sostituito nei reparti carristi dal carro M13/40.\nSviluppo e storia.\nLa progettazione di un \"carro di rottura\" inizi\u00f2 nel 1932 con un veicolo dal peso di 8 tonnellate per evolversi poi nel prototipo definitivo presentato dall'Ansaldo nel 1937, ovvero l'M11/39.\nL'M11/39 pu\u00f2 essere considerato il primo carro medio italiano, con un peso di 11 tonnellate e l'armamento che era composto da un cannone da 37\u00a0mm in casamatta e da due mitragliatrici Breda Mod. 38 8\u00a0mm in torretta.\nLa corazzatura andava da un minimo di 8\u00a0mm (fondo dello scafo, paratie motore e sommit\u00e0 della torretta) ad un massimo di 30\u00a0mm (torretta e lastre attorno al cannone). I fianchi ed il fronte dello scafo avevano una corazzatura di 14,5\u00a0mm; nell'impiego bellico sia l'armamento sia la corazzatura si rivelarono insufficienti per l'utilizzo contro i carri medi e pesanti impiegati dagli Alleati, ma fu usato con discreto successo contro carri leggeri, postazioni di mitragliatrici e per conquistare bunker e trincee nemiche, ma complessivamente questo carro non si dimostr\u00f2 all'altezza della situazione e i suoi grossi limiti furono lo scarso armamento, la mancanza di una corazzatura adeguata, la scarsa potenza del motore e la debolezza meccanica generale, e infine il fatto che il pezzo da 37 mm non era in torretta girevole ma in una casamatta fissa, il che obbligava a girare tutto il carro per mirare.\nLo scafo di questo carro armato fu utilizzato come base per i successivi carri armati medi italiani come l'M13/40, l'M14/41 e l'M15/42.\nIl motore a gasolio aveva una potenza di 105\u00a0hp che, nel successivo modello M13/40 fu portato a 125\u00a0hp.\nProduzione.\nLa produzione inizi\u00f2 nel 1938 al ritmo di 9 esemplari al mese. Nel dicembre del 1939 tutta la produzione italiana di carri medi venne concentrata sull'M13/40 chiudendo la linea di assemblaggio degli M11/39, rivelatisi piuttosto fallimentari. Complessivamente furono prodotti 100 esemplari del M11/39.\nImpiego operativo.\nAfrica Orientale Italiana.\n24 carri 11/39 vennero impiegati nelle operazioni in Africa Orientale, 12 dislocati in Eritrea e 12 in Etiopia. L'esiguit\u00e0 di tali numeri non permise mai l'impiego \"massiccio\" di questi carri e la mancanza di pezzi di ricambio (sicuramente disponibili in nord Africa) mise ben presto fuori uso i mezzi, che sarebbero potuti essere vitali in Libia per rallentare l'avanzata inglese.\nNord Africa.\nNel luglio del 1940 l'esercito italiano disponeva di 72 M11/39 in Libia, ceduti dalla Divisione \"Ariete\". Anche in questo scenario e nella maggior parte dei casi, l'impiego degli M11/39 si ridusse ad azioni di pochi mezzi tese a bloccare \"puntate\" offensive inglesi. Alcuni carri M11/39 presero parte all'occupazione di Sidi el Barrani. Durante la controffensiva inglese dell'inverno 1940-1941, 24 M11/39 inquadrati nel Raggruppamento Maletti si trovarono ad affrontare, a Nibeiwa, una forza 47 carri inglesi Matilda, la cui corazzatura si rivel\u00f2 impenetrabile da parte dei piccoli cannoni da 37\u00a0mm degli M11/39, circostanza che caus\u00f2 la distruzione del contingente corazzato italiano. Alcuni esemplari di M11/39 catturati dalle truppe australiane durante l'operazione Compass furono usati da questi nelle operazioni con Tobruk nel 1941.\nRSI.\nL'ultimo M11/39 fu utilizzato in Piemonte durante la guerra di liberazione come unit\u00e0 dell'esercito repubblicano.\nSistemazione interna e armamento.\nAll'interno il pilota si trovava a sinistra, il cannoniere a destra e il capocarro nella torretta. Il capocarro dava gli ordini a voce, il cannoniere utilizzava un telescopio con ingrandimento 1x, mentre il pilota aveva una feritoia, il capocarro aveva a disposizione un telescopio a ingrandimento 1x e un periscopio; all'interno c'erano in tutto tre lampade, e all'esterno due fanali.\nL'armamento era composto da un cannone Vickers-Terni da 37/40 da 37\u00a0mm con innesco elettrico e due mitragliatrici Breda Mod. 38 da 8\u00a0mm. Per fare sparare il cannone, non si usava un percussore, ma un condensatore che scoppiava con sovraccarico, questo pot\u00e9 fare aumentare ai proiettili la potenza perch\u00e9 dove si trovava la carica di lancio, c'era il propellente.\nLa mancanza di sistemi di comunicazione interni ed esterni fu un altro degli innumerevoli difetti del mezzo e solamente con la messa in produzione del successore M13/40 fu introdotto un sistema di laringofoni e cuffie. Ai carristi di M11/39 tutti i comandi erano dati vocalmente, con tutti gli inconvenienti del caso: rumori, scoppi e scricchiolii vari rendevano veramente difficile la comprensione dei comandi fra i membri dell'equipaggio. A causa dell'assenza anche dell'apparato radio, i comandi dovevano essere dati dai capicarro che, sporgendosi dalla torretta, con tutti i rischi che ci\u00f2 comportava durante uno scontro a fuoco, con delle bandierine davano elementari ordini come \"Avanti\", \"Stop\", \"A destra\", \"A sinistra\" e pochi altri, che non di rado non erano compresi o fraintesi, rompendo la coesione all'interno della compagnia carri e rimanendo senza contatti con il comando di battaglione durante tutta la durata delle manovre."}
{"id": "465026", "revid": "64860", "url": "https://it.wikipedia.org/wiki?curid=465026", "title": "La mia ragazza \u00e8 un gran caldo", "text": "La mia ragazza \u00e8 un gran caldo \u00e8 l'album di esordio del cantautore italiano Pino Mango, pubblicato nel 1976.\nIl disco.\nL'album, pur non ottenendo particolari riscontri di vendite, attir\u00f2 l'attenzione di due grandi interpreti della canzone italiana: Patty Pravo, che incise una cover di \"Tu pioggia, io mattino\" trasformando il titolo in \"Per amarti d'amore\", e quella di \"Per te che mi apri l'universo\", e Mia Martini, che incise \"Se mi sfiori\". Tutte le canzoni, ad eccezione di \"Non svegliarti\", furono scritte assieme a suo fratello Armando (con il quale condivider\u00e0 per gran parte della sua carriera) e al suo scopritore Silvano D'Auria, all'epoca assistente musicale all'RCA Italia."}
{"id": "465028", "revid": "599013", "url": "https://it.wikipedia.org/wiki?curid=465028", "title": "Cls", "text": ""}
{"id": "465029", "revid": "599013", "url": "https://it.wikipedia.org/wiki?curid=465029", "title": "Voc", "text": ""}
{"id": "465030", "revid": "15200", "url": "https://it.wikipedia.org/wiki?curid=465030", "title": "Asino d'oro", "text": ""}
{"id": "465032", "revid": "547034", "url": "https://it.wikipedia.org/wiki?curid=465032", "title": "Diotisalvi Neroni", "text": "Biografia.\nDopo aver ricoperto innumerevoli cariche pubbliche a Firenze, venne inviato come ambasciatore a Milano e fu protagonista della Pace di Lodi nel 1454.\nPrimo consigliere di Cosimo de' Medici (\"Pater Patriae\") l'aiut\u00f2 a rientrare a Firenze dall'esilio; ricopr\u00ec le pi\u00f9 alte cariche politiche di Firenze con tale perizia che prima di morire lo stesso Cosimo raccomand\u00f2 al figlio Piero che \u201cdelle sustanze e dello Stato secondo il consiglio di quello (Diotisalvi) si governasse\u201d (Machiavelli, \"Istorie fiorentine\", Libro settimo Cap. X).\nMa l'imperizia e l'avidit\u00e0 di Piero de' Medici fecero s\u00ec che la citt\u00e0 cadesse sull'orlo della tirannia e cos\u00ec Diotisalvi si vide costretto ad allearsi con Luca Pitti, Angelo Acciaiuoli e Niccol\u00f2 Soderini (la fazione \u201cdel Poggio\u201d) per far riguadagnare alla citt\u00e0 quella libert\u00e0 che Piero \u201cil gottoso\u201d minacciava.\nCos\u00ec Piero, sentendo scricchiolare il proprio potere, pens\u00f2 bene di organizzare un tranello ai danni dei suoi avversari.\nFingendo di aver ricevuto una lettera da messer Giovanni Bentivoglio, principe di Bologna, nella quale si avvertiva che il marchese di Ferrara minacciosamente si avvicinava con le proprie truppe a Firenze, con la scusa di difendere Firenze si present\u00f2 con i propri soldati in citt\u00e0 e colse l'occasione per distruggere la fazione opposta, completamente disarmata.\nSobillando il popolo e con la magistratura compiacente Piero fece dichiarare \u201cribelle\u201d Diotisalvi e i suoi figli nel 1466, facendo requisire tutti i beni della famiglia Neroni.\nDiotisalvi si rec\u00f2 in esilio in Sicilia, a Venezia e successivamente a Ferrara dove, accolto da Borso d'Este, riusc\u00ec a coinvolgere Bartolomeo Colleoni, che scese in campo per lui cercando, senza riuscirci, di ribaltare le sue sorti. Mor\u00ec a Roma il 4 agosto 1482 e fu sepolto nella Chiesa di Santa Maria sopra Minerva.\nDi lui ci rimane un busto di marmo dello scultore Mino da Fiesole, conservato al Museo del Louvre di Parigi, e un ritratto nell'affresco di Domenico Ghirlandaio esposto alla Cappella Sistina a Roma."}
{"id": "465033", "revid": "110509142", "url": "https://it.wikipedia.org/wiki?curid=465033", "title": "Massacro di Ishaqi", "text": "Il massacro di Ishaqi fu una strage compiuta dall'esercito americano a danno di civili iracheni nella citt\u00e0 di Ishaqi nel marzo del 2006. I soldati americani furono accusati dalla polizia irachena di aver radunato 11 civili, tra cui quattro donne e cinque bambini, e di averli giustiziati, prima di chiamare un attacco aereo sulla casa dove fu compiuto l'eccidio per cancellare le prove. Un portavoce dell'esercito statunitense affermarono che le accuse erano \"probabilmente false\". Le autorit\u00e0 statunitensi affermarono che i soldati erano stati coinvolti in uno scontro a fuoco durante un raid per catturare il leader di una cellula di al-Qaeda, Ahmad Abdallah Muhammad Na'is al-Utaybi, mentre visitava casa sua, ma in seguito all'offensiva militare l'edificio era crollato e sotto le macerie erano stati trovati i cadaveri del presunto terrorista, di due donne e di un bambino. \nIl massacro per\u00f2 sollev\u00f2 subito interrogativi da parte degli investigatori delle Nazioni Unite, cos\u00ec come fu scoperto in un cablogramma rilasciato da WikiLeaks. Nel giugno 2006 le autorit\u00e0 americane riaprirono le indagini, dopo che la BBC ottenne un video da parte di un \"gruppo integralista sunnita\" che mostrava le prove a supporto delle accuse mosse dalla polizia irachena. Dalle indagini emerse che i militari statunitensi aveva seguito le corrette procedure e le regole di ingaggio, e che non avevano fatto niente di sbagliato. Il governo iracheno respinse immediatamente i risultati dell'indagine statunitense, dichiarando che avrebbero continuato con le proprie investigazioni. \nStoria.\nIl 15 marzo 2006, alcuni soldati dell'esercito statunitense fecero irruzione in una casa, di propriet\u00e0 di Faiz Harat Khalaf. L'azione si svolse a dieci chilometri da Badgdad, nell'area di Abu Sifa della citt\u00e0 di Ishaqi. Il raid aveva come obiettivo la cattura di un agente dell'organizzazione terroristica al-Qaeda, ritenuto presente nell'abitazione. I soldati si avvicinarono alla casa intorno alle 2:30 di notte, e poco dopo scoppi\u00f2 uno scontro a fuoco fra le truppe e un uomo armato sconosciuto presente all'interno della casa. I militari americani erano supportati da un elicottero d'attacco, che forniva fuoco di copertura sopra la casa. \nMatthew Schofield del Knight Ridder, che descrisse l'accaduto in un articolo, riport\u00f2 che le vittime furono in tutto 11, tra cui 5 bambini, 4 donne e 2 uomini. Qualche tempo dopo per\u00f2, diverse fonti cominciarono a riportare una versione dei fatti diversa, secondo la quale i militari americani avrebbero radunato gli abitanti della casa in una stanza e li avrebbero giustiziati uno per uno, chiamando poi un attacco aereo sopra l'edificio per coprire le prove. A sostegno di questa versione vi furono numerose fonti: un rapporto della polizia irachena, presentato dal colonnello Fadhil Muhammed Khalaf, il vice capo aggiunto del Joint Coordination Center, affermava che: \"le forze americane riunirono i membri della famiglia in una stanza e giustiziarono undici persone, tra cui cinque bambini, quattro donne e due uomini, dopo di che bombardarono la casa, bruciarono tre veicoli e uccisero i loro animali.\" Giornalisti del Knight Ridder Newspapers e Times intervistarono il fratello del padrone di casa, Ibraheem Hirat Khalaf, che dichiar\u00f2 di aver assistito all'assalto da casa sua, poco distante. Nella sua testimonianza riport\u00f2 che si avvicin\u00f2 di nascosto alla casa del fratello, sentendo spari e le grida di donne e bambini. Dopo di che cal\u00f2 il silenzio, e i militari usarono sei missili da alcuni elicotteri per distruggere la casa mentre andavano via; cercando fra le macerie, trov\u00f2 il corpo della madre Turkiya, il cui volto era irriconoscibile. Dichiar\u00f2 che \"doveva essere stata colpita da proiettili dumdum\". \nUn comandante della polizia locale, il tenente colonnello Farooq Hussain, dichiar\u00f2 che le autopsie condotte sui corpi nell'ospedale di Tikrit \"rivelavano che tutte le vittime avevano ferite da arma da fuoco alla testa, e che tutti erano stati ammannettati. I corpi, trovati con le mani legate, erano stati trovati riuniti in una sola stanza prima che la casa fosse distrutta. La polizia dichiar\u00f2 di aver anche trovato cartucce americane usate nelle macerie. Un altro vicino di casa Hassan Kurdi Mahassen, fu svegliato dal suono degli elicotteri e vide i soldati entrare nella casa, dopo aver quasi distrutto alcuni muri sotto il pesante fuoco. Mahassen dichiar\u00f2 che una volta che i soldati lasciarono l'edificio (dopo aver apparentemente lanciato all'interno alcune granate per far crollare la casa) gli abitanti dell'area cominciarono a scavare fra le macerie, e trovarono tutti gli abitanti della casa seppelliti in una sola stanza. Li trovarono tutti bendati e con le mani legate, alcune facce completamente sfigurate, e molto sangue sulle pareti e sul pavimento. Alcuni filmati trasmessi da un'emittente locale mostarrono i corpi in un obitorio di Tikrit, cinque bambini, due uomini e quattro donne. Le loro ferite non erano chiare, ma un lattante aveva uno squarcio sulla testa. Il fotografo di Associated Press, presente sulla scena, scatt\u00f2 alcune foto alle vittime. "}
{"id": "465035", "revid": "2373", "url": "https://it.wikipedia.org/wiki?curid=465035", "title": "Casey station", "text": ""}
{"id": "465037", "revid": "4", "url": "https://it.wikipedia.org/wiki?curid=465037", "title": "Benedettina", "text": ""}
{"id": "465039", "revid": "767487", "url": "https://it.wikipedia.org/wiki?curid=465039", "title": "Colonia del Capo", "text": "La Colonia del Capo (\"Cape Colony\" in inglese, \"Kaapkolonie\" in afrikaans e olandese) era una colonia dell'impero britannico costituita dopo la conquista della colonia del Capo olandese. \nNel momento della sua massima espansione, la Colonia del Capo si estendeva dalla penisola del Capo a sudovest fino al Fish River a est e all'Orange a nord. Le regioni che un tempo costituivano la colonia sono oggi suddivise in diverse province del Sudafrica, principalmente fra il Capo Occidentale, il Capo Orientale e il Capo Settentrionale.\nStoria.\nLa Colonia del Capo fu fondata alla fine del XVII secolo dagli olandesi, che costruirono un primo insediamento a Citt\u00e0 del Capo come scalo per le navi della Compagnia Olandese delle Indie Orientali. I coloni, detti \"boeri\", erano principalmente olandesi e ugonotti di origine francese. La Colonia fu nel 1792 occupata dal Regno Unito, che ne ottenne la cessione da Guglielmo I dei Paesi Bassi, allora 'Principe Reggente' della Province Unite, con il Trattato anglo-olandese del 1814.\nNel corso dell\"800, gli Inglesi praticarono una campagna di espansione verso nord, che li avrebbe portati ad unificare il Sudafrica a spese sia degli indigeni (Xhosa e Zulu) sia delle Repubbliche Boere del nord. Sotto gli inglesi, la Colonia venne a estendersi per buona parte del Sudafrica, fino al Fish River e all'Orange. Con la formazione dell'Unione del Sudafrica nel 1910, la Colonia cess\u00f2 di esistere in quanto tale e prese il nome di \"Provincia del Capo di Buona Speranza\" (\"Cape of Good Hope Province\", o semplicemente \"Cape Province\")."}
{"id": "465041", "revid": "287204", "url": "https://it.wikipedia.org/wiki?curid=465041", "title": "\u00c8 pericoloso sporgersi (album)", "text": "\u00c8 pericoloso sporgersi \u00e8 il terzo album del cantautore italiano Mango, pubblicato nel 1982. Da esso venne estratto il singolo \"\u00c8 pericoloso sporgersi/Fuori gioco\".\nIl disco.\nL'album si distingue dai precedenti per un sound pi\u00f9 tendente all'hard rock e alla new wave, nonch\u00e9 tematiche pi\u00f9 delicate come solitudine e suicidio (\"Punto e a capo\", \"\u00c8 pericoloso sporgersi\"), la droga (\"Fuori gioco\"), critica a religione e superstizione (\"Il mago\"), incoraggiamento nel riscattarsi (\"Nero e blu\", \"Lascia che tu sia\").\nCome per i dischi precedenti, il cantautore non riesce ad ottenere il successo sperato, non riuscendo a trovare sufficiente spazio in radio e televisione. Bench\u00e9 il disco sia largamente ignorato, \"Nero e blu\" venne riproposta da Mango come apertura dei suoi concerti per diversi anni. Scialpi ne fece una cover, contenuta nell'album \"Es-tensioni\", per il quale Mango scrisse altre due canzoni.\nFormazione.\nHanno partecipato in:"}
{"id": "465042", "revid": "765341", "url": "https://it.wikipedia.org/wiki?curid=465042", "title": "AMS Euler", "text": "AMS Euler \u00e8 un tipo di carattere corsivo dritto cos\u00ec denominato in onore di Eulero.\nStoria.\nQuesto font fu commissionato dalla American Mathematical Society e disegnato e creato da Hermann Zapf con l'assistenza di Donald Knuth. Cerca di emulare lo stile della calligrafia di un matematico che scriva entit\u00e0 matematiche sulla lavagna, che \u00e8 dritto, piuttosto che inclinato. Si mescola molto bene con altri tipi di carattere disegnati da Hermann Zapf, come il Palatino Linotype, l'Aldus ed Melior, ma molto male con il Computer Modern, il font predefinito dal sistema di composizione tipografica .\nImplementato in origine con METAFONT, \"AMS Euler\" \u00e8 stato usato per la prima volta nel libro \"Concrete Mathematics\", di cui Knuth fu coautore, che era dedicato ad Eulero. Lo stesso libro ha visto anche il debutto del tipo di caratteri \"Concrete Roman\", disegnato per accostarsi bene con AMS Euler. Il font \u00e8 anche disponibile in altri formati, tra i quali il PostScript Type 1 e il TrueType."}
{"id": "465043", "revid": "1305772", "url": "https://it.wikipedia.org/wiki?curid=465043", "title": "The Very Best of Jethro Tull", "text": "The Very Best of Jethro Tull \u00e8 una compilation della band progressive rock inglese Jethro Tull, pubblicata nel 2001 contenente alcuni fra i principali successi nella storia della band."}
{"id": "465046", "revid": "114260771", "url": "https://it.wikipedia.org/wiki?curid=465046", "title": "Blons", "text": "Blons \u00e8 un comune austriaco di 357 abitanti nel distretto di Bludenz, nel Vorarlberg.\nEventi storici.\nIl 12 gennaio 1954 una valanga si \u00e8 abbattuta sul paese, mietendo pi\u00f9 di 200 vittime."}
{"id": "465047", "revid": "1318658", "url": "https://it.wikipedia.org/wiki?curid=465047", "title": "Diversificazione", "text": "In economia, esistono diverse nozioni di diversificazione:"}
{"id": "465048", "revid": "1003477", "url": "https://it.wikipedia.org/wiki?curid=465048", "title": "Bludenz", "text": "Bludenz (in alemanno: \"Bludaz\") \u00e8 un comune austriaco di 14 845 abitanti nel distretto di Bludenz, nel Vorarlberg. Ha lo status di citt\u00e0 capoluogo di distretto (\"Bezirkshauptstadt\"). Dal suo territorio nel 1947 \u00e8 stata scorporata la localit\u00e0 di Stallehr, divenuta comune autonomo.\nGeografia.\nIl centro della citt\u00e0 di Bludenz si trova a un'altitudine di circa 570 metri ai piedi dei Monti delle Lechquellen, terrazzato sopra il fondovalle del fiume Ill. L'altitudine ufficiale della citt\u00e0 di Bludenz \u00e8 di 588 metri. Il punto pi\u00f9 alto del comune \u00e8 la vetta del \"Wei\u00dfer R\u00f6ssle\" (2214 m) situata a nord-ovest di \"Ausserbraz\", un distretto del comune di Bludenz. Le \"Klostertaler Bergw\u00e4lder\", ampie porzioni boscose di montagna a nord di Bludenz che si estendendono dal Galgentobel a Kl\u00f6sterle, appartengono all'area protetta Natura 2000.\nStoria.\nI primi insediameni di Bludenz sono testioniati da antichi cocci di ceramica. Essi indicano attivit\u00e0 umane sulla montagna \"Montikel\" dei Monti delle Lechquellen risalenti alla prima met\u00e0 del secondo millennio a.C., nella prima et\u00e0 del bronzo. Durante gli scavi del 1930 nella piazza \"Kleiner Exerzierplatz\" si \u00e8 scoperto un villaggio di 3300 anni fa, che apparteneva alla cultura dei campi di urne.\nDal 400 a.C., durante la Cultura di La T\u00e8ne, Bludenz fu uno degli insediamenti pi\u00f9 importanti dell'attuale Vorarlberg. I reperti di questo periodo sono caratterizzati da una forte influenza celtica.\nIntorno al 15 a.C. la zona fu conquistata dai Romani e Bludenz divenne parte dell'Impero romano e della civilt\u00e0 romana. Gli abitanti adottarono una forma di latino volgare da cui si svilupp\u00f2 la lingua retoromancia, che si conserva ancora oggi nei nomi di paesaggi, montagne e luoghi.\nA partire dal III secolo gli Alemanni invasero l'alta valle del Reno saccheggiandola.\nBludenz \u00e8 menzionata per la prima volta nell'Urbario della Rezia curinese (in tedesco \"Churr\u00e4tisches Reichsgutsurbar\") dell'842/43 come \"Pludono\", e anche come \"Pluteno\".\nCultura.\nMusei.\nA Bludenz si trovano lo \"Stadtmuseum,\" il museo cittadino, e il \"Brauereimuseum Fohrenburg\", il museo del birra Fohrenburg. \nRemise Bludenz.\nRemise Bludenz \u00e8 un centro culturale sovraregionale. Il programma include concerti di musica classica, musica folcloristica di tutto il mondo e jazz. In pi\u00f9 ospita cabaret, teatro, letture, proiezioni di film e mostre durante tutto l'anno.\nEscursioni.\nDal 2019 il sentiero \"Sunna\", un sentiero tematico storico-culturale, collega i comuni di N\u00fcziders, Bludenz e Braz. 25 pannelli trattano argomenti paesaggistici, di storia naturale e geologici. L'attenzione \u00e8 sempre rivolta a trasmettere storie sull'uomo e sul paesaggio."}
{"id": "465049", "revid": "110157", "url": "https://it.wikipedia.org/wiki?curid=465049", "title": "Bludesch", "text": "Bludesch \u00e8 un comune austriaco di 2 361 abitanti nel distretto di Bludenz, nel Vorarlberg."}
{"id": "465050", "revid": "110157", "url": "https://it.wikipedia.org/wiki?curid=465050", "title": "Dalaas", "text": "Dalaas \u00e8 un comune austriaco di 1 568 abitanti nel distretto di Bludenz, nel Vorarlberg."}
{"id": "465051", "revid": "1793900", "url": "https://it.wikipedia.org/wiki?curid=465051", "title": "Gaschurn", "text": "Gaschurn \u00e8 un comune austriaco di 1 468 abitanti nel distretto di Bludenz, nel Vorarlberg. Stazione sciistica, ha ospitato tra l'altro le gare di combinata nordica del XII Festival olimpico invernale della giovent\u00f9 europea e i Campionati austriaci di sci alpino nel 1967 e nel 2014."}
{"id": "465052", "revid": "110157", "url": "https://it.wikipedia.org/wiki?curid=465052", "title": "Innerbraz", "text": "Innerbraz \u00e8 un comune austriaco di 959 abitanti nel distretto di Bludenz, nel Vorarlberg."}
{"id": "465053", "revid": "1718925", "url": "https://it.wikipedia.org/wiki?curid=465053", "title": "La Sicilia", "text": "La Sicilia \u00e8 il pi\u00f9 diffuso quotidiano della Sicilia orientale e centrale, con sede a Catania, dove \u00e8 pubblicato dalla Domenico Sanfilippo Editore ed \u00e8 stato fondato nel 1945.\nOltre che nel capoluogo etneo, La Sicilia ha redazioni a Messina, Palermo, Siracusa, Caltanissetta, Agrigento, e Ragusa e uffici di corrispondenza a Trapani, Gela e Roma.\nIl quotidiano \u00e8 attualmente costituito di due dorsi: uno nazionale, uguale per tutte le edizioni, e uno locale, per le diverse province. Nell'edizione del luned\u00ec, ai primi due dorsi, se ne aggiunge un terzo dedicato alle cronache sportive.\nStoria.\nFondazione e contesto politico-sociale.\nLa Sicilia usc\u00ec per la prima volta in edicola il 15 marzo del 1945, per volont\u00e0 di un gruppo di industriali, intellettuali e politici siciliani di area liberale che avevano in Vittorio Emanuele Orlando il loro principale punto di riferimento ideologico. Ma decisiva nell'avvio di questa nuova iniziativa editoriale fu anche la spinta data, in Sicilia come in tutta l'Italia meridionale, dal comando militare alleato alla riapertura di vecchie testate costrette alla chiusura durante il regime fascista e alla nascita di nuove pubblicazioni quotidiane e periodiche. Il nuovo quotidiano riprese, pi\u00f9 per ragioni affettive che per motivazioni storiche o contenutistiche, il nome di un'antica testata giornalistica edita a Catania tra il 1901 e il 1923 dal principe Manganelli.\nUn primo passo fondamentale verso la creazione del nuovo giornale fu mosso il 5 novembre 1944 quando, per atto pubblico siglato nello studio romano del notaio Grassi, venne fondata la SER - Societ\u00e0 Editrice Risorgimento \u2013 societ\u00e0 per azioni originariamente composta da quattro soci con pari quote di partecipazione: Salvatore Salomone, Giovanni Mantica, Raffaele Macherione e Giambattista Rizzo. Ad essi, dopo poco tempo si unirono, con un pacchetto di minoranza, anche i fratelli Angelo e Claudio Majorana e l'industriale dei molini Lorenzo Fazio.\nObiettivo primo della nascente societ\u00e0 editrice fu la creazione di un quotidiano che facesse da contrappeso all'egemonia consolidata in quegli anni, a Catania e in buona parte delle province siciliane orientali, dal \"Corriere di Sicilia\".\nMa nessuno dei fondatori aveva mai avuto precedenti esperienze in un'azienda editoriale, n\u00e9 messo piede in una tipografia. Per far nascere il giornale serviva un uomo di fiducia, una persona comunque vicina alla corrente liberale, un imprenditore che garantisse esperienza ed affidabilit\u00e0. La persona giusta da coinvolgere nell'impresa venne subito individuata in un facoltoso avvocato e proprietario terriero, originario di Adrano, innamorato della stampa e delle linotype. Il suo nome era Domenico Sanfilippo.\nIl padre e l'anima storica del quotidiano.\nEsponente di una storica famiglia adranita, Domenico Sanfilippo si laure\u00f2 in legge presso l'Universit\u00e0 Federico II di Napoli e fu deputato liberale nella circoscrizione elettorale di Catania.\nIl suo primo approccio da mecenate nel mondo della stampa fu rappresentato dall'acquisto, nel 1920, di una partecipazione azionaria nella societ\u00e0 editrice del \"Corriere di Catania\" (divenuto in seguito \"Corriere di Sicilia\"). Partecipazione che gli venne espropriata dai gerarchi fascisti, durante il regime, con la successiva chiusura e fusione della testata con un altro quotidiano catanese (\"Il Giornale dell'Isola\") nel giornale di regime \"Il Popolo di Sicilia\".\nDomenico Sanfilippo ci riprov\u00f2, alcuni anni pi\u00f9 tardi, assumendo nel 1928 la carica di direttore-editore per la rivista letteraria e teatrale \"Le Maschere\", della quale per\u00f2 vennero pubblicati solo pochi numeri.\nNel corso dei primi mesi della societ\u00e0 editrice di vita, al termine dei quali la maggior parte dei soci originari della SER abbandon\u00f2 l'impresa (per ragioni economiche e per divergenze con Sanfilippo e Rizzo che vollero mantenere La Sicilia un giornale indipendente e al di fuori da una organicit\u00e0 con il partito liberale), l'azionista adranita ricopr\u00ec l'incarico di procuratore speciale dell'avvocato Salomone, legale rappresentante della societ\u00e0 editrice. All'indomani del referendum istituzionale del 2 giugno 1946, molti dei soci filo-monarchici uscirono dall'editrice Risorgimento. Domenico Sanfilippo rilev\u00f2 le quote dei fuoriusciti, accrescendo la propria esposizione personale e mantenendo in vita il giornale. Lo affiancarono nell'operazione l'avvocato catanese Natale Ciancio (padre dell'attuale direttore del quotidiano Mario Ciancio Sanfilippo) che rilev\u00f2 una parte del pacchetto azionario e Antonio Di Mattia, che svolse il ruolo di direttore amministrativo all'interno dell'organigramma dell'azienda e, a partire dal 1957, quello di amministratore unico della ITES (Industria Tipografica Editoriale Siciliana) in cui conflu\u00ec la editrice Risorgimento.\nI ragazzi di via Sant'Agata.\nLa prima edizione de La Sicilia, targata 15 marzo 1945, usc\u00ec in edicola, a due pagine, con la dicitura sotto la testata \"Quotidiano liberale dell'Isola\". Fino ai primi mesi del 1949, il quotidiano venne stampato su una vecchia rotativa del 1911, incastrata all'interno di un ex-convento del centro storico catanese a cui si accedeva da due ingressi posti al numero 3 di via S. Agata e nell'adiacente via S. Maria del Rosario. Due ingressi per due giornali concorrenti, che condividevano la stessa sede. Nei suoi primi anni di pubblicazione, La Sicilia venne, infatti, \u201ccucinato\u201d nello stesso stabile in cui trovava spazio anche la redazione del \"Corriere di Sicilia\". E stampato nella stessa tipografia del giornale rivale, dietro il pagamento di un rimborso spese.\nPer la direzione del nuovo giornale, Giambattista Rizzo scelse il giarrese Alfio Russo, proveniente da prestigiose esperienze all'Epoca (rivista), al Il Secolo (quotidiano), al Lavoro d'Italia e come redattore e inviato all'estero de \"La Stampa\" di Torino. Russo, che successivamente dal '53 al \u201861 ricopr\u00ec la responsabilit\u00e0 di direttore de \"La Nazione\" di Firenze e dal '61 al 68 quella di \u201cguida\u201d del \"Corriere della Sera\", diede sin dall'inizio a La Sicilia un taglio nazionale e autorevole e una linea editoriale moderata e anti-separatista.\nGli editoriali dei primi anni, furono firmati da Vittorio Emanuele Orlando, Benedetto Croce, Luigi Einaudi, Luigi Sturzo, Epicarmo Corbino e Vitaliano Brancati. Ma la presenza pi\u00f9 frequente sulle colonne dei commenti politici de La Sicilia fu senz'altro quella di Enrico Mattei.\nEsaurito l'effetto-traino degli ultimi avvenimenti di guerra, il giornale cur\u00f2 maggiormente le notizie di politica nazionale e regionale e i grandi fatti di cronaca. I primi due \u201cscoop\u201d furono la pubblicazione del diario di Claretta Petacci e un'inchiesta sul separatismo siciliano. Mentre, una notizia che fece raddoppiare le vendite fu il caso di Rina Fort, la \u201cjena friulana\u201c, che nel dicembre del '46 massacr\u00f2 la moglie e i tre figli del suo amante catanese, Giuseppe Ricciardi.\nTipografia autonoma e ricambio generazionale.\nIl 7 novembre 1946, Russo scelse di trasferirsi a Roma per lavorare come caporedattore di \"Risorgimento Liberale\"e pass\u00f2 la mano. L'avvocato Sanfilippo decise allora di nominare provvisoriamente Giuseppe Gennaro, gerente responsabile fino al 1\u00ba maggio 1948 quando ad assumere la direzione de La Sicilia fu il giornalista e scrittore acese Antonio Prestinenza. Il nuovo direttore cerc\u00f2 di ampliare il pubblico dei lettori, puntando con maggiore attenzione sui principali fatti di cronaca e di costume. Come nell'edizione straordinaria del 5 luglio 1950 per la morte di Salvatore Giuliano, quando La Sicilia pubblic\u00f2 in esclusiva l'unica foto mai scattata al corpo inerme del bandito, ritrovato in un cortile a Castelvetrano.\nIl 24 aprile 1949, La Sicilia stamp\u00f2 per la prima volta nella sua storia nel nuovo Stabilimento Tipografico Etneo, in via Etnea 10, in due stanze un tempo annesse ad un convento dei Chierici. La tipografia \u2013 che comprendeva due rotative e otto linotype - proveniva da Il Piccolo di Trieste, di propriet\u00e0 di Rino Alessi, commediografo e commentatore politico dell'EIAR (la Rai dell'epoca). Il nuovo sistema di stampa, non pi\u00f9 condiviso, permise lo slittamento della chiusura del giornale, con il beneficio di una maggiore possibilit\u00e0 di approfondimento e la creazione di una veste grafica pi\u00f9 moderna e accattivante. Sin dal primo numero venne dedicata una pagina alla cronaca di Siracusa e a quella di Ragusa. In pi\u00f9, si avvi\u00f2 il potenziamento delle cronache anche da altre province, a partire da Messina e Reggio Calabria (27 aprile del 1949), continuando con Enna (31 agosto 1950) e Caltanissetta (14 febbraio 1951), fino alle notizie riguardanti la provincia di Agrigento (riportate a partire dal 12 maggio 1955).\nMa la fine degli anni quaranta e il passaggio al decennio successivo segnarono anche l'ingresso in redazione di nuovi, giovani talenti. Come Piero Corigliano, che arriv\u00f2 ad assumere l'incarico di condirettore del giornale, Candido Cannav\u00f2, per lunghi anni direttore della \"Gazzetta dello Sport\", Tony Zermo che entr\u00f2 come redattore dello sport, Nino Milazzo, Gerardo Farkas e Vittorio Consoli.\nNello stesso periodo La Sicilia si dot\u00f2 di una pi\u00f9 completa struttura amministrativa e organizzativa e di 9 linee di distribuzione. Ma il salto di qualit\u00e0 si registr\u00f2 alla fine del '54 con l'arrivo a Catania del nuovo direttore della Spi (Societ\u00e0 per la pubblicit\u00e0 in Italia), il leccese, ma napoletano d'adozione, Angelo Paladini. Paladini avr\u00e0 un ruolo notevole nella crescita pubblicitaria del giornale durante quasi quarant'anni.\nIl ritorno in via Sant'Agata.\nAlla fine del 1954, con la prima crisi economica del \"Corriere di Sicilia\" e la successiva vendita all'asta della storica testata catanese e del suo stabilimento tipografico, si comp\u00ec un'altra svolta. L'Editrice Risorgimento si aggiudic\u00f2 l'acquisto dei macchinari del giornale concorrente e riport\u00f2 La Sicilia nella vecchia sede di via S. Agata. Il giornale aveva ormai una struttura complessa e poteva contare, oltre che su una redazione composta da quasi 25 giornalisti, anche su gruppo di maestranze e professionalit\u00e0 che, tra linotipisti, impaginatori, rotativisti e spedizionieri, superava adesso le 40 unit\u00e0. A dirigere lo stabilimento Domenico Sanfilippo mise un trentenne laureato in Giurisprudenza che rimase per sempre nella storia del quotidiano semplicemente \u201cl'avvocato\u201d, Salvatore Merlo.\nIl 15 marzo 1955, La Sicilia festeggia i suoi primi dieci anni di vita con un'edizione celebrativa a 48 pagine. Un vero e proprio record per qualunque giornale siciliano dell'epoca.\nGli ultimi anni cinquanta videro \u201cpassare\u201d e formarsi nel quotidiano catanese, altre firme promettenti: da Nen\u00e8 Columba (poi vicedirettore del \u201cMessaggero\u201d) a Piero Isgr\u00f2 (sar\u00e0 vice-caporedattore del Tg1), da Filippo Cosentino (in seguito caporedattore del Tg3) a Puccio Corona e Franco Zuccal\u00e0.\nL'apprendistato di Mario Ciancio Sanfilippo.\nLa storia del quotidiano La Sicilia a partire dagli anni sessanta s'intreccia e in buona parte coincide con la storia personale dell'uomo che ha proiettato e mantenuto il quotidiano catanese nella ristretta cerchia delle storiche testate italiane indipendenti: Mario Ciancio Sanfilippo. Nipote ed erede del fondatore Domenico Sanfilippo, il futuro direttore de La Sicilia inizia a frequentare il giornale appena ventenne, a met\u00e0 degli anni cinquanta. Dopo la laurea in Giurisprudenza, comincia la pratica giornalistica nella redazione Interni-Esteri e pu\u00f2 iscriversi venticinquenne, nel 1957, all'albo dei professionisti. Ma all'impegno come redattore affianca, con crescente interesse, l'attenzione per le questioni amministrative e organizzative dell'azienda editoriale.\nLa nuova sede.\nUn avvenimento simbolico del graduale passaggio di consegne dalla gestione del \u201cpadre\u201d de La Sicilia, Domenico Sanfilippo, a quella del suo ancor pi\u00f9 ambizioso prosecutore, Mario Ciancio \u00e8 rappresentato dal trasferimento nella nuova, prestigiosa sede di viale Odorico da Pordenone, progettata dall'architetto Giacomo Leone e completata soltanto alla fine del 1966. Il \u201ctrasloco\u201d porta con s\u00e9 un miglioramento delle condizioni di lavoro, dell'innovazione tecnologica e della competitivit\u00e0 del giornale. Chi non riesce a vedere la nuova \u201ccasa\u201d de La Sicilia \u00e8 il direttore Antonio Prestinenza, costretto dalla malattia a non poter pi\u00f9 guidare la redazione.\nIl 15 febbraio 1967 Domenico Sanfilippo affida direzione e condirezione al nipote Mario Ciancio e al caporedattore Piero Corigliano.\nLa fine degli anni sessanta segna anche la pubblicazione da parte de La Sicilia di grandi inchieste a puntate, come il reportage dal titolo di \u201cProcesso alla Sicilia\u201d affidato a Pippo Fava, o come quella sulla malasanit\u00e0, dal titolo \u201cI lazzaretti di Sicilia\u201d condotta nel 1968 da Candido Cannav\u00f2 e Nino Milazzo.\nAnni Settanta e la Tv.\nA met\u00e0 degli anni settanta la situazione della stampa italiana presenta due aspetti contrastanti: da un lato si manifesta una particolare vivacit\u00e0 editoriale e giornalistica, alimentata soprattutto dalle vicende politiche; dall'altro cresce la crisi finanziaria dei quotidiani\u00bb. A Catania le cose vanno diversamente. Sono anni di crescita per il giornale catanese. La tiratura si stabilizza a quota 65-70\u00a0000 copie, arrivando quasi a raddoppiare le vendite nel periodo del sequestro Moro. Cresce il numero di giornalisti e dipendenti, superando ormai complessivamente le 150 unit\u00e0. Inoltre, di pari passo con l'affermazione di un modello di quotidiano nazionale prevalentemente \u201cdi tendenza\u201d, anche La Sicilia tiene il passo della concorrenza, con la pubblicazione di quattro inserti che ebbero largo seguito \u2013 \u201cWeek end\u201d, \u201cMotori\u201d, \u201cPer lei\u201d dedicato al mercato femminile e \u201cVent'anni\u201d rivolto alle fasce di lettori pi\u00f9 giovani. Ma i successi raccolti dal quotidiano nella prima met\u00e0 del decennio vengono temperati dall'amarezza vissuta da tutto il personale per la scomparsa, il 21 gennaio 1976, all'et\u00e0 di 85 anni, del fondatore Domenico Sanfilippo.\nNegli ultimi mesi degli anni settanta, il gruppo editoriale Ciuancio Sanfilippo si affaccia a nuove iniziative nel campo dei media che entrano ben presto in un rapporto di sinergia con la redazione del giornale. Ne \u00e8 un esempio l'esordio televisivo \u2013 tenuto a battesimo 16 giugno 1979 da Pippo Baudo \u2013 di \"Antenna Sicilia\", oggi una delle emittenti con il maggior numero di contatti di tutto il Sud Italia.\nLa nascita delle redazioni in ogni provincia.\nNel 1983, poi, con l'acquisto di \"Teletna\" la prima tv privata catanese, nasce il primo network televisivo siciliano. Network del quale entrer\u00e0 a far parte, molti anni pi\u00f9 tardi, anche \"Telecolor\", tra le prime emittenti private italiane ad andare in onda a colori.\nMa gli anni ottanta nascono all'insegna dell'innovazione anche per il giornale. Nei primi mesi del 1984, La Sicilia inizia, infatti, ad utilizzare il sistema di fotocomposizione \u201ca freddo\u201d e avvia la sua graduale sostituzione al vecchio sistema a piombo. L'anno successivo sar\u00e0, invece, quello dell'introduzione della video-impaginazione, mediante un l'utilizzo di un sistema editoriale Crossfield 2355, l'uso del colore e l'adozione di un nuovo formato.\nIl quotidiano \u00e8, in questi anni, anche una fucina di talenti che ricopriranno poi ruoli di prestigio in importanti testate nazionali. Tra questi Francesco Merlo e l'indimenticata Maria Grazia Cutuli (al Corriere della Sera), Mariano Maugeri (a Il Sole 24 Ore), Raffaele Leone (prima all'Indipendente e poi caporedattore al Giornale) e Simonetta Li Pira (all'Indipendente e Anna).\nIl 26 luglio 1987, Nino Milazzo che veniva dalla vicedirezione del Corriere e che aveva iniziato la sua carriera proprio nella redazione del quotidiano catanese, assume il ruolo di condirettore de La Sicilia. Ruolo che manterr\u00e0 fino al gennaio \u201889.\nTra la fine del 1988 e l'estate del 1990, La Sicilia trova completa espansione su tutto il territorio regionale con le edizioni di Messina, Palermo, Trapani e la creazione di uffici di corrispondenza anche a Gela e Licata, riuscendo cos\u00ec a coprire con le pagine locali l'informazione di tutte le nove province siciliane.\nAnni Novanta.\nAgli inizi degli Anni Novanta, La Sicilia segue con grande interesse e approfondimenti tutti i grandi fatti di mafia e la \u201cstagione delle stragi\u201d. Un'iniziativa editoriale emblematica dell'attenzione mostrata dal giornale verso i temi della lotta alla criminalit\u00e0 e sul clima di tensione vissuto in Italia in quegli anni \u00e8 lo speciale pubblicato dal supplemento \u201cVivere\u201d nel gennaio del 1991. Allo speciale, che esce con inchieste sugli interessi mafiosi (a Catania, Palermo e Gela), sulla malasanit\u00e0 e sulla situazione di stallo dell'economia isolana e che riporta in copertina un titolo significativo del direttore Mario Ciancio Sanfilippo, partecipano con articoli e commenti anche Maurizio Costanzo e Michele Santoro.\nGli Anni Duemila.\nI nuovi media.\nCon l'avvento di internet e dei nuovi media sulla scena giornalistica, La Sicilia ha sviluppato nuove forme di comunicazione. In questo senso, va ricordata la creazione nell'aprile \u201899, sotto la guida del giornalista Enrico Escher, della versione online del giornale, www.lasicilia.it e la nascita del portale www.lasiciliaweb.com.\nNell'ottica, poi, della realizzazione di iniziative editoriali multimediali e per dare forma a nuove operazioni di \u201ccrossing-media\u201d, vengono avviati, nei primi anni Duemila, anche altri progetti che permettono l'avvicinamento del pubblico pi\u00f9 giovane alla lettura del giornale. Tra questi, \u201cNewspapergame\u201d, il gioco-concorso promosso in collaborazione anche con altre prestigiose testate \u2013 \"La Stampa\", \"Il Secolo XIX\", \"Gazzetta del Mezzogiorno\", \"Il Tempo\"- che dal 1997 coinvolge gli studenti delle scuole nella realizzazione del quotidiano, portando nel contempo in prima pagina anche i problemi e le esperienze formative vissute all'interno dei singoli istituti.\nIl nuovo centro stampa.\nIl disegno, tracciato dal direttore de La Sicilia Mario Ciancio, di una sempre maggiore indipendenza e autosufficienza del quotidiano rispetto all'imprevedibilit\u00e0 di alcune variabili di produzione e dal condizionamento impresso indirettamente dai maggiori gruppi editoriali italiani sulle testate regionali e meno diffuse spinge l'azienda e il giornale verso un ulteriore salto di qualit\u00e0. Un salto che viene effettuato alla fine del 2004 con la creazione, nella zona industriale di Catania, del centro stampa editoriale Etis 2000.\nLo stabilimento tipografico, nato sotto la supervisione del pro-nipote del fondatore del giornale, Domenico Ciancio Sanfilippo, nasce con l'obiettivo di fungere da punto di riferimento per la stampa di quotidiani e periodici in tutto il Centro-Sud Italia, si \u00e8 aperto, a partire dal 2008, ad iniziative che mirano alla diffusione della conoscenza del processo di produzione dei giornali e allo sviluppo di nuove iniziative imprenditoriali. Va letta in questo senso anche l'apertura, fortemente voluta dallo stesso Domenico Ciancio - procuratore generale della societ\u00e0 stampatrice - delle porte del centro stampa alle visite di studenti provenienti da istituti scolastici di tutta la Sicilia, a gruppi universitari anche stranieri e al mondo delle associazioni e delle startup, che ha registrato in questi anni la presenza di migliaia di visitatori.\nLa flessione delle vendite.\nSecondo i dati Ads (Accertamenti Diffusione Stampa) nel febbraio 2014 le vendite si erano assottigliate fino a 22.154 copie, e scendere ancora nel marzo 2015 a 19.504.\nContemporaneamente per l'editore e direttore Mario Ciancio il 20 aprile 2015 la procura di Catania ha depositato la richiesta di rinvio a giudizio ipotizzando il reato di concorso esterno all'associazione mafiosa. Nell'avviso di conclusione delle indagini la procura di Catania sottolineava che \"la contestazione si fonda sulla ricostruzione di una serie di vicende che iniziano negli anni '70 e si protraggono nel tempo fino ad anni recenti\" e \"riguardano partecipazione ad iniziative imprenditoriali nelle quali risultano coinvolti forti interessi riconducibili all'organizzazione Cosa Nostra\" e in particolare a un centro commerciale.\nNel settembre 2015, il giornale sospende le pagine dedicate a Palermo e a Trapani.\nIl sequestro.\nIl 21 dicembre 2015, il GUP di Catania chiamato a decidere sulla richiesta di rinvio a giudizio di Mario Ciancio, lo proscioglie dalle accuse e l'indomani questi nomina il figlio Domenico (quarantunenne) condirettore del giornale. La Procura di Catania impugna per\u00f2 il decreto di proscioglimento davanti alla Corte di Cassazione, che lo annulla con rinvio. Nel giugno 2016 il GUP di Catania rinvia Ciancio a giudizio per l'accusa di concorso esterno in associazione mafiosa.\nIl 24 settembre 2018 il tribunale di Catania ha disposto il sequestro del giornale \"La Sicilia\", su richiesta della Direzione distrettuale antimafia. In seguito al sequestro Ciancio si dimette dalla carica di direttore, venendo sostituito da Antonello Piraneo.\nIl 24 marzo 2020 termina l'amministrazione giudiziaria iniziata in seguito al sequestro, in virt\u00f9 della sentenza della Corte d'appello di Catania, che dispone il dissequestro dei beni, restituendoli all'editore Ciancio, assolto dalle accuse.\nControversie.\nAtteggiamento su fatti di mafia.\nSono emerse significative accuse da parte dell'ex eurodeputato Claudio Fava, figlio del giornalista Giuseppe Fava, ucciso da Cosa nostra nel 1985 a Catania. Alla testata viene imputato un atteggiamento omertoso, in un certo periodo, nei riguardi di fatti inerenti alla mafia.\nLettera di Santapaola su \"La Sicilia\".\nIl 9 ottobre 2008, il quotidiano fu al centro di polemiche per aver pubblicato una lettera di Vincenzo Santapaola (figlio di Benedetto Santapaola) da un carcere di massima sicurezza, e con un regime di 41 bis.\nAntonio Roccuzzo, caporedattore del TG LA7, descrive approfonditamente i fatti nel suo libro \"L'Italia fatta a pezzi, cosa unisce Catania a Reggio Emilia?\":\nIn quella lettera, Vincenzo Santapaola afferma che quel regime nel suo caso \u00e8 ingiustificato.\nSantapaola, essendo sottoposto al 41bis, avrebbe potuto farlo soltanto in presenza di una autorizzazione del tribunale. Sempre Roccuzzo scrive:\nDa parte sua, il giornale ha puntualizzato che la lettera \u00e8 pervenuta mediante i legali di Vincenzo Santapaola.\nAccuse di monopolio.\nNella citt\u00e0 di Catania, \"la Repubblica\" non pubblicava l'edizione locale, come avveniva per il capoluogo Palermo dal 1998. Ci\u00f2 comportava un'assenza di spazio destinato alla cronaca siciliana per chi acquistava \"la Repubblica\" in quella citt\u00e0.\nIl 4 aprile 2009, intervistato dagli studenti dell'Universit\u00e0 di Perugia in occasione del festival del giornalismo, il direttore de \"la Repubblica\" Ezio Mauro, ha risposto a una domanda sulla vicenda:\nInfatti Ciancio era lo stampatore e l'accordo risaliva al 1981, quando \"la Repubblica\" e gli altri giornali nazionali iniziarono la stampa in teletrasmissione in varie localit\u00e0 del Sud e del Nord, per abbattere i costi e i tempi di stampa e distribuzione. L'accordo si consolid\u00f2, ai tempi della cosiddetta \"Guerra di Segrate\", quando l'imprenditore Silvio Berlusconi scal\u00f2 la Arnoldo Mondadori Editore. Infatti, la piccola quota azionaria dell'editore stampatore siciliano fu decisiva per mantenere il controllo del quotidiano e de \"L'Espresso\".\nDal 17 settembre 2009, l'accordo Repubblica-Ciancio \u00e8 stato modificato e l'edizione con le cronache locali del quotidiano viene distribuita anche nelle edicole di Catania.\nSigilli al quotidiano di Mario Ciancio.\nIl 24 settembre 2018 il tribunale di Catania ha disposto il sequestro del giornale \"La Sicilia\", su richiesta della direzione distrettuale antimafia. In seguito al sequestro Ciancio si dimette dalla carica di direttore, venendo sostituito da Antonello Piraneo.\nDiffusione.\nDati Ads - Accertamenti Diffusione Stampa, stimati dagli editori."}
{"id": "465054", "revid": "110157", "url": "https://it.wikipedia.org/wiki?curid=465054", "title": "Ludesch", "text": "Ludesch \u00e8 un comune austriaco di 3 410 abitanti nel distretto di Bludenz, nel Vorarlberg."}
{"id": "465055", "revid": "111433", "url": "https://it.wikipedia.org/wiki?curid=465055", "title": "Scia di condensazione", "text": "Le scie di condensazione (in inglese, \"contrail\") o scie di vapore sono nuvole artificiali di vapore acqueo condensato che possono formarsi al passaggio degli aerei.\nLe scie di condensazione pi\u00f9 comuni sono dovute alla rapida condensazione in ghiaccio del vapore acqueo presente nei gas di scarico del velivolo durante la navigazione in alta quota dove la temperatura esterna \u00e8 molto bassa. La persistenza e l'espansione di tali scie dipende dalla presenza di sufficiente umidit\u00e0 alla quota di volo.\nOltre al vapore acqueo le emissioni provocate dagli aerei contengono biossido di carbonio, ossidi di azoto, monossido di carbonio, idrocarburi come il metano, solfati, particolato da combustione.\nCaratteristiche.\nLe scie di condensazione sono strisce nuvolose inizialmente sottili che, successivamente, si allargano formando ampi nastri che si sfioccano lateralmente.\nEsse sono generate dal passaggio di aeromobili, sono costituite da prodotti di condensazione e solidificazione del vapore acqueo e vengono suddivise in:\nStoria e impatto.\nLe prime osservazioni di scie di condensazione sono attestate durante e subito dopo la prima guerra mondiale. Per molti anni le scie vennero considerate poco pi\u00f9 di un fenomeno atmosferico legato all'aviazione, ma con la seconda guerra mondiale divennero di notevole importanza per le operazioni aeronautiche militari in quanto potevano rendere facilmente individuabili i bombardieri in alta quota. Il termine inglese \"contrail\" (da \"condensation trail\") fu coniato proprio nel 1941.\nIl primo a elaborare un modello di studio volto a determinare quando e in che condizioni si formassero le scie di condensazione \u00e8 stato dapprima il tedesco E. Schmidt nel 1941 poi lo statunitense H. Appleman negli anni cinquanta il quale mostr\u00f2 come la formazione di scie di condensazione dipendesse da diversi fattori e che esse potevano formarsi anche a umidit\u00e0 relative molto basse, umidit\u00e0 relativa che incide anche sulla persistenza di tali scie.. Il modello teorico di Appleman \u00e8 stato poi perfezionato da U. Schumann che negli anni novanta ha verificato le previsioni del modello termodinamico grazie a precise osservazioni sperimentali in quota, chiarendo anche la dipendenza delle condizioni di innesco e persistenza delle scie di condensazione dalle caratteristiche della combustione nei motori. Ad esempio, le condizioni d'innesco delle scie sono pi\u00f9 favorevoli per i motori moderni \"turbofan high bypass\" (turboventola ad alto rapporto di diluizione) che hanno una maggior efficienza termodinamica.\nOltre al significato militare, negli ultimi anni lo studio fisico-chimico delle scie di condensazione ha assunto ulteriore importanza in relazione all'impatto del traffico aereo sui cambiamenti climatici. Sono inoltre considerate uno dei disturbi dell'osservazione astronomica.\nEliminazione delle scie.\nLa presenza delle scie di condensazione ha un impatto negativo nel caso in cui l'aereo si trovi ad eseguire missioni in territorio nemico: la presenza della scia rende il velivolo, anche se dotato di tecnologie stealth, facilmente identificabile dagli osservatori a terra. Un metodo per evitare la formazione della scia \u00e8 quello di iniettare nello scarico del motore degli agenti nucleanti come nero fumo o acido clorosolforico, che hanno la funzione di creare punti di condesazione per il vapore acqueo. Questi sistemi non hanno per\u00f2 trovato una concretizzazione a causa della corrosivit\u00e0 delle sostanze impiegate; una delle rare applicazioni \u00e8 stata fatta nel drone Ryan Model 147, utilizzato per missioni di ricognizione durante la guerra del Vietnam. Anche nel caso del Northrop Grumman B2 l'uso di sostanze chimiche previsto in un primo tempo \u00e8 stato abbandonato, in favore di un sistema di allarme per l'equipaggio nel caso in cui l'aereo si trovi nelle condizioni di generare la scia.\nScia chimica.\nDalla seconda met\u00e0 degli anni novanta si sono diffuse alcune teorie del complotto, completamente prive di fondamenti e riscontri scientifici, secondo le quali delle normali scie di condensazione, in aumento per l'aumento del volume del traffico aereo, sarebbero in realt\u00e0 delle \"scie chimiche\", cio\u00e8 \"rilasci\" di ipotetiche sostanze chimiche (o anche biologiche) su aree popolate, con finalit\u00e0 diverse a seconda delle varie teorie."}
{"id": "465056", "revid": "110157", "url": "https://it.wikipedia.org/wiki?curid=465056", "title": "Nenzing", "text": "Nenzing \u00e8 un comune austriaco di 6 186 abitanti nel distretto di Bludenz, nel Vorarlberg; ha lo status di comune mercato (\"Marktgemeinde\")."}
{"id": "465057", "revid": "110157", "url": "https://it.wikipedia.org/wiki?curid=465057", "title": "Raggal", "text": "Raggal \u00e8 un comune austriaco di 866 abitanti nel distretto di Bludenz, nel Vorarlberg."}
{"id": "465058", "revid": "110157", "url": "https://it.wikipedia.org/wiki?curid=465058", "title": "Sankt Anton im Montafon", "text": "Sankt Anton im Montafon \u00e8 un comune austriaco di 737 abitanti nel distretto di Bludenz, nel Vorarlberg. Tra il 1943 e il 1947 era stato accorpato al comune di Vandans."}
{"id": "465059", "revid": "122041243", "url": "https://it.wikipedia.org/wiki?curid=465059", "title": "Razzimodellismo", "text": "Il razzimodellismo \u00e8 una specialit\u00e0 del modellismo che, per definizione, si occupa della realizzazione di modelli volanti di vettori spaziali, razzi, missili, riproduzioni del vero o di fantasia fatti con materiali leggeri (balsa, cartone, plastica, etc.) e non metallici, senza utilizzo di propulsori fatti in casa e con sistema di recupero che permetta loro di volare infinite volte.\nQuesto hobby \u00e8 stato inventato negli Stati Uniti sul finire degli anni cinquanta da G .Harry Stine ed Orville Carlisle per porre fine alla lunga serie di incidenti causati dalla realizzazione casalinga di propulsori.\nL'utilizzo di motori reperibili in commercio, innocui e sicuri, realizzati unicamente per questo scopo da aziende specializzate ha permesso agli appassionati di dedicarsi a questa attivit\u00e0 in totale sicurezza.\nI modellini spaziali possono raggiungere altezze che variano da 50 a 300 metri (modelli piccoli e medi) fino ad oltre 1.000 metri (modelli grandi o \"High Power\"), talvolta con carichi utili come altimetri o sistemi di videoripresa. L'attuale reperibilit\u00e0 di componenti e dispositivi elettronici a basso costo e miniaturizzati ha reso possibile la realizzazione di carichi utili per riprese video, fotografiche e di piccoli strumenti elettronici.\nIl recupero del modello e dell'eventuale carico avviene tramite un paracadute o altro sistema di rallentamento, generalmente estratto dal corpo del missile tramite l'espulsione dell'ogiva per l'azione di un meccanismo compreso nel motore che si attiva al termine della fase di spinta e del volo per inerzia.\nL'attivit\u00e0 di razzimodellismo \u00e8 regolamentata dal Codice di Sicurezza studiato dalle associazioni statunitensi ed adottato successivamente da ogni Paese del mondo. Inoltre il razzimodellismo \u00e8 un'attivit\u00e0 sportiva riconosciuta e regolamentata a livello internazionale dalla \"F\u00e9d\u00e9ration A\u00e9ronautique Internationale\" (FAI), ed in Italia dall'AeCI e, per suo tramite, dal CONI.\nIl razzimodellismo pu\u00f2 essere classificato in tre categorie:\nCostruzione.\nI modelli spaziali possono essere costruiti a partire da una scatola di montaggio disponibile in commercio, o su progetto personale utilizzando i materiali adatti in vendita per questo scopo. Il motore \u00e8 invece sempre acquistato e mai realizzato in casa.\nLa struttura fondamentale di un modello spaziale \u00e8 la stessa per modelli di ogni dimensione:\nPropulsione.\nI motori per modelli spaziali sono classificati in base alle loro caratteristiche secondo un codice studiato negli anni '60 dalla National Association of Rocketry e da allora adottato da tutti i fabbricanti statunitensi. Il codice \u00e8 composto da una lettera (A, B, C, etc.) che indica la classe di impulso, un numero che indica la spinta media in Newton e un secondo numero che indica i secondi che passano tra la fine della fase di spinta e l'attivazione dell'espulsione del paracadute.\nI motori per modelli spaziali sono sostanzialmente di due tipi: ad uso singolo e ricaricabili.\nI primi si utilizzano una volta sola e si gettano dopo l'uso essendo diventati inservibili. I secondi si ricaricano con il propellente contenuto in kit di ricarica realizzati appositamente. Questi kit non contengono materiali pericolosi da mescolare ma solo blocchi di propellente inerte ed altre parti meccaniche necessarie alla ricarica.\nLancio.\nIl volo di questi modelli richiede spazi generalmente abbastanza estesi, anche se i modelli pi\u00f9 piccoli possono essere lanciati in prati e campi facilmente disponibili. Per il lancio di qualunque modello spaziale di ogni dimensione \u00e8 obbligatoria una rampa di lancio, ovvero una guida rigida che accompagni il modello nella fase iniziale del volo (generalmente un metro di lunghezza per modelli di dimensioni piccole e medie), ed un comando di lancio elettrico che permetta di restare a distanza di sicurezza e sia dotato di una chiave di sicurezza per impedire l'accensione involontaria.\nAssociazioni.\nDue grandi associazioni statunitensi riuniscono la maggior parte degli appassionati di razzimodellismo nel mondo, Rocketry Association e National Rocketry Association, e stilano i regolamenti. I loro soci sono in stragrande maggioranza statunitensi ma la prima ha un discreto numero di soci anche in Canada, Europa, Australia, Nuova Zelanda e Sudafrica.\nIn Italia l'unica associazione organizzata ed in attivit\u00e0 \u00e8 ACME Italia alla quale sono associati molti modellisti italiani e la maggioranza degli appassionati italiani in attivit\u00e0.\nEsistono anche alcuni piccoli gruppi non regolarmente costituiti con attivit\u00e0 sporadiche.\nACME Italia \u00e8 una associazione registrata ed affiliata allo CSEN e al CONI, ed \u00e8 la rappresentante italiana della associazione statunitense Tripoli Rocketry Association, e da essa delegata al rilascio delle Certificazioni HPR (licenze per l'uso di modelli di grandi dimensioni).\nACME Italia si occupa della diffusione dell'hobby e delle informazioni su di esso, organizza incontri di lancio mensili sul proprio campo, mette a disposizione dei soci un campo attrezzato ed autorizzato, fornisce supporto assicurativo dedicato e organizza il meeting nazionale MIR che si tiene una volta l'anno, di solito in luglio.\nGare.\nIl razzimodellismo \u00e8 inquadrato all'interno del modellismo aereo dalla FAI - Federazione Aeronautica Internazionale, che organizza le gare internazionali aventi valore ufficiale.\nLa FAI classifica i modelli spaziali nella categoria S - Space Models e li suddivide in classi con riferimento al tipo di gara che pu\u00f2 essere di altezza, di durata, di riproduzioni in scala, etc. Maggiori informazioni sono disponibili sul sito FAI.\nTra le sue attivit\u00e0 ACME include anche l'organizzazione di semplici gare studiate per facilitare la partecipazione anche ai meno esperti, grazie a regole semplici che permettono a chiunque di gareggiare anche con modelli in scatola di montaggio.\nCampioni Italiani.\nAntonio Mazzaracchio"}
{"id": "465060", "revid": "44638", "url": "https://it.wikipedia.org/wiki?curid=465060", "title": "I siciliani", "text": ""}
{"id": "465061", "revid": "1793900", "url": "https://it.wikipedia.org/wiki?curid=465061", "title": "Sankt Gallenkirch", "text": "Sankt Gallenkirch \u00e8 un comune austriaco di 2 189 abitanti nel distretto di Bludenz, nel Vorarlberg. Stazione sciistica, ha ospitato tra l'altro prove di sci alpino del XII Festival olimpico invernale della giovent\u00f9 europea, tappe della Coppa Europa di snowboard e i Campionati austriaci di sci alpino 1967."}
{"id": "465062", "revid": "110157", "url": "https://it.wikipedia.org/wiki?curid=465062", "title": "Sankt Gerold", "text": "Sankt Gerold \u00e8 un comune austriaco di 414 abitanti nel distretto di Bludenz, nel Vorarlberg. Vi sorge l'abbazia di Sankt Gerold, antico monastero benedettino."}
{"id": "465063", "revid": "110157", "url": "https://it.wikipedia.org/wiki?curid=465063", "title": "Schruns", "text": "Schruns \u00e8 un comune austriaco di 3 706 abitanti nel distretto di Bludenz, nel Vorarlberg; ha lo status di comune mercato (\"Marktgemeinde\"). Stazione sciistica, ha ospitato tra l'altro numerose gare della Coppa del Mondo e della Coppa Europa di sci alpino e le prove di snowboard del XII Festival olimpico invernale della giovent\u00f9 europea.\nLa cittadina fu, negli anni venti, meta invernale prediletta dallo scrittore statunitense Ernest Hemingway, che qui redasse la prima stesura del romanzo \"Fiesta (Il sole sorger\u00e0 ancora)\", tra il 1925 e il 1926. La localit\u00e0 e l'area circostante vennero inoltre dettagliatamente descritte in \"Festa mobile\", autobiografia degli anni parigini dell'autore americano."}
{"id": "465064", "revid": "110157", "url": "https://it.wikipedia.org/wiki?curid=465064", "title": "Silbertal", "text": "Silbertal \u00e8 un comune austriaco di 840 abitanti nel distretto di Bludenz, nel Vorarlberg."}
{"id": "465065", "revid": "110157", "url": "https://it.wikipedia.org/wiki?curid=465065", "title": "Sonntag", "text": "Sonntag \u00e8 un comune austriaco di 692 abitanti nel distretto di Bludenz, nel Vorarlberg."}
{"id": "465066", "revid": "110157", "url": "https://it.wikipedia.org/wiki?curid=465066", "title": "Stallehr", "text": "Stallehr \u00e8 un comune austriaco di 275 abitanti nel distretto di Bludenz, nel Vorarlberg. \u00c8 stato istituito nel 1947 per scorporo dalla citt\u00e0 di Bludenz."}
{"id": "465067", "revid": "1793900", "url": "https://it.wikipedia.org/wiki?curid=465067", "title": "Tschagguns", "text": "Tschagguns \u00e8 un comune austriaco di 2 189 abitanti nel distretto di Bludenz, nel Vorarlberg. Stazione sciistica specializzata nello sci nordico e attrezzata con i trampolini del Montafoner Schanzenzentrum, ha ospitato tra l'altro prove di combinata nordica, hockey su ghiaccio e salto con gli sci del XII Festival olimpico invernale della giovent\u00f9 europea e i Campionati austriaci di sci alpino 1947."}
{"id": "465068", "revid": "104458", "url": "https://it.wikipedia.org/wiki?curid=465068", "title": "Vandans", "text": "Vandans \u00e8 un comune austriaco di 2 610 abitanti nel distretto di Bludenz, nel Vorarlberg. Tra il 1943 e il 1947 ha accorpato il comune di Sankt Anton im Montafon."}
{"id": "465069", "revid": "110157", "url": "https://it.wikipedia.org/wiki?curid=465069", "title": "Alberschwende", "text": "Alberschwende \u00e8 un comune austriaco di 3 219 abitanti nel distretto di Bregenz, nel Vorarlberg. Ha ospitato i Campionati mondiali di sci d'erba 1981."}
{"id": "465070", "revid": "110157", "url": "https://it.wikipedia.org/wiki?curid=465070", "title": "Andelsbuch", "text": "Andelsbuch \u00e8 un comune austriaco di 3 219 abitanti nel distretto di Bregenz, nel Vorarlberg."}
{"id": "465072", "revid": "110157", "url": "https://it.wikipedia.org/wiki?curid=465072", "title": "Bezau", "text": "Bezau (in alemanno \"B\u00e8\u00e8za\") \u00e8 un comune austriaco di 2 015 abitanti nel distretto di Bregenz, nel Vorarlberg; ha lo status di comune mercato (\"Marktgemeinde\"). \u00c8 il capoluogo della regione del Bregenzerwald."}
{"id": "465073", "revid": "110157", "url": "https://it.wikipedia.org/wiki?curid=465073", "title": "Bildstein", "text": "Bildstein (fino al 1857 Steu\u00dfberg) \u00e8 un comune austriaco di 725 abitanti nel distretto di Bregenz, nel Vorarlberg."}
{"id": "465074", "revid": "110157", "url": "https://it.wikipedia.org/wiki?curid=465074", "title": "Bizau", "text": "Bizau \u00e8 un comune austriaco di 1 064 abitanti nel distretto di Bregenz, nel Vorarlberg."}
{"id": "465075", "revid": "767487", "url": "https://it.wikipedia.org/wiki?curid=465075", "title": "Pueri cantores", "text": "I pueri cantores sono cori di voci bianche che tradizionalmente accompagnano con il canto la liturgia nella Chiesa cattolica.\nL'istituzione di una \"\"Schola Puerorum\" nelle basiliche di San Pietro in Vaticano e di San Giovanni in Laterano risale al papa san Gregorio Magno, nel VI secolo e successivamente l'uso si diffuse presso tutte le chiese di una certa importanza.\nNel XVI secolo i cori furono spesso costituiti da cantanti adulti, castrati in tenera et\u00e0 affinch\u00e9 conservassero una voce acuta, senza la mutazione derivante dalla pubert\u00e0. L'uso fu ufficialmente proibito dalla Chiesa solo nel 1903.\nNel 1907 presso alcuni gruppi scout francesi sorse l'associazione dei \"Petits Chanteurs \u00e0 la Croix de Bois\"\" (\"Piccoli cantori dalla croce di legno\"), diretti da monsignor Maillet. Su questo esempio sorsero diversi altri gruppi di \"pueri cantores\", con cori di fanciulli, che nel 1944 si riunirono nella \"\"Foederatio internationalis pueri cantores\"\" (\"Federazione internazionale fanciulli cantori\")."}
{"id": "465076", "revid": "110157", "url": "https://it.wikipedia.org/wiki?curid=465076", "title": "Fontanella (Austria)", "text": "Fontanella \u00e8 un comune austriaco di 447 abitanti nel distretto di Bludenz, nel Vorarlberg."}
{"id": "465077", "revid": "40370", "url": "https://it.wikipedia.org/wiki?curid=465077", "title": "Contrail", "text": ""}
{"id": "465078", "revid": "110157", "url": "https://it.wikipedia.org/wiki?curid=465078", "title": "Doren", "text": "Doren \u00e8 un comune austriaco di 1 027 abitanti nel distretto di Bregenz, nel Vorarlberg."}
{"id": "465079", "revid": "110157", "url": "https://it.wikipedia.org/wiki?curid=465079", "title": "Eichenberg (Austria)", "text": "Eichenberg \u00e8 un comune austriaco di 405 abitanti nel distretto di Bregenz, nel Vorarlberg."}
{"id": "465080", "revid": "196390", "url": "https://it.wikipedia.org/wiki?curid=465080", "title": "Spada nella Roccia", "text": ""}
{"id": "465083", "revid": "110157", "url": "https://it.wikipedia.org/wiki?curid=465083", "title": "Hittisau", "text": "Hittisau \u00e8 un comune austriaco di 1 961 abitanti nel distretto di Bregenz, nel Vorarlberg."}
{"id": "465084", "revid": "122305973", "url": "https://it.wikipedia.org/wiki?curid=465084", "title": "Castello aragonese", "text": ""}
{"id": "465085", "revid": "110157", "url": "https://it.wikipedia.org/wiki?curid=465085", "title": "Hohenweiler", "text": "Hohenweiler \u00e8 un comune austriaco di 1 264 abitanti nel distretto di Bregenz, nel Vorarlberg."}
{"id": "465088", "revid": "110157", "url": "https://it.wikipedia.org/wiki?curid=465088", "title": "Kennelbach", "text": "Kennelbach \u00e8 un comune austriaco di 1 900 abitanti nel distretto di Bregenz, nel Vorarlberg. Vi ha sede l'azienda di attrezzature sportive Head. \u00c8 gemellato con Scurelle (Trento)"}
{"id": "465089", "revid": "110157", "url": "https://it.wikipedia.org/wiki?curid=465089", "title": "Krumbach (Vorarlberg)", "text": "Krumbach \u00e8 un comune austriaco di 1 001 abitanti nel distretto di Bregenz, nel Vorarlberg."}
{"id": "465090", "revid": "110157", "url": "https://it.wikipedia.org/wiki?curid=465090", "title": "Langen bei Bregenz", "text": "Langen bei Bregenz \u00e8 un comune austriaco di 1 348 abitanti nel distretto di Bregenz, nel Vorarlberg."}
{"id": "465091", "revid": "110157", "url": "https://it.wikipedia.org/wiki?curid=465091", "title": "Langenegg", "text": "Langenegg \u00e8 un comune austriaco di 1 147 abitanti nel distretto di Bregenz, nel Vorarlberg."}
{"id": "465092", "revid": "110157", "url": "https://it.wikipedia.org/wiki?curid=465092", "title": "Lauterach (Austria)", "text": "Lauterach \u00e8 un comune austriaco di 10 028 abitanti nel distretto di Bregenz, nel Vorarlberg; ha lo status di comune mercato (\"Marktgemeinde\")."}
{"id": "465093", "revid": "110157", "url": "https://it.wikipedia.org/wiki?curid=465093", "title": "Lingenau", "text": "Lingenau \u00e8 un comune austriaco di 1 439 abitanti nel distretto di Bregenz, nel Vorarlberg."}
{"id": "465094", "revid": "110157", "url": "https://it.wikipedia.org/wiki?curid=465094", "title": "Lochau", "text": "Lochau \u00e8 un comune austriaco di 5 717 abitanti nel distretto di Bregenz, nel Vorarlberg."}
{"id": "465096", "revid": "1793900", "url": "https://it.wikipedia.org/wiki?curid=465096", "title": "Mellau", "text": "Mellau \u00e8 un comune austriaco di 1 300 abitanti nel distretto di Bregenz, nel Vorarlberg. Stazione sciistica specializzata nello sci alpino, ha ospitato fra l'altro varie tappe della Coppa del Mondo e della Coppa Europa e i Campionati austriaci nel 1983 e nel 1998."}
{"id": "465099", "revid": "110157", "url": "https://it.wikipedia.org/wiki?curid=465099", "title": "Mittelberg", "text": "Mittelberg \u00e8 un comune austriaco di 4 875 abitanti nel distretto di Bregenz, nel Vorarlberg. Sorge nella valle Kleinwalsertal attraversata dal torrente Breitach, che a Oberstdorf confluisce nell'Iller. La valle \u00e8 raggiungibile solo dalla Germania: per questo motivo dal 1891 \u00e8 stata compresa non nella zona doganale austriaca, ma in quella tedesca (\"Deutsches Zollanschlussgebiet\"); dopo l'adesione dell'Austria all'Unione europea (1995), questo status non \u00e8 pi\u00f9 applicato."}
{"id": "465100", "revid": "110157", "url": "https://it.wikipedia.org/wiki?curid=465100", "title": "Reuthe", "text": "Reuthe \u00e8 un comune austriaco di 643 abitanti nel distretto di Bregenz, nel Vorarlberg."}
{"id": "465101", "revid": "110157", "url": "https://it.wikipedia.org/wiki?curid=465101", "title": "Riefensberg", "text": "Riefensberg \u00e8 un comune austriaco di 1 038 abitanti nel distretto di Bregenz, nel Vorarlberg."}
{"id": "465102", "revid": "110157", "url": "https://it.wikipedia.org/wiki?curid=465102", "title": "Schnepfau", "text": "Schnepfau \u00e8 un comune austriaco di 465 abitanti nel distretto di Bregenz, nel Vorarlberg."}
{"id": "465103", "revid": "110157", "url": "https://it.wikipedia.org/wiki?curid=465103", "title": "Schoppernau", "text": "Schoppernau \u00e8 un comune austriaco di 956 abitanti nel distretto di Bregenz, nel Vorarlberg."}
{"id": "465104", "revid": "110157", "url": "https://it.wikipedia.org/wiki?curid=465104", "title": "Schwarzach (Austria)", "text": "Schwarzach \u00e8 un comune austriaco di 3 842 abitanti nel distretto di Bregenz, nel Vorarlberg."}
{"id": "465105", "revid": "6923", "url": "https://it.wikipedia.org/wiki?curid=465105", "title": "Sulzberg (Austria)", "text": "Sulzberg \u00e8 un comune austriaco di 1 773 abitanti nel distretto di Bregenz, nel Vorarlberg."}
{"id": "465107", "revid": "1793900", "url": "https://it.wikipedia.org/wiki?curid=465107", "title": "Warth (Vorarlberg)", "text": "Warth \u00e8 un comune austriaco di 164 abitanti nel distretto di Bregenz, nel Vorarlberg. Nel 1885 ha inglobato il comune soppresso di Hochkrumbach assumendo il nome di Warth-Hochkrumbach, tornando tuttavia a chiamersi soltanto \"Warth\" nel 1924.\nStazione sciistica, ha ospitato fra l'altro i Campionati austriaci di sci alpino 1974."}
{"id": "465108", "revid": "110157", "url": "https://it.wikipedia.org/wiki?curid=465108", "title": "Wolfurt", "text": "Wolfurt \u00e8 un comune austriaco di 8 331 abitanti nel distretto di Bregenz, nel Vorarlberg; ha lo status di comune mercato (\"Marktgemeinde\"). \nVi hanno sede l'azienda produttrice di impianti a fune Doppelmayr e la squadra di hockey su pista Rollhockey Club Wolfurt."}
{"id": "465109", "revid": "1003477", "url": "https://it.wikipedia.org/wiki?curid=465109", "title": "Dornbirn", "text": "Dornbirn (in alemanno: \"Doarobiro\") \u00e8 un comune austriaco di 49\u00a0872 abitanti nel distretto di Dornbirn nel Vorarlberg, del quale \u00e8 capoluogo e centro maggiore; ha lo status di citt\u00e0 capoluogo di distretto (\"Bezirkshauptstadt\"). \u00c8 la decima citt\u00e0 pi\u00f9 grande dell'Austria e un importante centro commerciale.\nGeografia fisica.\n\u00c8 posta sulla riva destra del Reno a poca distanza dal confine svizzero e non distante da Bregenz e dal confine tedesco. \u00c8 attraversata dal Dornbirner Ach, immissario del Lago di Costanza. \nDornbirn si trova ad un'altitudine di 437 metri nella valle del Reno, ai piedi delle Prealpi di Bregenz all'estremit\u00e0 occidentale delle Alpi orientali. Geograficamente, Dornbirn appartiene al paesaggio \"Vorderer Bregenzerwald\", che fa parte delle Prealpi austriache.\nStoria.\nI resti archeologici trovati nei dintorni della citt\u00e0 rilevano che i primi insediamenti umani risalgono al Neolitico. Di particolare rilievo \u00e8 un reperto recuperato nel 1971 consistente nella parte superiore di una mazza databile tra 3000 e 1800 a.C.\nUn documento del monastero benedettino di San Gallo datato 15 ottobre 895 porta sul retro la seguente nota d'archivio: \"Concambium Hadamari de Schostinzinisvvilare et Torrinpuirron,\" dove Torrinpuirron sta per Dornbirn. Circa sessant'anni dopo, il 21 maggio 957, Dornbirn appare di nuovo in un atto di cessione, con il quale due monaci cedono al monastero di San Gallo tutti i loro beni posseduti nella \"villa Thornbiura\".\nNel Basso Medioevo Dornbirn pass\u00f2 sotto la monarchia asburgica nel 1380. Ottenne lo status di citt\u00e0 nel 1902. Fino agli anni ottanta \u00e8 stata un importante centro tessile.\nGeografia antropica.\nSuddivisioni amministrative.\nDornbirn agli inizi del Novecento era divisa in quattro quartieri: Markt, Hatlerdorf, Oberdorf e Haselstauden. Con la crescita della citt\u00e0 ha inglobato due frazioni a ovest (Rohrbach e Schoren) portando a sei il numero di quartieri.\nArchitettura.\nIl Messestadion Dornbirn \u00e8 un palazzetto dello sport costruito nel 2003 dall'architetto Leopold Kaufmann. Fa parte dell'area espositiva di Dornbirn e pu\u00f2 ospitare 4.270 spettatori. Come pista di ghiaccio, l'edificio \u00e8 lo stadio principale del club di hockey su ghiaccio EC Dornbirn. \nUn esempio di architettura moderna del Vorarlberg \u00e8 la LifeCycle Tower ONE (LCT ONE), un progetto architettonico innovativo che si occupa di efficienza ambientale ed energetica; \u00e8 stato realizzato nel 2012 e con i suoi otto piani \u00e8 il primo complesso ibrido modulare in legno non rivestito al mondo.\nInfrastrutture e trasporti.\nSituata nel centro della valle del Reno, \u00e8 sede di numerose linee di autobus. L'autostrada A14 Rheintal/Walgau Autobahn passa a occidente e ci sono due uscite per la citt\u00e0. Esistono quattro stazioni ferroviarie di media importanza e un piccolo aeroporto nella vicina Hohenems. \n\u00c8 servita dalle strade 190 e 204.\nSport.\nLa citt\u00e0 ha ospitato il Campionato mondiale B maschile di hockey su pista nel 2010 e le gare di pattinaggio di figura del XII Festival olimpico invernale della giovent\u00f9 europea nel 2015."}
{"id": "465110", "revid": "2122616", "url": "https://it.wikipedia.org/wiki?curid=465110", "title": "Hohenems", "text": "Hohenems \u00e8 un comune austriaco del Vorarlberg nel distretto di Dornbirn, situato al centro della parte austriaca della valle del Reno. Con una popolazione di 15.200 abitanti, \u00e8 il quinto comune pi\u00f9 grande del Vorarlberg. Le principali attrazioni di Hohenems sono un palazzo rinascimentale risalente al XVI secolo, il Museo Ebraico e il centro storico della citt\u00e0.\nGeografia.\nLa citt\u00e0 si trova a 432 metri\u00a0sul livello del mare, a circa 16 km a sud del Lago di Costanza. Hohenems si estende per 5,5 km da nord a sud e 8,2 km\u00a0da ovest a est su un'area di 29 chilometri quadrati complessivi, di cui il 42% coperto da foreste. Il fiume Reno a ovest, che fa da confine tra Austria e Svizzera, e le montagne a est rappresentano il punto pi\u00f9 stretto della valle austriaca del Reno. La montagna \"Schlossberg\", con i suoi 740 metri di altezza,\u00a0offre un notevole panorama sul centro della citt\u00e0.\nHohenems \u00e8 divisa nei seguenti quartieri:\n\u00c8 circondato da altri sei comuni: \nStoria.\nL'inizio dell'insediamento nella zona di Hohenems non \u00e8 noto. Dalla fine del XII secolo il castello di Altems era uno dei pi\u00f9 potenti e grandi fra quelli della Germania meridionale. Nel 1333 Hohenems ottenne lo statuto di citt\u00e0, ma questo rimase solo sulla carta perch\u00e9 non furono costruite le mura cittadine. L'imperatore Ferdinando I elev\u00f2 Hohenems a contea imperiale il 27 aprile 1560.\nCon il matrimonio di Wolf Dietrich con Chiara de Medici, i conti di Hohenems entrano in un periodo di prosperit\u00e0: in seguito all'elezione del fratello di Chiara de Medici al soglio pontificio con il nome di Pio IV, il figlio di Wolf Dietrich, Markus Sitticus III, intraprende la carriera clericale e diventa cardinale a Roma (\"Cardinal Altemps\") nel 1561. Commissiona cos\u00ec la costruzione del Palazzo Hohenems (arch. Martino Longhi).\nNel XVIII secolo, Hohenems \u00e8 nota per la scoperta di due manoscritti della Canzone dei Nibelunghi, che furono trovati nel 1755-1779 nella biblioteca del palazzo. Nel 1765 la contea di Hohenems fu acquisita dall'Austria. Gli Asburgo governarono la contea di Hohenems alternativamente dal Tirolo e dall'Austria anteriore (Freiburg im Breisgau).\nEredit\u00e0 ebraica.\nNel 1617 una lettera di protezione del conte Kaspar von Hohenems pose le basi legali per l'insediamento di famiglie ebree e la creazione di una comunit\u00e0 ebraica. Il conte sperava che questo avrebbe dato impulsi economici al suo mercato. Nel XVII secolo ci furono delle espulsioni, ma dopo che le famiglie ebree furono autorizzate a tornare, la comunit\u00e0 ebraica fior\u00ec. Furono costruiti una sinagoga, un bagno rituale (Mikveh) e un ospizio per i poveri, e fu anche istituito un cimitero.\nNel 1797 Herz Jakob Kitzinger, nativo di Augusta, fond\u00f2 il primo caff\u00e8 del Vorarlberg. La \"Kaffeehaus Kitzinger\" divenne presto un luogo di incontro per vari club sociali israeliti e nel 1813 alcuni cittadini ebrei vi fondarono una societ\u00e0 di lettura. Fino alla prima met\u00e0 del XIX secolo la comunit\u00e0 crebbe continuamente e il numero di abitanti ebrei raggiunse il suo massimo nel 1862 con 564 persone. Le riforma costituzionale del 1867 e la relativa libera scelta del luogo di residenza per gli ebrei portarono poi ad un forte esodo verso le citt\u00e0 circostanti, tanto che nel 1890 solo 118 ebrei vivevano nella citt\u00e0.\nNel 1935 la comunit\u00e0 ebraica contava solo 35 membri. Nel 1938, dopo l'annessione dell'Austria al terzo Reich, la propriet\u00e0 ebraica fu \"arianizzata\" dal comune di Hohenems. A ci\u00f2 segu\u00ec la dissoluzione forzata della comunit\u00e0 religiosa nel 1940 e la deportazione dei membri della comunit\u00e0 nei campi di sterminio e di concentramento. Frieda Nagelberg fu l'ultima ebrea ad essere deportata dal Vorarlberg il 25 febbraio 1942.\nDopo la fine della seconda guerra mondiale nel 1945, nessuno degli ex membri della comunit\u00e0 ebraica face ritorno.\nDopo il 1945 la comunit\u00e0 di Hohenems acquist\u00f2 la propriet\u00e0 della sinagoga dall'IKG di Innsbruck per convertirla in una stazione dei pompieri. La casa del rabbino accanto fu demolita. Grazie al grande impegno della comunit\u00e0 religiosa di San Gallo \u00e8 stato possibile evitare che le lapidi fossero rimosse dal cimitero e che i vecchi cedri fossero trasformati in matite. Il cimitero stesso avrebbe dovuto essere utilizzato per piantare alberi di Natale. (Dreier 1988: 232 s.)\nSport.\nLa locale squadra di football americano, i Cineplexx Blue Devils, ha vinto una CEFL Cup."}
{"id": "465111", "revid": "110157", "url": "https://it.wikipedia.org/wiki?curid=465111", "title": "Lustenau", "text": "Lustenau \u00e8 un comune austriaco di 22 214 abitanti nel distretto di Dornbirn, nel Vorarlberg; ha lo status di comune mercato (\"Marktgemeinde\").\nStoria.\nLustenau appartenne come feudo del Sacro Romano Impero alla potente famiglia degli Hohenems. Fattoria imperiale, si estendeva anche sulle terre oltre il Reno, oggi in territorio svizzero. La signoria sovrana, con la scomparsa dell'ultimo principe von Hohenems, Francesco Guglielmo III (1718-1759) \u00e8 ereditata dalla figlia Maria Rebecca che si vede espropriata anche del feudo di Lustenau l'8 agosto 1767. La propriet\u00e0, divenuta privata ma non pi\u00f9 sovrana, appartenne dal 1813 al 1830 alla linea dei conti von Waldburg Zeil, finch\u00e9 torn\u00f2 definitivamente all'Austria.\nSport.\nLa citt\u00e0 ha due squadre di calcio, il FC Lustenau 07 ed il SC Austria Lustenau e una di hockey, l'Eishockey Club Lustenau."}
{"id": "465113", "revid": "110157", "url": "https://it.wikipedia.org/wiki?curid=465113", "title": "Altach", "text": "Altach \u00e8 un comune austriaco di 6 515 abitanti nel distretto di Feldkirch, nel Vorarlberg. Dal suo territorio nel 1801 fu scorporata la localit\u00e0 di G\u00f6tzis, divenuta comune autonomo.\nSport.\nIl club calcistico cittadino principale \u00e8 il Rheindorf Altach, che milita nella Bundesliga austriaca."}
{"id": "465115", "revid": "554814", "url": "https://it.wikipedia.org/wiki?curid=465115", "title": "Libro di Tobia", "text": "Il Libro di Tobia (greco \u03a4\u03bf\u03b2\u03af\u03c4, \"tob\u00ect\"; latino \"Tobit\") \u00e8 un testo contenuto nella Bibbia cattolica (Settanta e Vulgata) ma non accolto nella Bibbia ebraica (Tanakh). Come gli altri libri deuterocanonici \u00e8 considerato ispirato nella tradizione cattolica e ortodossa, mentre la tradizione protestante lo considera apocrifo.\nCi \u00e8 pervenuto in greco sulla base di un prototesto aramaico perduto redatto in Giudea attorno al 200 a.C.; sono stati trovati dei frammenti in aramaico a Qumran.\n\u00c8 composto da 14 capitoli descriventi la storia dell'ebreo Tobi, ambientata nell'VIII-VII secolo a.C. Deportato dagli Assiri, diventa cieco. Il figlio Tobia (detto anche \"Tobiolo\") compie un viaggio, conosce e sposa Sara, al ritorno guarisce Tobi con l'aiuto di Raffaele.\nCaratteristiche.\nIl Libro di Tobia \u00e8 entrato piuttosto tardi e dopo alcune incertezze - alla fine del IV secolo in occidente e nel 692 d.C. in oriente - nella Bibbia cattolica e ortodossa, mentre \u00e8 stato escluso dalla Bibbia ebraica e da quella protestante. \nFu dichiarato canonico dal concilio di Cartagine nel 397 e confermato nel concilio di Trento (1546). Non \u00e8 mai stato considerato parte del Tanakh, la Bibbia secondo il canone ebraico, poich\u00e9 le versioni conosciute erano in greco; sono stati per\u00f2 scoperti 4 frammenti in aramaico e uno in ebraico nella caverna IV a Qumran nel 1955 (v. Manoscritti non biblici di Qumran). Questi frammenti combaciano con il testo greco che ci \u00e8 giunto. La stesura del libro pare risalire ad un'epoca poco anteriore ai Maccabei, e presuppone tradizioni aramaiche.\nContenuto.\nIl libro, ambientato nel VII secolo a.C., narra la storia di una famiglia ebraica della trib\u00f9 di Neftali, deportata a Ninive, composta dal padre, Tobi, dalla madre Anna e dal figlio Tobia. Nella versione latina del testo padre e figlio hanno lo stesso nome, Tobias, per cui nella tradizione italiana il padre era chiamato Tobia e il figlio Tobiolo.\nLa storia di Tobia.\nCondotto prigioniero in Assiria nella deportazione delle trib\u00f9 del regno di Israele nel 722 a.C., Tobi si prodiga ad alleviare le pene dei suoi connazionali in cattivit\u00e0 (i primi due capitoli e mezzo sono narrati in prima persona). Nel corso delle varie vicende perde il suo patrimonio, e, in seguito ad un atto di carit\u00e0, anche la vista. Sentendo approssimarsi la propria fine, decide di mandare il figlio Tobia nella Media presso un parente, Gabael, a riscuotere dieci talenti d'argento lasciatigli in deposito. Prima di fare questo, si raccoglie in preghiera.\nLa storia di Sara.\nIn contemporanea a questa vicenda viene raccontata la storia di Sara. Questa giovane donna, figlia del parente di Tobi Raguele, abitante di Ecb\u00e0tana, era posseduta dal demonio Asmodeo che uccideva tutti gli uomini con cui si univa. Un giorno, una serva del padre della giovane, accusa la stessa di essere l'unica responsabile della morte dei mariti avuti. Sara, affranta per quanto accaduto, decide di togliersi la vita impiccandosi. Proprio nell'atto di porre in essere tale proposito medita sul fatto che il suo suicidio comporterebbe un ulteriore dolore per i genitori e desiste. In tale frangente Sara prega affinch\u00e9 Dio la faccia morire al pi\u00f9 presto.\nIl viaggio.\nLe preghiere di entrambe queste persone vengono accolte da Dio che invia sulla terra l'arcangelo Raffaele. Questi si presenter\u00e0 agli occhi di Tobia, sotto mentite spoglie, nella veste di una guida che conosce bene la strada. \nHa inizio cos\u00ec il viaggio di Tobia, in cui si imbatter\u00e0 in alcuni avvenimenti che saranno utili alla guarigione sia di Sara che del padre Tobi. Primo fra tutti \u00e8 la sosta presso il fiume Tigri, in cui Tobia viene assalito da un pesce. In tale circostanza, l'arcangelo sprona Tobia a non scappare e a afferrare il pesce per la testa. Cos\u00ec facendo il giovane sconfigge l'animale e, sempre su consiglio dell'angelo, estrae dal pesce il fiele, il cuore e il fegato. Giunto ad Ecbatana, sposa Sara, liberandola dal demonio grazie alle indicazioni di Raffaele e utilizzando quanto prelevato dal pesce. L'Arcangelo poi provvede, dopo un titanico combattimento, a legare il demonio ad una montagna.\nIl ritorno.\nRiscossi i talenti d'argento, Tobia fa ritorno dal padre. Giunto a casa, sempre grazie ad un consiglio di Raffaele, Tobia spalma sugli occhi di Tobi il fiele del pesce pescato durante il viaggio, facendogli cos\u00ec recuperare la vista. Solo alla fine del libro Raffaele mostra la sua vera identit\u00e0.\nLingua.\nIl libro \u00e8 stato probabilmente scritto in aramaico, e pare che la Vulgata di Girolamo si basi proprio sul testo originale.\nIl nome del demonio Asmodeo deriverebbe da quello di Aeshma Daeva, che nell'antica tradizione iranica era il \"dio dell'ira\".\nI versi menzionano la tradizione patriarcale di dare met\u00e0 dei propri averi che sono donati dai genitori di Sara a Tobia e da questi all'Arcangelo Raffaele per i suoi favori. L'arcangelo incarnato in una corpo umano dichiara che quando lo vedevano mangiare, si trattava di mera apparenza (; ciononostante, san Raffaele accetta la retribuzione di Tobia per i meriti \"de congruo\" acquisiti con la sua opera al servizio di Dio. La destinazione dei beni (non conferiti in denaro) non \u00e8 specificata.\nLa pratica della dote \u00e8 un elemento di localizzazione del testo storico, cos\u00ec come il Salmo finale al Dio di Sion (), l'osservanza della legge mosaica esplicitamente citata in per la promessa di Tobia ovvero circa il divieto di mangiare beni rubati (), il riferimento al \"segreto del re\" () che \u00e8 l'apparizione dell'angelo stesso, la piet\u00e0 per i morti, le elemosine e le pie opere di Tobi ().\nStoricit\u00e0.\nSecondo gli studiosi della \u00c9cole biblique et arch\u00e9ologique fran\u00e7aise (i curatori de La Bibbia di Gerusalemme), il testo sarebbe caratterizzato da una notevole noncuranza nei confronti di storia e geografia e gli esegeti dell'interconfessionale Bibbia TOB aggiungono che anche se \"a prima vista, il racconto d\u00e0 l'impressione di essere strettamente storico per l'abbondanza dei dettagli sui tempi, i luoghi le persone e i grandi avvenimenti della storia [...] questa apparente precisione non deve creare illusioni. Numerosi dati non resistono all'esame critico\". \nConcordemente, gli studiosi della Bibbia Edizioni Paoline precisano che \"bench\u00e9 la narrazione venga inquadrata nell\u2019ambiente dei secoli 8\u00b0 e 7\u00b0 a.C. in una precisa cornice geografica, sociale e cronologica, tuttavia si rilevano nell\u2019opera varie incongruenze. La deportazione della trib\u00f9 di Neftali avvenuta sotto il re Tiglat-Pilezer III, 745-727 aC., viene attribuita a Salmanassar V, 727-721 aC. [...]; Tobi che avrebbe assistito allo scisma del Regno d'Israele, 930 aC., sarebbe stato deportato due secoli dopo, e quando divenne cieco sotto il successore di Sennacherib, 706-682 aC., avrebbe avuto solamente 58 anni. Le idee, i costumi, le pratiche religiose contenute nel libro sono caratteristiche dell'epoca postesilica\"; anche gli esegeti del \"Nuovo Grande Commentario Biblico\" osservano come \"il carattere novellistico \u00e8 dimostrato da parecchie caratteristiche, quali le inesattezze storiche e la manipolazione letteraria del tempo e dei personaggi\". \nInoltre, il Libro di Tobia afferma che la citt\u00e0 di Ecbatana \u00e8 sita in pianura e la citt\u00e0 di Rage \u00e8 sita in montagna e che distano tra loro due giorni di cammino, mentre in realt\u00e0 - come osservano i citati esegeti della Bibbia di Gerusalemme e della Bibbia TOB - sia Ecbatana (presso l'attuale Hamadan) che Rage (presso l'attuale Teheran) sono entrambe in altura e distano da 10 a 20 giorni di cammino; in particolare, all'opposto di quanto affermato nel versetto biblico citato, le due citt\u00e0 \"distavano tra loro ben 300 km ed Ecb\u00e0tana era molto pi\u00f9 in alto di Rage: per l'esattezza a 2000 m di altitudine\".\nSecondo la Bibbia CEI (nella sua edizione del 2008) \"Il quadro storico presentato nel racconto \u00e8 incoerente, mette insieme riferimenti disparati, vaghi e anche inesatti. In realt\u00e0, queste reminiscenze storiche sono tratte dal passato per creare lo sfondo di un racconto romanzato, nel quale si d\u00e0 vita a personaggi creati per mostrare le virt\u00f9 esemplari di un pio israelita\"\".\"\nSecondo il sacerdote e biblista cattolico Joseph Fitzmyer, il Libro di Tobia pu\u00f2 essere considerato un'opera di finzione con alcuni riferimenti storici, che combina preghiere, esortazione etica, umorismo e avventura con elementi tratti dal folklore, racconto di saggezza, racconto di viaggio, romanticismo e commedia."}
{"id": "465116", "revid": "88872", "url": "https://it.wikipedia.org/wiki?curid=465116", "title": "Libro di Giuditta", "text": "Il Libro di Giuditta (greco \u0399\u03bf\u03c5\u03b4\u03af\u03b8, \"iud\u00edth\"; latino \"Iudith\") \u00e8 un testo contenuto nella Bibbia cristiana cattolica (Settanta e Vulgata) ma non accolto nella Bibbia ebraica (Tanakh). Come gli altri libri deuterocanonici \u00e8 considerato ispirato nella tradizione cattolica e ortodossa, mentre la tradizione protestante lo considera apocrifo.\nCi \u00e8 pervenuto in una versione greca di circa fine II secolo a.C., sulla base di un prototesto ebraico perduto composto in Giudea attorno a met\u00e0 II secolo a.C.\n\u00c8 composto da 16 capitoli descriventi la storia dell'ebrea Giuditta, ambientata al tempo di Nabucodonosor (605-562 a.C.), \"re degli Assiri\". La citt\u00e0 giudea di Betulia \u00e8 sotto assedio da parte di Oloferne, generale assiro, e viene liberata grazie a Giuditta.\nIl Libro di Giuditta \u00e8 entrato piuttosto tardi e dopo alcune incertezze - nel 382 d.C. in occidente e nel 692 d.C. in oriente - nella Bibbia cattolica e ortodossa, mentre \u00e8 stato escluso dalla Bibbia ebraica e da quella protestante. \nLa storia.\nLa storia \u00e8 ambientata cronologicamente durante il regno di Nabucodonosor (che il Libro presenta come re assiro, sebbene in realt\u00e0 fosse un sovrano babilonese), di cui narra la guerra contro i Medi.\nConclusa vittoriosamente la prima campagna di guerra, il \"Grande re\" affida al suo generale Oloferne la campagna d'occidente, durante la quale questi incontra il popolo di Israele. Un capo cananeo lo avverte che Israele \u00e8 un popolo invincibile, se non pecca contro il suo Dio, e per tutta risposta egli lo consegna agli israeliti, che lo ricoverano e si preparano alla guerra con l'Assiria.\nAssediati, ridotti allo stremo per fame e sete, dopo trentaquattro giorni gli israeliti vorrebbero arrendersi, e il loro capo, Ozia, a fatica riesce a convincerli ad aspettare ancora cinque giorni.\nQui entra in scena Giuditta, ricca vedova, bella, giovane e di indiscussa virt\u00f9.\nAlla notizia dell'intenzione di resa, Giuditta convoca gli anziani, rimprovera loro la scarsa fede, ne ottiene la fiducia e, invocata per s\u00e9 la protezione del Dio di Israele, si veste in gran pompa e si presenta ad Oloferne con la sua serva e con doni, fingendo di essere venuta a tradire i suoi.\nCondotta alla presenza del generale viene assai ben accolta, e gli fa credere di poter avere la rivelazione dei peccati del suo popolo a causa dei quali l'Eterno lo dar\u00e0 in mano al nemico, permettendogli di giungere vittorioso fino alla conquista di Gerusalemme.\nOloferne accetta entusiasta l'offerta e la lascia pregare ogni notte il suo Dio per avere la promessa rivelazione. Dopo tre giorni la invita al suo banchetto, credendo di poterla anche possedere carnalmente. Ma quando viene lasciato solo con la donna \u00e8 perdutamente ubriaco.\nGiuditta ricav\u00f2 dal suo atto eroico grandi onori e anche ricchezze, lev\u00f2 un salmo di ringraziamento all'Eterno, e visse fino a 105 anni, libera e assai rispettata dalla sua gente, rifiutando ogni proposta di nuove nozze.\nSignificati.\nLa storia di Giuditta, trattata con grande ampiezza nella Bibbia cattolica, ha avuto grande successo come fonte di ispirazione letteraria ed iconografica.\nColpisce, nel racconto, l'entrata in scena di questa figura di donna bella, libera e ricca (posizione di per s\u00e9 inquietante, in una societ\u00e0 arcaica), che pungola lo scarso coraggio degli uomini della sua comunit\u00e0 ai quali dovrebbe per tradizione essere soggetta. E non c'\u00e8 dubbio che l'uccisione di Oloferne evochi anche la vendetta della donna contro il maschio violento e violentatore. Come ha potuto dunque, un racconto che ribadisce che le armi della femmina contro il maschio sono quelle tradizionali - la seduzione e l'inganno - avere tanta fortuna in societ\u00e0 patriarcali?\nLa parola-chiave sembra essere \"patriottismo\", valore, come indica la parola stessa, tipicamente patriarcale. Il fatto \u00e8 che da una parte nel racconto si ribadisce che le armi femminili sono proprio quelle, ma dall'altra esse vengono qui utilizzate a beneficio del gruppo (patriarcale) di appartenenza. Ci\u00f2 consente la promozione di Giuditta al ruolo di eroe - anzi, di eroina.\nDi questa complessit\u00e0 psicologica ben si accorse Freud, quando nella sua \"Psicologia della vita amorosa\", cit\u00f2 la figura di Giuditta come una di quelle donne la cui verginit\u00e0 \u00e8 protetta da un tab\u00f9, facendo riferimento ad una tragedia di Friedrich Hebbel che dava per non consumato il suo primo ed unico matrimonio.\nStoricit\u00e0.\n\u00c8 generalmente accettato tra gli studiosi che il Libro di Giuditta sia sostanzialmente privo di valore storico. Secondo gli esegeti della \"New Oxford Annotated Bible\" \"la natura immaginaria della storia in esso raccontata \u00e8 evidente dal suo mescolare storia e finzione, a cominciare dal primo verso, ed \u00e8 troppo prevalente nel testo per essere considerata solo come il frutto di semplici errori da parte del compositore\".\nSecondo gli studiosi della \u00c9cole biblique et arch\u00e9ologique fran\u00e7aise (i curatori de La Bibbia di Gerusalemme) - concordemente a quelli del \"Nuovo Grande Commentario Biblico\" e dell'interconfessionale Bibbia TOB - il testo \u00e8 caratterizzato da \"un'indifferenza totale nei confronti della storia e della geografia\". \nAd esempio, il tragitto compiuto dall'esercito di Oloferne \u00e8 del tutto inverosimile e cita alcune citt\u00e0 storicamente non conosciute e altre invece note ma riportate in modo geograficamente non coerente; anche le citt\u00e0 di Betulia e Betomestaim sono storicamente sconosciute, nonostante le precisazioni topografiche e bench\u00e9 Betulia - al centro della narrazione nel libro - sia presentata come citt\u00e0 in posizione strategica per il controllo dell'accesso verso la Giudea. Sempre secondo gli studiosi della \u00c9cole biblique et arch\u00e9ologique fran\u00e7aise, il tragitto compiuto dall'esercito di Oloferne \u00e8 una \"\u00absfida\u00bb alla geografia\" della regione, che era evidentemente sconosciuta all'autore del resoconto. Oltre a ci\u00f2, Oloferne \u00e8 un nome di origine persiana e anche Nabucodonosor II - che viene detto regnasse a Ninive sugli Assiri - in realt\u00e0 regn\u00f2 tra il 605-562 a.C. sui Babilonesi, non sugli Assiri, e al suo tempo Ninive era gi\u00e0 stata distrutta (nel 612 a.C.) da suo padre Nabopolassar; Arpacsad (o Arfacsad), invece, citato come regnante in Ecb\u00e0tana, \u00e8 un nome sconosciuto alla storia. Nel Libro di Giuditta, inoltre, il ritorno dall'Esilio babilonese - che avverr\u00e0 solo sotto Ciro II il Grande nel 538 a.C. - viene descritto come gi\u00e0 accaduto. \nAnche gli esegeti della Bibbia Edizioni Paoline confermano che \"i dati storici, cronologici e topografici della narrazione lasciano perplessi. Un Nabucodonosor re degli Assiri, residente in Ninive, \u00e8 sconosciuto alla storia. Sconosciuto \u00e8 altres\u00ec un monarca medo di nome Arpacsad. Oloferne, comandante dell\u2019esercito assiro, e Bagoas, suo maggiordomo, portano nomi persiani. [...] I luoghi attraversati dall'esercito di Oloferne in marcia verso l\u2019Occidente e la stessa localit\u00e0 di Betulia, epicentro dell\u2019azione militare, sono immaginari\".\nSecondo la Bibbia CEI (nella sua edizione del 2008) \"Il quadro storico nel quale si inserisce la vicenda non ha consistenza, perch\u00e9 molto vago e ricco di contraddizioni. Ci\u00f2 di cui si vuole parlare \u00e8 l'ideale di una donna eroica, che viene descritta mettendo insieme elementi diversi e disparati gi\u00e0 noti dalla Scrittura pi\u00f9 antica.\"\nPossibile significato allegorico.\nAlcuni biblisti e storici moderni hanno suggerito la possibilit\u00e0 che il Libro di Giuditta andrebbe in realt\u00e0 letto come un romanzo a chiave, ovvero una finzione letteraria i cui personaggi rappresentano figure realmente esistite nell'epoca contemporanea dell'autore (in questo caso il II-I secolo a.C.). Utilizzando questo ragionamento, il biblista Gabriele Boccaccini ha identificato Nabucodonosor con Tigrane II il Grande (140-55 a.C.), un potente re dell'Armenia che, secondo Flavio Giuseppe e Strabone, conquist\u00f2 le terre indicate nel testo biblico, mentre Giuditta rappresenterebbe Salom\u00e8 Alessandra (139-67 a.C.), regina della Giudea della dinastia asmonea dal 76 al 67 a.C. \nCome Giuditta, Salom\u00e8 Alessandra dovette affrontare la minaccia di un re straniero che aveva la tendenza a distruggere i templi delle religioni altrui ed anch'ella era una vedova le cui capacit\u00e0 diplomatiche e strategiche aiutarono a sconfiggere l'invasore.\nIconografia.\nLa storia di Giuditta ebbe grande fortuna iconografica, dal Medioevo fin quasi ai giorni nostri. A seconda degli artisti, l'arma brandita da Giuditta varia dal coltellaccio (Mantegna) alla sciabola corta (Donatello), alla spada (Caravaggio) fino allo spadone (Artemisia Gentileschi) e alla meno realistica spada lunga. In quest'ultimo caso Giuditta viene identificata con la Giustizia (la spada lunga era l'arma tipica del boia nelle esecuzioni capitali). Al tempo stesso Giuditta \u00e8 simbolo della potenza del Signore, di vittoria del debole contro il forte, in analogia all'episodio di Davide contro Golia.\nNei primi del Novecento Giuditta diventa un'icona del decadentismo, simbolo della donna dominatrice cui l'uomo soggiace, come nell'episodio di Salom\u00e8 e Giovanni Battista.\nSe ne danno di seguito alcuni esempi:"}
{"id": "465117", "revid": "21583", "url": "https://it.wikipedia.org/wiki?curid=465117", "title": "Libri dei Maccabei", "text": "Esistono cinque Libri dei Maccabei, i quali si rifanno alla vicenda storica della famiglia giudaica dei Maccabei:\nLa festa ebraica della Chanukk\u00e0 celebra la vittoria in guerra dei Maccabei sui Greci.\nPrimo libro dei Maccabei.\n\u00c8 un libro deuterocanonico della Bibbia cristiana cattolica. La sua autenticit\u00e0 \u00e8 riconosciuta dalla Chiesa cattolica e dalla Chiesa ortodossa.\nL'autore \u00e8 ignoto.\n\u00c8 stato scritto in Palestina in greco su originale in ebraico a noi non pervenuto.\n\u00c8 databile alla fine del II secolo a.C.\nRappresenta un resoconto storico dettagliato e preciso della lotta nazionalista guidata dai fratelli Maccabei (Giuda, Gionata e Simone) tra il 176 e il 134 a.C. contro il dominio dei Seleucidi in Palestina, in particolare contro Antioco IV Epifane.\nSecondo libro dei Maccabei.\n\u00c8 un libro deuterocanonico della Bibbia cristiana cattolica. La sua autenticit\u00e0 \u00e8 riconosciuta dalla Chiesa cattolica e dalla Chiesa ortodossa.\nL'autore \u00e8 ignoto. Il libro si presenta come il riassunto, l'epitome di un'opera in cinque libri di un certo Giasone di Cirene (cfr. II Macc ).\nScritto direttamente in greco in Palestina, \u00e8 databile alla fine del II secolo a.C.\nRacconta in altro modo gli stessi avvenimenti dei primi sette capitoli del Primo libro dei Maccabei dal 176 al 160 a.C..\nTerzo libro dei Maccabei.\n\u00c8 un libro compreso tra gli Apocrifi dell'Antico Testamento; viene riconosciuto come canonico solamente dalla Chiesa ortodossa. \u00c8 presente nella traduzione greca della Bibbia dei Settanta.\nDi autore ignoto \u00e8 stato scritto in greco verso la fine del I secolo a.C.\nDescrive la persecuzione subita dai Giudei della comunit\u00e0 di Alessandria d'Egitto sotto il sovrano greco-egiziano Tolomeo IV (222-205 a.C.), descrivendo alcuni interventi salvifici miracolosi di Dio in loro soccorso.\nIl contenuto \u00e8 indipendente dalle storie narrate nel primo e secondo libro dei Maccabei, sebbene mostri affinit\u00e0 stilistiche e richiami ad esse. La persecuzione descritta non trova conferma dalle altre fonti storiche.\nQuarto libro dei Maccabei.\nIl Quarto libro dei Maccabei \u00e8 un libro compreso tra gli apocrifi dell'Antico Testamento, contenuto come appendice nella traduzione greca della Bibbia dei Settanta.\n\u00c8 di autore ignoto, anche se da alcuni Padri della Chiesa viene attribuito a Giuseppe Flavio.\n\u00c8 stato scritto in greco verso il termine del I secolo a.C. e l'inizio del I secolo.\nSi presenta come una omelia che illustra il primato della pia ragione sulle passioni ricorrendo agli esempi offerti dal martirio di Eleazaro e dei sette fratelli narrato nel Secondo libro dei Maccabei.\nQuinto libro dei Maccabei.\n\u00c8 un libro compreso tra gli Apocrifi dell'Antico Testamento.\n\u00c8 giunto a noi in arabo e forse aveva un originale ebraico.\n\u00c8 databile verso la fine del I secolo.\nDescrive eventi storici relativi alla Giudea tra il 186 a.C. e il 6 a.C., in parte sovrapposti ai racconti dei primi due libri dei Maccabei. Vi sono molte aggiunte proprie."}
{"id": "465118", "revid": "280051", "url": "https://it.wikipedia.org/wiki?curid=465118", "title": "Frastanz", "text": "Frastanz \u00e8 un comune austriaco di 6 375 abitanti nel distretto di Feldkirch, nel Vorarlberg; ha lo status di comune mercato (\"Marktgemeinde\"). Nel territorio comunale il fiume Samina confluisce nell'Ill."}
{"id": "465119", "revid": "110157", "url": "https://it.wikipedia.org/wiki?curid=465119", "title": "Fraxern", "text": "Fraxern \u00e8 un comune austriaco di 687 abitanti nel distretto di Feldkirch, nel Vorarlberg."}
{"id": "465120", "revid": "709565", "url": "https://it.wikipedia.org/wiki?curid=465120", "title": "Secondo libro dei Maccabei", "text": "Il Secondo libro dei Maccabei (greco B' \u039c\u03b1\u03ba\u03ba\u03b1\u03b2\u03b1\u03af\u03c9\u03bd, \"2 makkab\u00e1ion\"; latino \"2 Machabaeorum\") \u00e8 un testo oggi contenuto nella Bibbia cristiana (derivato dalla precedente Settanta e accolto nella Vulgata). Non \u00e8 accolto nella Bibbia ebraica (Tanakh). Come gli altri libri deuterocanonici \u00e8 considerato ispirato nella tradizione cattolica e ortodossa, mentre la tradizione protestante lo considera apocrifo.\nSi tratta di un riassunto composto direttamente in greco poco dopo al 124 a.C. forse ad Alessandria d'Egitto di un'opera di un certo Giasone di Cirene, composta poco dopo il 160 a.C.\n\u00c8 composto da 15 capitoli e descrive la lotta per l'indipendenza della Giudea dei fratelli Maccabei (Giuda, Gionata, Simone) contro i re seleucidi della Siria, narrando eventi accaduti tra il 180 a.C. e il 161 a.C.\nAutore, data e lingua.\nL'autore \u00e8 ignoto. Certamente non \u00e8 il medesimo del Primo libro dei Maccabei. Si suppone che sia un giudeo alessandrino o influenzato dalla scuola letteraria egiziana.\n\u00c8 presente in lui un'adesione totale e completa alla legge.\nIl libro \u00e8 databile alla fine del II secolo a.C.\n\u00c8 scritto in un greco eccellente, colto e molto retorico.\nOrigine del libro.\nIl libro si presenta come il riassunto di un'opera in cinque libri di un certo Giasone di Cirene (cfr. ).\nIn merito ai documenti del profeta Geremia contenenti la Legge ed al fuoco sacro dell'altare miracolosamente conservato (I, vv. 31-33; II, vv. 1-5):\nRacconta in altro modo gli stessi avvenimenti dei primi sette capitoli del Primo libro dei Maccabei dal 176 al 160 a.C.\nNel quarto capitolo, 2 Maccabei riferisce che alla morte di re Seleuco, Giasone promise 360 talenti d'argento al successore Antioco IV Epifane se lo avesse nominato sommo sacerdote, ed ulteriori 150 se avesse potuto occuparsi dell'ellenizzazione dei Giudei, e in particolar modo dei giovani.\nRelazione con il primo libro dei Maccabei.\nContrariamente a quanto si potrebbe immaginare, il libro non \u00e8 la continuazione del primo libro dei Maccabei, ma tratta una parte degli stessi avvenimenti. Infatti, a differenza del primo libro che illustra il periodo storico dal 175 al 135 a.C., il secondo libro dei Maccabei si sofferma sugli avvenimenti tra gli anni 176-160 a.C.\nNaturalmente i due libri divergono in molti aspetti e fatti, cosa che si spiega perch\u00e9 gli obiettivi dei due autori sono molto differenti. Il libro si propone soprattutto di innalzare lodi al Tempio di Gerusalemme e in seconda battuta di raccontare la ribellione contro i greci.\nIn certe parti completa ed approfondisce quanto raccontato dal libro precedente.\nContenuto.\nIl libro si incentra su due feste religiose: la dedicazione del Tempio collegata alla sua ricostruzione e la festa commemorativa del giorno in cui Nicanore aveva minacciato il Tempio ed \u00e8 stato ucciso. L'autore narra le origini del movimento maccabaico con un sacro zelo contro gli idoli di Greci e Romani. Nel libro ha un posto di rilievo l'eresia sacrilega di Eliodoro.\nStoricit\u00e0.\nLetto insieme al Primo libro di Maccabei, il libro disegna un ritratto storico della regione giudaica e della sua interminabile lotta per mantenere pura ed incontaminata la sua religione monoteista. Gli esegeti del cattolico \"Nuovo Grande Commentario Biblico\" ritengono che l'autore abbia \"competenza storica, per quanto questo giudizio non debba essere trasformato in una valutazione di storicit\u00e0 assoluta. Le sue descrizioni e ridistribuzioni degli eventi vanno giudicate alla luce dei suoi obiettivi teologici\". Anche i numeri citati, spesso esagerati, sono caratteristici \"del genere letterario da lui scelto\"; ad esempio in , in merito ai morti nel saccheggio del tempio, \"le cifre non sono in proporzione con la popolazione di Gerusalemme\", oppure in riguardo ai 35000 nemici morti nella battaglia contro Nicanore, o ancora in le 70000 dracme e il numero degli uccisi nell'assedio fanno \"parte delle esagerazioni numeriche dell'autore\".Ancora gli esegeti del Commentario Biblico sottolineano che \"i problemi storici pi\u00f9 delicati insorgono quando si tratta di rapportare tra loro i due libri [1Mac e 2Mac]\" e, ad esempio, in merito alla cronologia relativa alla morte di Epifane e alla purificazione del tempio gli studiosi dell'interconfessionale Bibbia TOB osservano che \"su questo punto \u00e8 da preferire l'ordine di 2Mac (9: morte Epifane; 10: purificazione tempio), bench\u00e9 anch'esso non sia indenne da confusioni (per es. le lettere del c.11)\". I primi due libri dei Maccabei riportano inoltre tre diversi scenari - tra loro inconciliabili e tutti storicamente infondati - riguardo alla morte di re Antioco IV Epifane: per le conseguenze di una caduta da un carro da guerra oppure in seguito ad una profonda crisi depressiva o, infine, assassinato dai sacerdoti della dea Nanea; Antioco IV mor\u00ec, in realt\u00e0, in Tabe di Persia nel 163 a.C., malato di tisi.\nSentimento religioso.\nIl libro \u00e8 molto importante nella dottrina religiosa dell'Antico Testamento. \u00c8 sua intenzione, tra il resto, di dimostrare l'esistenza degli angeli e di sviluppare due concetti che suonano familiari per il cristiano moderno: l'intercessione dei santi e la resurrezione della carne.\nAltrove tratta dei castighi che sono riservati nell'aldil\u00e0 ai peccatori () e l'aiuto che la preghiera arreca ai fedeli defunti (). In questo modo vengono introdotti nella spiritualit\u00e0 prima ebraica e poi cristiana due nuovi concetti: un Giudizio universale con esito \"manicheisticamente\" dualista, dunque anche punitivo-vendicativo, e la condizione ultraterrena del Purgatorio."}
{"id": "465121", "revid": "1719883", "url": "https://it.wikipedia.org/wiki?curid=465121", "title": "Libro della Sapienza", "text": "Il Libro della Sapienza o Sapienza di Salomone o semplicemente Sapienza (greco \u03a3\u03bf\u03c6\u03af\u03b1 \u03a3\u03b1\u03bb\u03c9\u03bc\u1ff6\u03bd\u03bf\u03c2, \"Sof\u00eda Sal\u014dm\u00f5nos\", \"sapienza di Salomone\"; latino \"Sapientia\") \u00e8 un testo contenuto nella Bibbia cattolica (Settanta e Vulgata) ma non accolto nella Bibbia ebraica (Tanakh). Come gli altri libri deuterocanonici \u00e8 considerato ispirato nella tradizione cattolica e ortodossa, mentre la tradizione protestante lo considera apocrifo.\n\u00c8 scritto in greco, ma \u00e8 probabile che il testo originale sia stato scritto in ebraico. La redazione finale, secondo la maggior parte degli studiosi e la ricerca pi\u00f9 recente, \u00e8 avvenuta nel primo secolo a.C. La precedente tradizione giudeo-cristiana pseudoepigraficamente lo aveva attribuito al saggio re Salomone. Nel 405, san Girolamo lo attribu\u00ec a Filone di Alessandria e cos\u00ec anche san Bonaventura. In realt\u00e0 la maggior parte degli studiosi biblici nega che Filone sia l'autore del testo, che rimane ignoto. Molti studiosi pensano che il libro abbia non un solo autore, ma che sia opera di pi\u00f9 autori, vista la diversit\u00e0 tra almeno due sezioni dell'opera (divisibili in c1,1-11,1 e c11,2-19,22 oppure in c1-5 e 6-19).\nLa \"Sapienza\", in ordine cronologico, \u00e8 l'ultimo libro dell'Antico Testamento.\n\u00c8 composto di 19 capitoli con vari detti di genere sapienziale, con in particolare l'esaltazione della Sapienza divina personificata.\nGli sforzi per collegare parti del testo (cap. XIV) con una crisi specifica nella storia della comunit\u00e0 ebraica di Alessandria, come la minaccia rappresentata dal culto dell'imperatore romano Caligola non hanno avuto molto sostegno nella comunit\u00e0 accademica e la maggioranza degli studiosi rifiuta questa ipotesi.\nContenuto.\nIl libro contiene due parti generali: i primi nove capitoli che trattano della Sapienza sotto il suo aspetto pi\u00f9 speculativo, e gli ultimi dieci capitoli che trattano la Sapienza da un punto di vista storico. \nL'autore del libro, rivolgendosi ai re, insegna che l'empiet\u00e0 \u00e8 estranea alla Sapienza e porta a punizione e morte (c. 1), poi espone e confuta vari argomenti (che alcuni speculano di origine epicurea) esposti dai malvagi. Secondo l'autore lo stato d'animo degli empi \u00e8 contrario al destino immortale dell'uomo; la loro vita presente \u00e8 solo in apparenza pi\u00f9 felice di quella dei giusti; e il loro destino finale \u00e8 una prova indiscutibile della follia della loro condotta (c. 2-5). In concordanza con il Libro di Giobbe, l'autore nega l'idea che la morte prematura e la sofferenza terrena siano causate da una colpa personale o una maledizione divina, ma afferma piuttosto che il vero destino del giusto \u00e8 noto solo a Dio. Quindi l'autore tratta la Sapienza nella storia. Egli loda la sapienza di Dio per i suoi rapporti con i patriarchi da Adamo a Mos\u00e8 (c. 10-11); il comportamento giusto e misericordioso di Dio verso le civilt\u00e0 idolatriche d'Egitto e Canaan (c. 11-12); la stupidit\u00e0 assoluta e conseguente immoralit\u00e0 dell'idolatria sotto le sue varie forme (c. 13-14); infine loda Dio per la protezione di Israele durante le piaghe d'Egitto, e la traversata del Mar Rosso, una protezione che, secondo l'autore, \u00e8 stata estesa a tutti i tempi e luoghi (c. 15-19).\nDiversi teologi cristiani hanno visto il secondo capitolo del libro della Sapienza come una profezia della passione di Cristo. Prima c'\u00e8 una descrizione degli uomini empi (c.1,16 - 2:,9), seguita dalla descrizione del loro complotto contro l'uomo giusto (2,10-20). Alcuni studiosi sono dell'opinione che il testo della Sapienza fosse ben conosciuto da S. Paolo (cfr. Ebrei 2,3, 4,12 e Sapienza 7,22-26) e che ci siano chiare allusioni al libro della Sapienza nel testo della passione del Vangelo di Matteo. Un altro presunto parallelismo tra Sapienza e Matteo \u00e8 il tema di coloro che mettono alla prova il giusto, beffandosi di un servo di Dio.\nAutore.\nGli studiosi ritengono che la lingua usata e le idee espresse conducono ad un'origine greca del libro e che l'autore sia un ebreo di Alessandria; qui troviamo il greco pi\u00f9 classico della Bibbia nella versione dei Settanta. Non sono pervenute copie del libro della Sapienza in lingua ebraica anche se alcuni speculano che il testo originale sia stato scritto in ebraico. Diversi studiosi pensano che il testo abbia pi\u00f9 autori, uno per la prima parte dell'opera (scritta nel primo o secondo secolo a.C.) e almeno un altro, per la parte 'storica' del libro (che \u00e8 stata scritta pi\u00f9 tardi, probabilmente nella met\u00e0 del primo secolo a.C.).\nIl libro si presenta come opera di Salomone, indicato senza farne il nome (); l'autore si presenta come un re () e si rivolge ai re come a colleghi (). Di fatto, per\u00f2, si tratta di un espediente letterario per mettere questo scritto sotto il nome del pi\u00f9 grande saggio d'Israele, come gi\u00e0 accadde per l'Ecclesiaste o il Cantico dei cantici.\nL'autore del testo, \u00e8 ritenuto dai biblisti un esperto in filosofia, religione ed etica. L'autore della Sapienza \u00e8 diverso dall'autore del libro Qoelet, anche se i due libri vogliono condurre al medesimo autore (re Salomone). Sap. 2,1 sembra rispondere in modo diretto alla problematica sollevata da Qoelet: \nLa paternit\u00e0 dell'opera \u00e8 stata a volte attribuita a Filone di Alessandria (tesi inizialmente esposta da S. Girolamo), ma questa possibilit\u00e0 \u00e8 attualmente unanimemente rifiutata. Altri autori che sono stati suggeriti sono Zorobabele, poich\u00e9 a volte i capi delle comunit\u00e0 ebraiche fuori dalla Palestina hanno scritto anche in greco; Aristobulo l'Alessandrino (secondo secolo a.C.), l'Apollo menzionato negli Atti degli Apostoli (cfr. At 18,24) e altri autori alessandrini. Tutte queste supposizioni avvalorano l'ipotesi che l'autore \u00e8 ignoto."}
{"id": "465122", "revid": "110157", "url": "https://it.wikipedia.org/wiki?curid=465122", "title": "Klaus (Austria)", "text": "Klaus \u00e8 un comune austriaco di 3 117 abitanti nel distretto di Feldkirch, nel Vorarlberg."}
{"id": "465123", "revid": "1318658", "url": "https://it.wikipedia.org/wiki?curid=465123", "title": "Siracide", "text": "Il Libro del Siracide (greco \u03a3\u03bf\u03c6\u03af\u03b1 \u03a3\u03b5\u03b9\u03c1\u03ac\u03c7, \"sof\u00eda seir\u00e1ch\", \"sapienza di Sirach\"; latino \"Siracides\") o pi\u00f9 raramente Ecclesiastico (da non confondere con l'Ecclesiaste o Qoelet) \u00e8 un testo contenuto nella Bibbia cattolica (Settanta e Vulgata) ma non accolto nella Bibbia ebraica (Tanakh). Come gli altri libri deuterocanonici \u00e8 considerato ispirato solo nella tradizione cattolica e ortodossa, mentre \u00e8 escluso dal canone ebraico e protestante perch\u00e9 considerato apocrifo.\n\u00c8 stato scritto originariamente in ebraico a Gerusalemme attorno al 180 a.C. da \"Ges\u00f9 (o Giosu\u00e8) figlio di Sirach\", poi tradotto in greco dal nipote poco dopo il 132 a.C. \u00c8 l'unico testo dell'Antico Testamento del quale \u00e8 possibile identificare con certezza l'autore.\n\u00c8 composto da 51 capitoli con vari detti di genere sapienziale, sintesi della religione ebraica tradizionale e della sapienza comune.\nAutore.\nL'autore, Yehoshua ben Sira (tradotto \"Ges\u00f9 figlio di Sirach\", da qui il nome del libro \"Siracide\"), era un giudeo di Gerusalemme; avrebbe scritto il libro circa nel 196 a.C.-175 a.C.\nNome.\nIl nome \"Siracide\" ha un chiaro riferimento all'autore.\nIl nome \"Ecclesiastico\" deriva dal latino \"ecclesia\" (assemblea) e si riferisce all'uso che si faceva di questo libro nelle prime assemblee cristiane. Il nome gli fu dato da San Cipriano di Cartagine nel III secolo in quanto lo utilizzava molto durante la predicazione per il suo contenuto morale.\nLingua.\nOriginariamente scritto in ebraico, sarebbe stato tradotto in lingua greca dal nipote di Giosu\u00e9 figlio di Sirach in Egitto. Il nipote avrebbe anche aggiunto una prefazione.\nFonti manoscritte.\nIl Siracide \u00e8 conosciuto in varie forme testuali: greca (due versioni, una breve e una lunga), ebraica (il testo \u00e8 frammentario, ne abbiamo un migliaio di versetti su 1600), siriana e la Vetus latina.\nDottrina.\nSebbene il Siracide non presenti un piano organizzato e premeditato, in quanto tocca temi diversi e si muove con libert\u00e0 tra l'uno e l'altro, si possono individuare quattro linee dottrinali principali:\nIl libro contiene soprattutto massime etiche, avvicinandosi cos\u00ec al libro dei Proverbi. Si ignora se Yeshua ben Sira fu un autore originale o semplicemente un compilatore, sebbene lo stile uniforme della redazione faccia pensare alla prima soluzione. Tratta di temi diversi: dalle regole di cortesia e di umilt\u00e0 ai precetti rispetto al culto, il superamento delle prove ed il timore di Dio, passando per i doveri verso lo stato, la societ\u00e0 ed il prossimo. Gli ultimi capitoli sono dedicati alla lode del creato e all'elogio degli antichi padri."}
{"id": "465124", "revid": "110157", "url": "https://it.wikipedia.org/wiki?curid=465124", "title": "Koblach", "text": "Koblach \u00e8 un comune austriaco di 4 457 abitanti nel distretto di Feldkirch, nel Vorarlberg."}
{"id": "465125", "revid": "158913", "url": "https://it.wikipedia.org/wiki?curid=465125", "title": "Libro di Baruc", "text": "Il Libro di Baruc (greco \u0392\u03b1\u03c1\u03bf\u03cd\u03c7, \"bar\u00f9h\"; latino \"Baruch\") \u00e8 un testo contenuto nella Bibbia cristiana (Settanta e Vulgata) ma non accolto nella Bibbia ebraica (Tanakh). Come gli altri libri deuterocanonici \u00e8 considerato ispirato nella tradizione cattolica e ortodossa, mentre la tradizione protestante lo considera apocrifo.\n\u00c8 scritto in greco. L'attribuzione pseudoepigrafa \u00e8 a Baruc, segretario del profeta Geremia in Babilonia durante l'esilio (l'incipit riporta la data corrispondente al 582 a.C.). La composizione e il contenuto dei 5 capitoli sono variegati:\nNella Vulgata, seguita da altre versioni della Bibbia moderne e contemporanee, \u00e8 aggiunto come capitolo 6 l'autonomo e deuterocanonico testo della Lettera di Geremia.\nAutore, lingua e data.\nSecondo l'introduzione sarebbe stato scritto da Baruc, segretario del profeta Geremia in Babilonia durante l'esilio (VI secolo a.C.) (cfr. ).\nSecondo i pi\u00f9 moderni studi esegetici, il libro sarebbe stato scritto nella seconda met\u00e0 del II secolo a.C.\nSembra che sia stato scritto direttamente in greco; forse la seconda parte \u00e8 stata ripresa da un originale in ebraico.\nDivisione del testo.\nIl libro si compone di quattro parti molto eterogenee. La cosiddetta Lettera di Geremia nel canone della Chiesa cattolica compare come il sesto capitolo del libro. Nelle Chiesa ortodossa \u00e8 considerata canonica ma non legata con il libro di Baruc.\nEcco allora una possibile divisione:\nImportanza.\nIl libro ci introduce nella comunit\u00e0 ebraica della diaspora e ci mostra come la vita religiosa era mantenuta tramite i rapporti con Gerusalemme, con la preghiera e con l'osservanza della legge."}
{"id": "465126", "revid": "110157", "url": "https://it.wikipedia.org/wiki?curid=465126", "title": "Laterns", "text": "Laterns \u00e8 un comune austriaco di 662 abitanti nel distretto di Feldkirch, nel Vorarlberg."}
{"id": "465127", "revid": "481349", "url": "https://it.wikipedia.org/wiki?curid=465127", "title": "Lettera di Geremia", "text": "La Lettera di Geremia \u00e8 un testo deuterocanonico dell'Antico Testamento; si presenta come scritto da Geremia agli ebrei esiliati che dovevano essere deportati a Babilonia (nel 597 o 587 a.C.).\nSecondo la maggior parte degli studiosi, l'autore della \"Lettera\" non \u00e8 Geremia, ma un ebreo vissuto ad Alessandria d'Egitto in epoca ellenistica. Chiunque fosse l'autore, egli scrisse l'opera con un importante intento pratico: quello di ammonire gli ebrei a non adorare gli d\u00e8i babilonesi, ma soltanto il Signore. \u00c8 da notare che \"II Maccabei\", , potrebbe contenere un riferimento a questa lettera; tuttavia questo \u00e8 contestato da Friztsche, Giffors, Schrer e altri.\nNel testo (che non \u00e8 una lettera, ma una polemica contro l'adorazione degli idoli), l'autore avverte gli esiliati che essi sono destinati a restare in prigionia per sette generazioni; che in tale condizione assisteranno al culto tributato agli idoli babilonesi, e che dovranno evitare strettamente di prendervi parte, poich\u00e9 gli idoli non sono null'altro che opera della mano dell'uomo, e quindi oggetti privi di qualunque qualit\u00e0 divina e senza alcun potere. Come tali, non possono parlare, ascoltare, n\u00e9 provvedere a loro stessi; non possono benedire i loro adoratori nemmeno nelle pi\u00f9 piccole inquietudini della vita; sono indifferenti alle qualit\u00e0 morali, e hanno meno valore dei pi\u00f9 comuni oggetti casalinghi; infine, con rara ironia, l'autore paragona gli idoli a degli spaventapasseri, impotenti a dare protezione, ma ingannevoli per l'immaginazione: Un aspetto notevole di quest'opera \u00e8 che essa si riferisce realmente a Babilonia, poich\u00e9 gli storici moderni ammettono che, per quanto si sa, nessun altro popolo trasportava i propri d\u00e8i a spalla, come il testo descrive; alcuni studiosi considerano questa una prova che Geremia ne sia effettivamente l'autore.\nLa canonicit\u00e0 della \"Lettera\" non fu mai messa in discussione fino all'epoca di Girolamo (circa 400 d.C.), che la classific\u00f2 come deuterocanonica, poich\u00e9 non esisteva alcun originale ebraico. Tuttavia alcuni elementi linguistici e stilistici suggeriscono che essa sia stata effettivamente composta in ebraico o in aramaico. \u00c8 inclusa nelle bibbie cattoliche, in cui per\u00f2 non \u00e8 considerata un libro autonomo, ma compare come sesto (ed ultimo) capitolo del libro di Baruc. \u00c8 compresa anche nel canone della chiesa ortodossa. Non \u00e8 invece inclusa nel canone ebraico, n\u00e9 in quello protestante. Nel canone ortodosso etiopico \u00e8 parte del \"Resto di Geremia\" che insieme al \"Quarto Libro di Baruc\" \u00e8 noto anche come \"Paralipomeni di Geremia\"."}
{"id": "465128", "revid": "767487", "url": "https://it.wikipedia.org/wiki?curid=465128", "title": "Meiningen (Austria)", "text": "Meiningen \u00e8 un comune austriaco di 2 148 abitanti nel distretto di Feldkirch, nel Vorarlberg."}
{"id": "465129", "revid": "110157", "url": "https://it.wikipedia.org/wiki?curid=465129", "title": "Rankweil", "text": "Rankweil \u00e8 un comune austriaco di 11 731 abitanti nel distretto di Feldkirch, nel Vorarlberg; ha lo status di comune mercato (\"Marktgemeinde\")."}
{"id": "465130", "revid": "958185", "url": "https://it.wikipedia.org/wiki?curid=465130", "title": "Diversificazione (finanza)", "text": "In economia finanziaria, la diversificazione di un portafoglio di titoli consiste in una riduzione della rischiosit\u00e0 del suo rendimento, legata alla presenza di pi\u00f9 attivit\u00e0 finanziarie, i cui rendimenti non sono perfettamente correlati, all'interno del portafoglio stesso. In pratica, dato che i rendimenti di investimenti diversi non sono quasi mai correlati, si opera sul portafoglio, aggiungendovi una vasta gamma di titoli con scadenza diversa che consentono di frazionare il rischio complessivo dell'operazione. Questo consente agli intermediari di prevedere con maggiore precisione l'esito dell'investimento, quindi valutarne rischio e rendimento, cos\u00ec da mantenere le promesse fatte ai fornitori di fondi.\nVantaggi.\nNella pratica, i benefici della diversificazione in termini di riduzione del rischio di portafoglio giustificano l'esistenza di istituzioni quali i fondi comuni di investimento e di strumenti finanziari come gli \"exchange-traded funds\" (ETF). Entrambi consentono infatti ad un investitore di acquisire direttamente un portafoglio altamente diversificato, senza incorrere negli elevati costi di transazione e di raccolta di informazioni che comporterebbe investire in una serie di attivit\u00e0 finanziarie individuali.\nIllustrazione.\nSi consideri un portafoglio che comprende due titoli rischiosi, formula_1 e formula_2, aventi rendimento atteso rispettivamente formula_3 e formula_4; siano formula_5, formula_6 le varianze dei rendimenti dei due titoli, e formula_7 la loro correlazione.\nIl rendimento atteso del portafoglio sar\u00e0, per linearit\u00e0 del valore atteso:\ndove formula_9 denota la frazione del valore del portafoglio investita nel titolo formula_1.\nLa varianza del rendimento di un portafoglio ne misura la dispersione intorno al suo valore atteso, e dunque, intuitivamente, la rischiosit\u00e0. La varianza del rendimento del portafoglio, in questo esempio, sar\u00e0:\nChiaramente, per qualunque valore di formula_12 la varianza del rendimento del portafoglio risulta inferiore alla media ponderata delle varianze dei rendimenti dei singoli titoli; si osservi ad ogni modo che i benefici in termini di riduzione della varianza del portafoglio (rispetto alla somma delle varianze dei titoli in esso compresi) si manifestano in generale per qualunque valore di formula_7 inferiore a 1. In casi particolari, \u00e8 inoltre possibile ottenere una varianza inferiore a quella di \"ciascuno\" dei titoli facenti parte del portafoglio.\nAd esempio, si ipotizzi formula_14, formula_15, formula_16 e formula_17; ne segue che formula_18, formula_19, e:\ncos\u00ec che la varianza del rendimento complessivo del portafoglio \u00e8 inferiore a formula_19."}
{"id": "465131", "revid": "110157", "url": "https://it.wikipedia.org/wiki?curid=465131", "title": "Satteins", "text": "Satteins \u00e8 un comune austriaco di 2 570 abitanti nel distretto di Feldkirch, nel Vorarlberg."}
{"id": "465133", "revid": "110157", "url": "https://it.wikipedia.org/wiki?curid=465133", "title": "Schlins", "text": "Schlins \u00e8 un comune austriaco di 2 365 abitanti nel distretto di Feldkirch, nel Vorarlberg."}
{"id": "465134", "revid": "110157", "url": "https://it.wikipedia.org/wiki?curid=465134", "title": "Schnifis", "text": "Schnifis \u00e8 un comune austriaco di 787 abitanti nel distretto di Feldkirch, nel Vorarlberg."}
{"id": "465135", "revid": "110157", "url": "https://it.wikipedia.org/wiki?curid=465135", "title": "Viktorsberg", "text": "Viktorsberg \u00e8 un comune austriaco di 411 abitanti nel distretto di Feldkirch, nel Vorarlberg."}
{"id": "465136", "revid": "110157", "url": "https://it.wikipedia.org/wiki?curid=465136", "title": "Weiler (Austria)", "text": "Weiler \u00e8 un comune austriaco di 2 097 abitanti nel distretto di Feldkirch, nel Vorarlberg."}
{"id": "465137", "revid": "110157", "url": "https://it.wikipedia.org/wiki?curid=465137", "title": "Zwischenwasser", "text": "Zwischenwasser \u00e8 un comune austriaco di 3 220 abitanti nel distretto di Feldkirch, nel Vorarlberg."}
{"id": "465139", "revid": "486946", "url": "https://it.wikipedia.org/wiki?curid=465139", "title": "Ex monastero delle Murate (Firenze)", "text": ""}
{"id": "465140", "revid": "1543377", "url": "https://it.wikipedia.org/wiki?curid=465140", "title": "DejaVu", "text": "I tipi di carattere DejaVu sono una variante dei font Bitstream Vera disegnati per estendere la copertura del set di caratteri Unicode degli originali.\nLo sviluppo della famiglia di caratteri \u00e8 ancora molto attivo e gli aggiornamenti sono frequenti.\nIl progetto DejaVu.\nLa famiglia Bitstream Vera era limitata ai caratteri ASCII ed alla porzione del supplemento Latin-1 di Unicode (grossomodo equivalente ai caratteri disponibili nello standard ISO-8859-15), ma \u00e8 disponibile con una licenza che ne permette la modifica. Il progetto dei font DejaVu fu iniziato con lo scopo di \u00abfornire una gamma pi\u00f9 ampia di caratteri... mantenendo l'aspetto originale attraverso il processo di sviluppo collaborativo\u00bb.\nLo sviluppo dei font \u00e8 portato avanti da molte persone, ed \u00e8 organizzato con un wiki ed una mailing list.\nI progetto \"DejaVu fonts\" \u00e8 stato iniziato da \u0160t\u011bp\u00e1n Roh. Nel tempo, ha assorbito molti altri progetti analoghi, nati per estendere i font Bitstream Vera; questi progetti includono le famiglie di caratteri \"Olwen\" , \"Bepa\", \"Arev\" (solo in parte), ed i font standard della distribuzione Linux SuSE. I font sono utilizzabili gratuitamente, e grazie alla licenza sotto cui sono distribuiti, liberamente modificabili.\nI tipi di carattere della famiglia.\nOltre ai tipi di carattere basati sui caratteri Bitstream Vera, la famiglia DejaVu comprende, a carattere sperimentale, altre varianti. I singoli tipi di carattere compresi nella famiglia sono al momento 21, rispetto ai 10 offerti da Bitstream Vera:\nLa copertura di Unicode.\nDejaVu Sans (Il font pi\u00f9 completo) include 3611 glifi, 3525 caratteri e 2558 coppie di kerning nella versione v2.8. Fornisce caratteri dai seguenti blocchi Unicode:\nDejaVu Serif include 1820 glifi, 1806 caratteri e 1300 coppie di kerning nella versione v2.8."}
{"id": "465142", "revid": "97375102", "url": "https://it.wikipedia.org/wiki?curid=465142", "title": "Le Murate", "text": ""}
{"id": "465144", "revid": "14002", "url": "https://it.wikipedia.org/wiki?curid=465144", "title": "Libri Sapienziali", "text": ""}
{"id": "465146", "revid": "767487", "url": "https://it.wikipedia.org/wiki?curid=465146", "title": "Serena di Spoleto", "text": "Abbiamo sue notizie dalla leggendaria vita di san Savino vescovo di Spoleto.\nSerena era una vedova che profuse con grande impegno l'amore per il prossimo e nutriva una venerazione per il suo vescovo. Per questo la sua memoria viene celebrata lo stesso giorno di san Savino. Scritti posteriori riferiscono che sub\u00ec il martirio durante la persecuzione di Diocleziano.\nNel 970, in occasione del trasferimento a Metz (Francia) ad opera del vescovo Teodorico, si ha notizia che Serena, sepolta nel monastero di san Savino presso Spoleto, godeva di una grande venerazione popolare.\nCon la traslazione delle reliquie a Metz il culto si estese, generando cos\u00ec anche uno sdoppiamento. La memoria liturgica cade il 7 dicembre ma si celebra anche il 30 gennaio, il 3 luglio e il 22 novembre."}
{"id": "465147", "revid": "14002", "url": "https://it.wikipedia.org/wiki?curid=465147", "title": "Libri sapienziali", "text": ""}
{"id": "465150", "revid": "2224454", "url": "https://it.wikipedia.org/wiki?curid=465150", "title": "John Ray", "text": "Biografia.\nPrimi anni di Vita.\nJohn Ray nacque nel villaggio di Black Notley dell'Essex. Si dice che sia nato nella fucina [lat. offic\u012bna: v. officina], poich\u00e9 suo padre fu un fabbro del villaggio. Dopo aver studiato alla scuola di Braintree, fu mandato all'et\u00e0 di sedici anni all'Universit\u00e0 di Cambridge: studiando al Trinity College (Cambridge).\nInizialmente a Catharine Hall, il suo tutore era Daniel Duckfield, e in seguito si trasfer\u00ec a Trinity dove il suo tutore era James Duport, e il suo intimo amico e compagno di studi il celebre Isaac Barrow. Ray fu scelto come minorenne della Trinit\u00e0 nel 1649, e successivamente maggiore borsista. Ha ricoperto molti incarichi universitari, diventando successivamente docente di greco (1651), matematica (1653) e umanit\u00e0 (1655), pretelettore (1657), Frias (1657) e College Steward (1659 e 1660); e secondo l'abitudine del tempo, era abituato a predicare nella cappella del suo collegio e anche a Great St Mary's, molto prima di prendere gli ordini sacri il 23 dicembre 1660. Tra questi sermoni c'erano i suoi discorsi sulla saggezza di Dio manifestati nelle opere della creazione, e diluvio e dissoluzione del mondo. Ray era anche molto apprezzato come tutor e ha comunicato la sua passione per la storia naturale a diversi alunni. Lo studente di Ray, Isaac Barrow, ha aiutato Francis Willughby a imparare la matematica e Ray ha collaborato con Willughby in seguito. Fu nella Trinity che cadde sotto l'influenza di John Wilkins, quando quest'ultimo fu nominato maestro del collegio nel 1659.\nViaggio in Italia.\nCome molti altri suoi connazionali del XVII secolo, John Ray viaggi\u00f2 in Italia in quanto ci\u00f2 faceva parte dell'educazione dei giovani inglesi dell'epoca. Nonostante la crisi del pellegrinaggio dovuta alla Riforma protestante, infatti, in Inghilterra i viaggi formativi continuarono per tutto il Settecento. Francesco Bacone \u00abincoraggiava i giovani a viaggiare nel continente e consigliava loro di tenere diari\u00bb. John Ray venne in Italia con i suoi allievi per catalogare erbe e piante della penisola e studiare botanica. \nCitazioni.\nLa frase \"La Sofferenza ama la Compagnia\" dall'inglese, madre lingua del naturalista \"Misery Loves Company\" viene spesso attribuita a John Ray. Tuttavia, il proverbio compare nell'opera teatrale Doctor Faustus di Christoper Marlowe: Solamen miseris socios habuisse doloris."}
{"id": "465151", "revid": "1318658", "url": "https://it.wikipedia.org/wiki?curid=465151", "title": "Arlecchino (disambigua)", "text": "Arlecchino \u00e8 una maschera della Commedia dell'Arte.\nIl termine pu\u00f2 inoltre riferirsi a:\nArte.\n\"Arlecchino\" \u00e8 il titolo di diversi dipinti di Pablo Picasso:"}
{"id": "465157", "revid": "125914834", "url": "https://it.wikipedia.org/wiki?curid=465157", "title": "Mustafa II", "text": "Biografia.\nMustafa nacque al Palazzo di Edirne, figlio del sultano Mehmed IV (1648\u201387) e di Valide Sultan Mah-Para Ummatullah Rabia G\u00fcl-Nush, nata Evemia, che era di discendenza greca e cretese. Mustafa II abic\u00f2 in favore di suo fratello Ahmed III (1703\u201330) nel 1703.\nLe campagne militari.\nDurante il regno di Mustafa II la grande guerra turca, che era iniziata nel 1683, continuava a essere combattuta senza grossi risultati. Dopo il fallimento del secondo assedio di Vienna, la Lega Santa aveva preso gran parte dei territori dell'Impero in Europa. Le armate degli Asburgo erano arrivate sino a Nis, nell'attuale Serbia. Il sultano Mustafa II era determinato a riprendere i territori perduti e personalmente si pose alla testa del proprio esercito. Come prima azione egli ordin\u00f2 alla marina ottomana di riprendere l'isola di Chio dopo aver sconfitto per ben due volte quella veneziana nella battaglia delle isole Oinousses, nel febbraio del 1695.\nNel giugno del 1695 Mustafa II lasci\u00f2 Edirne per la sua prima campagna militare contro l'Impero asburgico. Dal settembre del 1695 il villaggio di Lipova venne catturato dagli ottomani. Il 18 settembre di quello stesso anno, dopo la vittoria navale a Zeytinburnu la flotta veneziana appariva ormai distrutta. Alcuni giorno dopo l'esercito asburgico venne sconfitto nella battaglia di Lugos. Successivamente l'esercito ottomano fece ritorno nella capitale e la fortezza ottomana di Azov venne ancora una volta difesa valorosamente dall'assedio delle forze zariste.\nNell'aprile del 1696 Mustafa II lasci\u00f2 nuovamente Edirne per la sua seconda campagna militare contro l'Impero asburgico e gi\u00e0 dall'agosto del 1696 i russi assediavano Azov per una seconda volta, catturandone infine la fortezza. Nell'agosto di quello stesso anno le truppe ottomane sconfissero l'esercito asburgico nella battaglia di Ula\u015f e in quella di Cenei. Dopo queste vittorie, gli ottomani presero Timi\u0219oara e Koca Cafer Pasha venne nominato protettore di Belgrado. Ancora una volta a seguito di questi eventi l'esercito ottomano fece ritorno poi nella capitale.\nIl giorno 11 settembre 1697 il suo esercito, guidato da lui personalmente, fu pesantemente sconfitto a Zenta dall'esercito austriaco comandato da Eugenio di Savoia.\nAlla fine del suo regno, Mustafa II tent\u00f2 di restaurare il potere del Sultanato, carica che si era ridotta a essere meramente simbolica dalla met\u00e0 del XVII secolo, quando Mehmed IV aveva ceduto i propri poteri esecutivi al Gran Visir. La strategia di Mustafa II fu di crearsi una base di potere alternativa rendendo la posizione dei timarioti (la cavalleria ottomana) ereditaria, e dunque assicurarsene la fedelt\u00e0. I timarioti, per\u00f2, erano ormai un elemento obsoleto nella macchina militare ottomana: l'espediente fall\u00ec e Mustafa II fu deposto nello stesso anno 1703."}
{"id": "465160", "revid": "287204", "url": "https://it.wikipedia.org/wiki?curid=465160", "title": "La belva nell'ombra", "text": "La belva nell'ombra \u00e8 un romanzo scritto da Ranpo Edogawa; pubblicato nel 1928 e tradotto per la prima volta per il mercato italiano nel 1992 da Marsilio Editori."}
{"id": "465165", "revid": "1444886", "url": "https://it.wikipedia.org/wiki?curid=465165", "title": "Referendum consultivo in Italia del 1989", "text": "Il referendum consultivo in Italia del 1989 si tenne il 18 giugno per sondare la volont\u00e0 popolare in merito al conferimento o meno di un ipotetico mandato costituente al Parlamento europeo, i cui rappresentanti italiani venivano eletti contestualmente.\n\u00c8 stato il primo, e finora unico, referendum statale di indirizzo nella storia della Repubblica Italiana.\nPoich\u00e9 la Costituzione italiana prevede testualmente, oltre ai referendum regionali (art. 123), solo tre tipi di referendum, quello abrogativo (art. 75), quello costituzionale (art. 138, c. 2) e quello territoriale (art. 132), l'indizione del referendum fu possibile con la preventiva approvazione della legge cost. 3 aprile 1989, n. 2, votata all'unanimit\u00e0 da entrambe le Camere.\nPrivo di efficacia giuridica vincolante e ad oggetto impossibile, il referendum ha avuto una forte valenza plebiscitaria.\nIl quesito.\nOggetto.\nIl quesito invitava gli elettori italiani a esprimersi in merito a un ipotetico conferimento di un mandato costituente al Parlamento europeo.\nRisultati.\nAlla consultazione hanno partecipato votanti, pari all'80,68% dei elettori italiani.\nFonte: \"Archivio storico delle elezioni\""}
{"id": "465166", "revid": "87478343", "url": "https://it.wikipedia.org/wiki?curid=465166", "title": "Atmosfera di Cottrell", "text": "Le atmosfere di Cottrell sono rappresentate dagli atomi di soluto che, attratti dai campi elastici generati dalle dislocazioni, le circondano e le stabilizzano. In questo modo la dislocazione risulter\u00e0 ancorata dalla propria atmosfera di Cottrell e lo sforzo per innescare il moto sar\u00e0 superiore rispetto a quello richiesto per una dislocazione libera. Quando si raggiunge lo sforzo necessario alla dislocazione a liberarsi dell'atmosfera si avr\u00e0 un calo di sforzo necessario al suo moto, in quanto ora risulta libera. Tale fenomeno \u00e8 noto come snervamento manifesto o sharp yield point. Si ha inoltre lo strain ageing quando, dopo un certo periodo dipendente dalla temperatura, si riformano, per fenomeni diffusivi, le atmosfere di Cottrell, donando una maggiore resistenza allo snervamento al materiale incrudito dalla precedente deformazione plastica."}
{"id": "465167", "revid": "122736897", "url": "https://it.wikipedia.org/wiki?curid=465167", "title": "Referendum costituzionale in Italia del 2001", "text": "Il referendum costituzionale in Italia del 2001 si tenne il 7 ottobre e aveva a oggetto la riforma del Titolo V della parte seconda della Costituzione della Repubblica Italiana.\nPrimo referendum costituzionale nella storia repubblicana, vide la prevalenza dei s\u00ec col 64,2% dei voti, con un'affluenza attestatasi al 34,1% dei votanti.\nIl testo del quesito.\nTesto del quesito referendario:\n\"Approvate il testo della legge costituzionale concernente \"Modifiche al titolo V della parte seconda della Costituzione\" approvato dal Parlamento e pubblicato nella \"Gazzetta Ufficiale\" n. 59 del 12 marzo 2001?\"\nLa riforma sottoposta a referendum prevedeva:\nTra i punti pi\u00f9 significativi:\nEventi successivi.\nLa legge costituzionale n\u00ba 3 del 2001 fu promulgata dal Presidente della Repubblica il 18 ottobre 2001, fu pubblicata sulla Gazzetta Ufficiale il 24 ottobre ed entr\u00f2 in vigore il quindicesimo giorno successivo, cio\u00e8 l'8 novembre 2001."}
{"id": "465170", "revid": "14002", "url": "https://it.wikipedia.org/wiki?curid=465170", "title": "Osea (Bibbia)", "text": ""}
{"id": "465172", "revid": "14002", "url": "https://it.wikipedia.org/wiki?curid=465172", "title": "Cantico dei Cantici", "text": ""}
{"id": "465174", "revid": "36426", "url": "https://it.wikipedia.org/wiki?curid=465174", "title": "Sethy I", "text": ""}
{"id": "465180", "revid": "224230", "url": "https://it.wikipedia.org/wiki?curid=465180", "title": "Democrazia del Lavoro", "text": ""}
{"id": "465181", "revid": "767487", "url": "https://it.wikipedia.org/wiki?curid=465181", "title": "Kenny Rogers", "text": "Tra le sue canzoni pi\u00f9 note sono da ricordare \"The Gambler\", \"Lucille\", \"Lady\" e \"Just Dropped In (To See What Condition My Condition Was In)\", contenuta nella colonna sonora de \"Il grande Lebowski\" dei fratelli Coen.\nHa ricoperto il ruolo di attore in numerosi film ed \u00e8 comparso in spettacoli televisivi. Il suo nome \u00e8 legato anche alla propriet\u00e0 di una catena di ristoranti in franchising chiamata Kenny Rogers Roasters. Nel 1983 ha duettato con Dolly Parton nella canzone \"Islands in the Stream\" (scritta dai Bee Gees).\nBiografia.\nRogers nacque in Texas nel 1938 da Lucille Lois Hester (1910\u20131991), assistente infermiera, ed Edward Floyd Rogers (1904\u20131975), carpentiere.\nNegli anni '50 fece parte di un gruppo rockabilly chiamato The Scholars. Negli anni '60 suon\u00f2 con Mickey Gilley, Eddy Arnold, The New Christy Minstrels e altri.\nNel 1967 fond\u00f2 il gruppo The First Edition, scioltosi nel 1976, anno in cui Rogers ha avviato la propria carriera da solista.\nNel 1976 firm\u00f2 un contratto con la United Artists e inizi\u00f2 a collaborare col produttore Larry Butler. Il primo album fu l'eponimo \"Kenny Rogers\", anticipato dal singolo \"Laura (What's He Got That I Ain't Got)\". Il brano \"Lucille\" (1977) e l'album \"The Gambler\" (1978) certificarono il successo dell'artista. Negli anni '70 registr\u00f2 inoltre diversi album in duetto con Dottie West.\nDuett\u00f2 con Kim Carnes nel brano \"Don't Fall in Love with a Dreamer\" (1980). Subito dopo vide la luce il settimo album di Rogers, dal titolo \"Gideon\", contenente il brano \"Lady\", scritto da Lionel Richie che torn\u00f2 a collaborare con lui nell'album \"Share Your Love\" (1981). Nel 1982 usc\u00ec \"Love Will Turn You Around\", album contenente la hit omonima.\nDuett\u00f2 con Sheena Easton in \"We've Got Tonight\", cover di Bob Seger.\nNel 1983 usc\u00ec l'album \"Eyes That See in the Dark\", prodotto dai Bee Gees e contenente il brano \"Islands in the Stream\", cantato in duetto con Dolly Parton.\nSegu\u00ec la pubblicazione di \"What About Me?\" (1984), album contenente il brano \"What About Me?\", cantato con Kim Carnes e James Ingram.\nNel 1985 Rogers partecip\u00f2 ad USA for Africa, un supergruppo di 45 celebrit\u00e0 della musica pop tra cui Michael Jackson, Lionel Richie, Stevie Wonder e Bruce Springsteen, cantando \"We Are the World\" prodotta da Quincy Jones e incisa a scopo benefico. I proventi raccolti con \"We Are the World\" furono devoluti alla popolazione dell'Etiopia, afflitta in quel periodo da una disastrosa carestia. Il brano vinse il Grammy Award come \"canzone dell'anno\", come \"disco dell'anno\", e come \"miglior performance di un duo o gruppo vocale pop\".\nNel gennaio 1987 co-condusse gli American Music Awards a Los Angeles. L'anno seguente vinse il Grammy nella categoria \"miglior collaborazione country vocale\" insieme a Ronnie Milsap. Negli anni '90, oltre a continuare la sua produzione discografica, apparve in televisione in \"The Real West\" (1991-1994) e nei film televisivi della serie \"The Gambler\". Fu altres\u00ec la guest star dell'episodio numero 18 della prima serie della \"Signora del West\" dove interpretava un fotografo.\nNel 1999 ritorn\u00f2 in classifica dopo diverso tempo con \"Buy Me a Rose\", brano cantato insieme a Alison Krauss e Billy Dean e inserito nell'album \"She Rides Wild Horses\", ventitreesimo album in studio dell'artista, uscito nel maggio '99. Pubblic\u00f2 un nuovo album nel settembre 2003.\nDopo un paio di raccolte, nel 2006 firm\u00f2 \"Water &amp; Bridges\", disco prodotto da Dann Huff e uscito per Capitol Nashville.\nNel 2013 \u00e8 stato inserito nella Country Music Hall of Fame.\nIl 20 marzo 2020, all'et\u00e0 di 81 anni, \u00e8 morto per cause naturali nella sua casa a Sandy Springs, in Georgia."}
{"id": "465182", "revid": "1123126", "url": "https://it.wikipedia.org/wiki?curid=465182", "title": "Esdra (disambigua)", "text": ""}
{"id": "465184", "revid": "6923", "url": "https://it.wikipedia.org/wiki?curid=465184", "title": "Referendum abrogativo in Italia del 1974", "text": "Il referendum abrogativo in Italia del 1974 si tenne il 12 e 13 maggio ed ebbe come oggetto la disciplina normativa con cui era stato introdotto l'istituto del divorzio, previsto \u00ab\u00bb, nota anche come \u00ablegge Fortuna-Baslini\u00bb (dal nome dei primi firmatari del progetto in sede parlamentare).\nContesto storico.\nEntrata in vigore nel 1970, la legge aveva introdotto il divorzio in Italia, causando controversie e opposizioni, in particolare da parte di molti cattolici (la dottrina cattolica sancisce l'indissolubilit\u00e0 del vincolo matrimoniale, ma gli antidivorzisti presentarono la loro posizione come motivata laicamente, cio\u00e8 desunta dall'essenza stessa del matrimonio come istituto di diritto naturale, non come sacramento).\nIl fronte divorzista intese la sua battaglia nel senso d'un ampliamento delle libert\u00e0 civili, ma anche a un cambiamento in senso libertario del quadro politico nazionale: alla vittoria del \"No\" nel 1974 seguiranno infatti importanti conquiste elettorali delle sinistre nel 1975 e nel 1976 e la formazione di governi con l'appoggio esterno del PCI prima nel 1976 e poi nel 1978.\nIl quadro sociale.\nAl momento della promulgazione della legge, il fronte sociale e politico era fortemente diviso sull'argomento. Le forze laiche e liberali si erano fatte promotrici dell'iniziativa parlamentare (la legge nacque, infatti, a opera del socialista Loris Fortuna e del liberale Antonio Baslini). Forti differenze erano comunque presenti fra le avanguardie pi\u00f9 radicali (femministe, LID, Partito Radicale, l'ala socialista di Fortuna) e parti consistenti del PCI orientate verso una trattativa con la DC, o l'ala socialista di De Martino.\nIl comitato promotore del referendum era guidato da Gabrio Lombardi e schierava nella campagna contro il divorzio diversi intellettuali e politici, tra i quali Salvatore Satta, Sergio Cotta, Augusto del Noce, Carlo Felice Manara, Enrico Medi, Giorgio La Pira, Alberto Trabucchi, Giovanni Battista Migliori, Lina Merlin e Ugo Sciascia.\nLa Democrazia Cristiana e il Movimento Sociale Italiano si erano opposti alla legge, ma parte del mondo cattolico si era comunque dichiarato favorevole, come le ACLI o il movimento dei cattolici democratici di Mario Gozzini, Pietro Scoppola, Raniero La Valle e Paolo Prodi. Fra i movimenti cattolici i Comitati Civici e Comunione e Liberazione erano rimasti completamente fedeli alle indicazioni della CEI.\nIl Vaticano aveva covato in un primo tempo il progetto d'un divorzio ammissibile per i matrimoni civili e vietato per i matrimoni concordatari (il progetto era piaciuto ad Andreotti, ma aveva grossi difetti, anche per la Chiesa): c'era il rischio, con questa normativa, d'incrementare enormemente il numero dei matrimoni civili. Fanfani aveva preferito una battaglia campale, confortato in questo da tutto il suo partito, anche se la sinistra DC e il governo (compreso il presidente del Consiglio Mariano Rumor) rimasero in disparte durante la campagna referendaria.\nLo schieramento del \u00abno\u00bb era molto ampio, andando dal PLI di Giovanni Malagodi agli extraparlamentari di sinistra.\nAffluenza e risultati.\nQuesito: \"Volete che sia abrogata la legge 1\u00ba dicembre 1970, n. 898, \"Disciplina dei casi di scioglimento del matrimonio,?\"\nConseguenze politiche.\nL'esito del referendum fu interpretato come una dura sconfitta personale per Amintore Fanfani, visto come l'attore principale del fronte del \u00abs\u00ec\u00bb: il segretario della DC, infatti, si era intestato la battaglia referendaria per ragioni ideali di coerenza cristiana, nella consapevolezza da parte degli altri esponenti DC, tra cui Moro, della difficolt\u00e0 del compito; a detta dello schieramento avverso, Fanfani aveva cercato di sfruttare la campagna referendaria anche a fini prettamente politici, nell'ipotesi che un'eventuale vittoria abrogazionista avrebbe frenato l'allora ascesa del PCI di Enrico Berlinguer, tra i maggiori esponenti del fronte del \u00abno\u00bb. Famosa rimase la vignetta satirica di Giorgio Forattini a commento dell'esito del voto referendario, pubblicata dal quotidiano politico di sinistra \"Paese Sera\", nella quale, ironizzando sulla bassa statura del leader DC, faceva decollare il \u00abtappo\u00bb con l'effigie di Fanfani da una bottiglia di champagne avente l'etichetta \u00abNO\u00bb.\nLa sconfitta antidivorzista rappresent\u00f2 di fatto l'arresto del protagonismo politico di Fanfani su una dimensione pubblica, tra i pi\u00f9 longevi protagonisti della Prima Repubblica: la successiva sconfitta democristiana alle elezioni regionali del 1975 lo costringer\u00e0 a lasciare la carica di segretario a Benigno Zaccagnini.\nLa vittoria del \u00abno\u00bb fu un duro colpo anche per la Chiesa, che aveva sospeso \"a divinis\" l'abate dom Franzoni, favorevole al mantenimento della legge. Fanfani, nel luglio 1974, tent\u00f2 di spiegare la sconfitta e di attenuarne la portata durante un Consiglio nazionale in cui sostenne che \u00abla DC non promosse n\u00e9 incoraggi\u00f2 la richiesta di referendum\u00bb e che \u00abnon possiamo concedere che l'essere riusciti a far convergere sulle tesi sostenute ben tredici milioni di voti rappresenti una sconfitta\u00bb.\nTendenze regionali del voto.\nSostanzialmente il Centro-Nord e le Isole si espressero in senso contrario all'abrogazione, mentre il Sud si espresse in senso anti-divorzista. Il no prevalse per\u00f2 in Abruzzo e il s\u00ec in Veneto e Trentino-Alto Adige (favorito dalla vittoria del s\u00ec con il 51,5% in Trentino, mentre in Alto Adige prevalse il no con il 50,38%).\nDi seguito i dati regionali, secondo il raggruppamento regionale generalmente adottato in ambito statistico."}
{"id": "465187", "revid": "158913", "url": "https://it.wikipedia.org/wiki?curid=465187", "title": "Libro di Abacuc", "text": "Il Libro di Abacuc (ebraico \u05d7\u05d1\u05e7\u05d5\u05e7, \"habaqq\u00f9q\"; greco \u0391\u03b2\u03b1\u03ba\u03bf\u03cd\u03bc, \"abak\u00f9m\"; latino \"Habacuc\") \u00e8 un testo contenuto nella Bibbia ebraica (Tanakh) e cristiana.\n\u00c8 scritto in ebraico e la redazione del libro \u00e8 avvenuta nel Regno di Giuda attorno a fine VII inizio VI secolo a.C.\n\u00c8 composto da 3 capitoli e contiene vari oracoli del profeta Abacuc contenenti in particolare esortazione alla fedelt\u00e0 a Dio nonostante le avversit\u00e0.\nRiassunto.\nIl primo capitolo \u00e8 una discussione tra il Signore e il profeta che \u00e8 turbato dal veder apparentemente prosperare i cattivi. Nel secondo capitolo il Signore gli raccomanda di essere paziente; infatti i giusti devono imparare a vivere conformemente alla fede. Il capitolo terzo contiene la preghiera di Abacuc nella quale egli riconosce la giustizia di Dio.\nInfluenze.\nL'espressione di Abacuc \"il giusto vivr\u00e0 per la sua fede\" () verr\u00e0 ripresa da San Paolo nella sua dottrina sulla fede cristiana (, , )."}
{"id": "465192", "revid": "1776051", "url": "https://it.wikipedia.org/wiki?curid=465192", "title": "Above the Fall of Man", "text": "Above the Fall of Man \u00e8 il primo EP del gruppo Metalcore Unearth, pubblicato nel 1999."}
{"id": "465195", "revid": "466539", "url": "https://it.wikipedia.org/wiki?curid=465195", "title": "Cecil Rhodes", "text": "Cecil Rhodes fu un abile uomo d'affari e costru\u00ec la sua enorme fortuna sfruttando le ricchezze naturali dell'Africa meridionale. La sua sete di ricchezza \u00e8 ben rappresentata da una sua celebre frase: \"tutte quelle stelle... quegli immensi mondi che restano fuori dalla nostra portata. Se potessi, annetterei altri pianeti\" (\"all of these stars... these vast worlds that remain out of reach. If I could, I would annex other planets\").\nA lui fu intitolata la colonia britannica della Rhodesia (oggi la parte settentrionale Zambia e la parte meridionale Zimbabwe).\nFu Primo Ministro della Colonia del Capo dal 1890 al 1896. Bench\u00e9 i suoi atteggiamenti coloniali e il suo razzismo, culturale e non \"biologico\", abbiano gettato le basi del futuro apartheid in vigore fino al 1991 in Sudafrica, la sua figura non fu ben vista dall'etnia bianca maggioritaria afrikaner boera a causa del suo supporto agli inglesi sudafricani contro le repubbliche boere nella seconda guerra anglo-boera, al punto che nel 1950 un gruppo di studenti bianchi chiese la rimozione della statua presente all'Universit\u00e0 di Citt\u00e0 del Capo.\nBiografia.\nRhodes era figlio di Francis William Rhodes, vicario della Chiesa Anglicana presso la chiesa di St. Michael, e di Louisa Peacock Rhodes. Aveva tre fratelli: Arthur, Herbert e Frank. A causa di una malattia polmonare, gli fu consigliato di andare a trascorrere un periodo da suo fratello, che aveva una coltivazione di cotone nel Natal, nella valle di Umkomaas. Rhodes giunse a Durban il 1\u00ba settembre 1870, portando con s\u00e9 3000 sterline. Qui cominci\u00f2 a fabbricare e vendere pompe idrauliche ai minatori attirati dalla corsa ai diamanti.\nIn breve tempo, Rhodes dimostr\u00f2 di essere uno straordinario uomo d'affari. Invest\u00ec gran parte del suo denaro nell'industria in concessioni minerarie per l'estrazione dei diamanti a Kimberley dando vita alla multinazionale De Beers nel 1888, inoltre cre\u00f2 la Rhodes Fruit Farms nel distretto di Stellenbosch. A 23 anni era gi\u00e0 cos\u00ec ricco da potersi permettere di finanziare la costruzione della ferrovia fra Citt\u00e0 del Capo e Kimberley.\nNel 1873 torn\u00f2 in Inghilterra per completare gli studi all'Oriel College (Universit\u00e0 di Oxford), dove strinse anche nuove amicizie importanti sul piano politico. Tra l'altro, entr\u00f2 a far parte di una loggia massonica, l\"'Apollo University Lodge\", che sceglieva i suoi membri tra gli studenti e gli insegnanti, appartenente alla Gran Loggia Unita d'Inghilterra; in seguito, per\u00f2, deluso dalla mancanza di iniziative della massoneria, fond\u00f2 una propria societ\u00e0 segreta con l'obiettivo esplicito di estendere il predominio britannico sul mondo intero.\nTornato in Africa, Rhodes attravers\u00f2 anni di attivit\u00e0 fervente, estendendo ancora il proprio predominio economico nel settore minerario fino ad arrivare alla scalata della principale societ\u00e0 concorrente, acquisita al prezzo di 5 milioni di sterline (circa 500 milioni di euro odierni). A 35 anni, Rhodes controllava il 90% del mercato dei diamanti del mondo e aveva iniziato a espandersi anche in quello dell'oro.\nDeciso a usare la propria ricchezza per estendere il controllo britannico in Africa, Rhodes aveva fondato nel 1889 la British South Africa Company (BSAC), una compagnia commerciale dotata di una sorta di esercito privato. Pronto a usare in uguale misura la forza, il denaro e l'inganno, Rhodes si apprest\u00f2 a creare un impero personale a nord del Sudafrica. Munito di una concessione del governo britannico ottenne di amministrare i territori ad ovest del Mozambico ed a nord del Transvaal. In Zambia, finanzi\u00f2 le guerre degli inglesi contro i boeri che si conclusero con un massacro di Afrikaner. In Zimbabwe stipul\u00f2 un trattato truffaldino con il re Lobengula, sottraendogli il controllo di tutte le risorse minerarie del paese in cambio di pochi fucili e un vecchio battello a vapore. Nel 1890 fond\u00f2 la citt\u00e0 di Salisbury, oggi Harare, capitale dello Zimbabwe, come forte della forza mercenaria \"Pioneer Column\".\nNel 1890 Rhodes divenne Primo Ministro della Colonia del Capo e si dedic\u00f2 a legiferare in favore dell'industria mineraria. Introdusse tra l'altro il Glen Grey Act, che costituiva una giustificazione legale all'allontanamento dei neri dalle loro terre a favore dello sviluppo industriale. Mentre deteneva quella carica, Rhodes riusc\u00ec a diventare amministratore ufficiale della futura Rhodesia, ovvero di gran parte degli odierni Zambia e Zimbabwe. Mark Twain, che ebbe a occuparsi di Rhodes in \"Following the Equator\", disse: \"Rhodesia \u00e8 il nome giusto per quella terra di pirateria e di saccheggio, ed \u00e8 il nome giusto per gettare del fango su di essa\".\nLa politica imperialista di Rhodes era disturbata soprattutto dal governo del Transvaal, guidato dal suo acerrimo nemico Paul Kruger. Nel 1895 Rhodes finanzi\u00f2 il raid di Jameson, un'azione militare di un corpo di mercenari comandato da Leander S. Jameson, volta a rovesciare la Repubblica del Transvaal e porla sotto il controllo del Capo. L'azione fall\u00ec, la verit\u00e0 emerse e Rhodes dovette abbandonare l'incarico di Primo Ministro. Quell'anno Rhodes avrebbe affermato:\nDurante la seconda guerra boera del 1899, Rhodes diede un decisivo aiuto alle forze armate britanniche.\nRhodes non si spos\u00f2 mai, dicendo di avere \"troppo lavoro da fare\" e che non sarebbe stato un marito ligio al suo dovere. Storici successivi come Robin Brown hanno suggerito che Rhodes fosse un omosessuale e che avesse una storia sentimentale con il suo segretario privato, Neville Pickering, suo erede universale ma che mor\u00ec di setticemia prima di lui, assistito da Rhodes stesso. Altri hanno detto che fosse semplicemente un misogino o addirittura un pedofilo; nei suoi ultimi anni ebbe a che fare con un'avventuriera senza scrupoli, la principessa polacca Caterina Radziwi\u0142\u0142, che sostenne di aver ricevuto da Rhodes una promessa di matrimonio non mantenuta. Rhodes dovette difendersi in tribunale, ma le accuse della Radziwi\u0142\u0142 si dimostrarono false.\nRhodes mor\u00ec pochi anni dopo, il 26 marzo 1902. Lasci\u00f2 quasi tutta la sua immensa fortuna alla \"Rhodes Scholarship\", una fondazione che fornisce borse di studio per studiare a Oxford ai giovani promettenti di tutti i paesi del Commonwealth. Questa scelta \u00e8 coerente con la visione di Rhodes del principio del \"Rule Britannia\" e con l'idea della supremazia intellettuale dell'\u00e9lite di Oxford."}
{"id": "465196", "revid": "1566286", "url": "https://it.wikipedia.org/wiki?curid=465196", "title": "Vitamin C", "text": "Biografia.\nPrima di iniziare la carriera come solista, \u00e8 stata la cantante del gruppo Eve's Plum. Si posizion\u00f2 numero 76 al \"Maxim Hot 100 Women of 2001\".\nNel 2004 si \u00e8 sposata con il chitarrista Michael Kotch. \u00c8 anche la creatrice della girlband The Stunners e sta attualmente lavorando a del nuovo materiale."}
{"id": "465198", "revid": "63739", "url": "https://it.wikipedia.org/wiki?curid=465198", "title": "Wernher Braun", "text": ""}
{"id": "465200", "revid": "287204", "url": "https://it.wikipedia.org/wiki?curid=465200", "title": "The Stings of Conscience", "text": "The Stings of Conscience \u00e8 il primo album degli Unearth, pubblicato nel 2001 dalla Eulogy Recordings."}
{"id": "465203", "revid": "125412642", "url": "https://it.wikipedia.org/wiki?curid=465203", "title": "Odeon 24", "text": "Odeon 24 \u00e8 un'emittente televisiva privata italiana a diffusione interregionale curata da Gold TV.\nIn passato, con la denominazione Odeon TV, fu una delle syndication televisive italiane pi\u00f9 diffuse su tutto il territorio nazionale.\nStoria.\nNascita e prima gestione.\nOdeon TV nacque come syndication, in seguito allo scioglimento di Euro TV, per iniziativa di Calisto Tanzi, presidente di Parmalat, e Vincenzo Romagnoli, azionista di maggioranza del Gruppo Acqua Marcia, con l'obiettivo di inserirsi nel sistema televisivo italiano, dominato dal duopolio Rai - Fininvest, con un investimento triennale di 250 miliardi di lire. Alla nascita del nuovo circuito televisivo contribu\u00ec anche Marco Bassetti, gi\u00e0 collaboratore di Rete 4 all'epoca della gestione Mondadori. L'emittente capofila era la milanese Telereporter, e il circuito si fondava su 20 emittenti locali.\nLe trasmissioni vennero inaugurate il 6 settembre 1987 alle ore 13:30 con la trasmissione del film \"La statua\". La sera del giorno successivo venne trasmesso un gran gal\u00e0 presentato da Paolo Villaggio e Roberta Termali a Monte Carlo con la presenza di numerosi ospiti internazionali tra cui Joan Collins e Dionne Warwick. Per far competere la rete con i colossi televisivi, la direzione del palinsesto fu affidata a Lillo Tombolini, direttore generale della Titanus e della nuova rete, affiancato da Carlo Vetrugno, che costru\u00ec un palinsesto generalista con otto ore di programmazione al giorno, lasciando fasce di autonomia alle emittenti locali appartenenti al consorzio.\nNonostante le ambizioni dell'editore Tanzi, rimasto unico azionista dopo l'uscita del gruppo Acqua Marcia, Odeon TV stent\u00f2 a decollare, perch\u00e9 il fatto di non trasmettere in contemporanea su tutto il territorio italiano e di non disporre di un network integrato come quello della Fininvest impediva alcun consolidamento economico e nel 1989 si registrarono 100 miliardi di lire di debiti, gravanti sulle tre societ\u00e0 del gruppo Odeon Programmi, Odeon Network e Odeon Pubblicit\u00e0. La rete avvi\u00f2 una causa legale contro la Fininvest denunciando una serie di illeciti e abusi utilizzati per premere su alcune emittenti dell'ex circuito Euro TV, che era stato assorbito un po' da Odeon TV e un po' da Italia 7, la syndication concorrente (lanciata appena un mese dopo Odeon TV) alla quale Publitalia e Fininvest garantivano rispettivamente la raccolta pubblicitaria e la produzione dei programmi televisivi da essa trasmessi. Fininvest cerc\u00f2 di contrapporsi all'eventualit\u00e0 di un successo commerciale di Odeon TV in vari modi: allo scopo acquist\u00f2 pi\u00f9 di 1000 film e 73 serie televisive per un totale di 5000 ore di trasmissione, dal distributore Vittorio Balini, accaparrandosi cos\u00ec i diritti di molti titoli di successo.\nGestione Sasea e fallimento.\nDopo alcune vicissitudini, nel 1989 Tanzi cedette Odeon TV alla Sasea del finanziere Florio Fiorini che la acquist\u00f2 per 150 miliardi di lire. Poco dopo, nel 1992 la societ\u00e0 subentrante and\u00f2 in fallimento, tuttavia il prezzo pagato venne giudicato troppo alto dal tribunale di Milano, che accus\u00f2 Tanzi di concorso in bancarotta della Sasea.\nGestione TivuItalia-RTA.\nNel settembre 1991 Odeon TV venne ceduta ad Angelo Samperi, imprenditore gi\u00e0 titolare della syndication TivuItalia. Con la legge Mamm\u00ec, che regolament\u00f2 momentaneamente il sistema radiotelevisivo italiano, Odeon TV non venne tuttavia inserita nella lista delle emittenti aventi concessione a trasmettere come network su scala nazionale. Nel settembre 1993 nasce il polo RTA (acronimo di Reti Televisive Associate), composto, oltre che da Odeon, da Cinquestelle e TivuItalia, con l'intento di proporre un'alternativa ai colossi televisivi dominanti Rai e Fininvest attraverso l'integrazione nella gestione e nella programmazione dei tre circuiti del nuovo gruppo. Il progetto cessa nel 2000.\nGestione Profit.\nDal 1\u00b0 ottobre 2000 fu il gruppo Profit di Raimondo Lagostena Bassi, gi\u00e0 proprietario di Telecampione, a rilevare il circuito, con Telereporter, capofila della syndication, e TivuItalia, dorsale d'interconnessione nazionale; in quel periodo egli acquis\u00ec anche la syndication per ragazzi Junior TV, che in seguito venne chiusa ed usata per potenziare Odeon. Dal settembre 2003 Odeon TV inizi\u00f2 a trasmettere anche via satellite su una propria frequenza 24 ore al giorno, con il nome \"Odeon Sat\", superando per la prima volta i limiti della ripetizione terrestre: nonostante ci\u00f2, la rete satellitare non si stacc\u00f2 dal palinsesto della tradizionale syndication, e durante gli orari del collegamento trasmetteva la programmazione che le emittenti locali ripetevano in simultanea; durante le ore in cui le trasmissioni della syndication erano in pausa, la frequenza satellitare - in genere - veniva occupata solo da televendite, rubriche di cartomanzia, del lotto e durante la fascia notturna da servizi telefonici erotici e talvolta senza il logo del circuito in sovrimpressione.\nNel 2006 divent\u00f2 direttore di rete Riccardo Pasini, che riusc\u00ec ad attrarre personaggi noti come Lamberto Sposini, Irene Pivetti e Silvana Giacobini. Sorpassato il modello della syndication, il 1\u00ba gennaio 2007 Odeon cambi\u00f2 nome in \"Odeon 24\", una televisione multi-piattaforma attiva 24 ore al giorno, caratterizzata da una forte identit\u00e0 editoriale come televisione generalista d'approfondimento.\nMolti programmi dell'emittente erano prodotti interamente dalla stessa Profit, cosa che rendeva Odeon TV l'unica rete nazionale italiana con oltre il 90% del palinsesto made in Italy e autoprodotto. Tra le produzioni principali, \"Venerabile Italia\" ideata e condotta da Lucia Leonessi, a cui \u00e8 seguita \"Stelle d'Italia\". Suscit\u00f2 grande scalpore la scelta dell'emittente di affidare il programma \"Venerabile Italia\" a Licio Gelli, che lo condusse a partire dal 3 novembre 2008.\nOdeon in quel periodo sbarc\u00f2 anche su Internet con una web TV gratuita, diventando Dal gennaio 2008 Sky Italia inser\u00ec Odeon nella sua offerta per un breve periodo. Infine, durante il passaggio dalla televisione analogica a quella digitale terrestre, la programmazione integrale di Odeon 24 inizi\u00f2 ad essere trasmessa anche sulla televisione terrestre, attraverso un gruppo interregionale di multiplex dalla composizione simile e intestati a Telecampione (emittente di propriet\u00e0 Profit) e su alcune altre frequenze locali: la copertura si rivelava insufficiente in molte aree.\nNel 2009 il gruppo Profit entr\u00f2 in crisi: le prospettive dell'editore iniziarono a peggiorare rapidamente a causa del calo degli ascolti e dei ricavi pubblicitari, degli investimenti da sostenere per lo sbarco sul digitale terrestre e delle difficolt\u00e0 giudiziarie dell'editore Lagostena, arrestato nel 2009 con l'accusa di aver pagato una tangente all'assessore regionale lombardo Piergianni Prosperini. Il gruppo, dal 2009 al 2012, pass\u00f2 da 250 a 97 dipendenti. Nel marzo 2012 Profit, in occasione della cessione dei canali UHF 61-69 agli operatori di telefonia mobile, restitu\u00ec al Ministero dello sviluppo economico alcune frequenze del mux Telecampione in cambio di un indennizzo di 22 milioni di euro, ed infine a luglio 2012 il Tribunale di Milano eman\u00f2 una sentenza di fallimento nei confronti della Profit S.p.A., societ\u00e0 capofila del gruppo. A settembre dello stesso anno il gruppo Profit cedette alla cremonese Primarete il ramo d'azienda che comprende il marchio Telereporter Shopping, le relative autorizzazioni e soprattutto l'ambito canale 13 del digitale terrestre in Lombardia; inoltre, la liberazione delle frequenze cedute ridusse in breve tempo la copertura dei mux di Telecampione alle sole Liguria, Toscana, Umbria e provincia di Viterbo. ll gruppo Profit mantenne per s\u00e9 la propriet\u00e0 di Telecampione, di Odeon e della pay TV Nitegate, che andarono in affitto su mux locali o di altri editori per rimanere ricevibili in tutta Italia: nel caso di Odeon, si scelse il mux Retecapri Alpha. Buona parte dei dipendenti rimasti a Profit andarono in cassa integrazione.\nA seguito di questa riduzione delle attivit\u00e0 e dell'organico, nel 2013 Odeon 24 divent\u00f2 principalmente un canale di televendite, tranne che nelle fasce di maggior ascolto, in cui andavano in onda programmi completamente autoprodotti. A partire da marzo 2013 si aggiunsero al palinsesto, in orario serale o mattutino, anche dei cartoni animati nel contenitore \"Contactoons\", il quale tuttavia venne cancellato in meno di un anno. Il 1\u00ba giugno 2013 Odeon 24 cess\u00f2 ufficialmente le trasmissioni via satellite, diventando visibile solo a livello terrestre (e sul satellite di servizio usato per queste ripetizioni).\nDall'aprile 2014 per un breve periodo Odeon 24 vari\u00f2 la grafica, ed il logo a schermo inizi\u00f2 ad alternarsi fra cinque variabili a seconda del tipo del programma trasmesso. Ma dall'estate 2014 sono stati abbandonati e poi chiusi il sito e la pagina Facebook.\nGestione Gruppo Sciscione.\nNel settembre 2014 Odeon TV pass\u00f2 sotto la gestione del Gruppo Sciscione, che poi da novembre raggiunse la propriet\u00e0 definitiva dell'emittente, in occasione della chiusura definitiva del gruppo Profit. Contestualmente si cominci\u00f2 a riutilizzare per l'emittente il primo storico logo (poi leggermente modificato in \"Odeon 24\"), e la programmazione cominci\u00f2 a comporsi di sole televendite e lotto, tranne che in serata quando vanno in onda varie rubriche specialmente di carattere sportivo ed alcune emittenti locali continuano ancora a collegarsi a Odeon. Dal 1\u00ba gennaio 2018 Odeon 24 trasmette spesso aggiungendo anche il logo \"Nuvola61\", ricollegandosi al canale sportivo con LCN 61 precedentemente prodotto da Gold TV. Dal 7 agosto al 9 settembre 2018, ogni marted\u00ec e domenica alle 23:00 ed ogni gioved\u00ec alle 23:30, \u00e8 andato in onda il programma culturale toscano \"Il Caff\u00e8 della Versiliana\".\nDiffusione.\nOdeon 24 \u00e8 trasmessa come canale autonomo sul digitale terrestre. Dalla dismissione di gran parte dei mux di Telecampione nel novembre 2012, Odeon 24 \u00e8 stato quasi sempre, a parte il periodo fra marzo 2016 e dicembre 2017, veicolato a livello nazionale dal mux Alpha; a questo si aggiungono, e talvolta sostituiscono, ripetizioni da parte di alcuni mux locali. La syndication continuava (al 2020) su alcune emittenti locali che ripetevano il segnale di Odeon 24 nella fascia oraria compresa perlopi\u00f9 fra le 20:00 e le 23:00: fra queste si annoveravano le piemontesi Videonord e Videonovara.\nMultiplex che trasmettono o trasmettevano Odeon 24.\nQuesto \u00e8 l'elenco dei mux che ospitano Odeon 24, con LCN 177. \nFino a settembre 2018, in Lombardia Odeon 24 era ospitato anche dal mux Telenova, sull'UHF 59; fino a inizio febbraio 2020 era presente in Friuli-Venezia Giulia anche sul mux TV7 Triveneta (UHF 41). Dal 23 ottobre 2018 a marzo 2020 era ospitato sui mux Italia 7 (Toscana) e Italia 7 (Umbria) (UHF 46) di propriet\u00e0 di ABC S.r.l. (Gruppo Sciscione), poi spenti.\nDallo \"switch-off\" al digitale terrestre fino al termine della gestione Profit (2014), Odeon 24 era invece trasmesso da:\nPalinsesto.\nTra i primi successi si annovera \"Forza Italia\", un programma sportivo condotto da Walter Zenga e Roberta Termali. La rete aveva anche un magazzino di film cinematografici con 280 pellicole proposte in prima visione, oltre che un pacchetto di film della Cannon, ereditato da Euro TV. Nella gestione originaria grande spazio venne dato a serie animate giapponesi, telenovelas e soap opera statunitensi.\nIl primo palinsesto della rete prevedeva il programma musicale \"Jenny 20 21\" alle 13,30 con Michael Pergolani, la telenovela argentina \"Il segreto di Jolanda\" con Ver\u00f3nica Castro alle 14, il contenitore di cartoni animati \"Slurp\", l'anno dopo ribattezzato \"Sugar\", con Paola Ajmone Rondo, alle 16:30 e due quiz preserali a partire dalle 19,30. Il primo di questi era la riedizione dello storico quiz di Rete 4 \"M'ama non m'ama\", con Sebastiano Somma e Simona Tagli, il secondo \"La ruota della fortuna\", condotto da Augusto Mondelli e acquistato dal network statunitense CBS, gi\u00e0 apparso all'interno del quiz di Canale 5 \"Pentatlon\" condotto da Mike Bongiorno e in seguito ritrasmesso sulla stessa rete con Bongiorno ancora alla conduzione. La programmazione della rete lasciava grande spazio anche allo sport, dal basket al calcio, con l'esclusiva delle partite del Real Madrid e, in prima serata, allo spettacolo di punta \"Villaggio Party\", condotto da Paolo Villaggio. Tra i telefilm trasmessi in prima visione televisiva, \"Biancaneve a Beverly Hills\", \"T. and T.\", \"Buona fortuna Schimansky\" e \"Captain Power\". Venivano proposti anche cartoni animati giapponesi come \"I Cavalieri dello Zodiaco\" e telenovelas come \"Un uomo due donne\", \"Maria\" e \"Ti chiedo perdono\", che lanciarono per prime in Italia Grecia Colmenares, \"Se\u00f1ora\" e la soap opera statunitense \"Rituals\".\nNel 1991 il palinsesto si ridusse di variet\u00e0, concentrandosi su film, telenovele, cartoni animati e alcune rubriche e telefilm soprattutto nel fine settimana. Dall'autunno 1992 vennero introdotte pause alle 14 e alle 19 per la trasmissione dei notiziari regionali.\nDal 1993 la partecipazione a RTA port\u00f2 numerosi programmi autoprodotti originali, tra cui la rubrica di mode e tendenze \"Trend\". Fra i programmi trasmessi all'epoca (fino al 1999) su Odeon e Cinquestelle si segnalano i rotocalchi \"Frame\" (dedicato alla rappresentazione di estetiche e sottoculture contemporanee) e \"Fantasy\" (dedicato all'immaginario fantastico e ai giochi di ruolo) a cura di Gianni Cresci, e i programmi di Match Music tra cui \"Territorio italiano\".\nBarbara D'Urso nel 1995 present\u00f2 in prima serata il talk show sentimentale \"Per amore - Dove porta il sentimento\", Wilma De Angelis, reduce da Telemontecarlo, condusse il magazine culinario \"Wilma e... contorni\" e Gianfranco Funari, dopo essere stato cacciato sia dalla Rai che da Fininvest, trov\u00f2 spazio sulla syndication per proporre i programmi \"Senza bavaglio\", \"L'edicola di Funari\" e \"Funari live\", divenendo per molti anni uno dei volti principali del circuito. La seconda serata offriva un ciclo di B-movies dal titolo \"I bruttissimi di Odeon\", sorta di parodia de \"I bellissimi di Retequattro\".\nNegli anni 2000 Tina Lagostena Bassi condusse la rubrica \"Tinamite!\". Nel 2004 Odeon TV trasmise il \"Controfestival di Mantova\", organizzato e condotto da Nando dalla Chiesa in contrapposizione al \"Festival di Sanremo\", che fu seguito da 200.000 telespettatori. Luciano Rispoli present\u00f2 \"Tappeto volante\", in diretta in prima serata; Vittorio Sgarbi e alcuni giornalisti come Vittorio Feltri e Gianfranco Funari tennero sul canale rubriche come \"Extra Omnes\" e \"Virus\". Tra gli altri programmi dell'emittente sotto la gestione Profit ci furono \"Rebus, questioni di conoscenza\", curata e condotta da Maurizio Decollanz, \"Basta un poco di zucchero\", nelle prime ore del mattino, \"Iride, il colore dei fatti\" e \"Sessolosapessi, intime rivelazioni\", format originali della OdeonFactory.\nAnnunciatrici.\nAnche Odeon TV ebbe le sue signorine buonasera: quella pi\u00f9 ricordata \u00e8 Paola Rota, passata in seguito a Telemontecarlo; la prima, nell'inverno 1987/88, fu Didi Leoni, poi diventata giornalista del TG5; infine Roberta Ghinazzi Modigliani, che prima di essere annunciatrice del circuito era stata una delle ragazze di \"Non \u00e8 la Rai\"."}
{"id": "465204", "revid": "100235492", "url": "https://it.wikipedia.org/wiki?curid=465204", "title": "Manio Valerio Massimo Messalla", "text": "Biografia.\nFaceva parte della gens Valeria ed era figlio di Marco Valerio Massimo Corvino, console nel 312 e nel 289.\nDurante la prima guerra punica, i due consoli scesero in Sicilia al comando di una legione ciascuno. I Fasti trionfali riportano che Messalla riport\u00f2 delle grandi vittorie, conquistando 67 cittadine, tra cui Messina e Catania, e vincendo un'importante battaglia contro i cartaginesi ad Imera.\nI siciliani, scontenti del governo dei cartaginesi e dei greci, non opposero resistenza all'arrivo dei romani. Inoltre Gerone II di Siracusa offr\u00ec la propria alleanza. Messalla accett\u00f2 l'offerta del tiranno facendogli firmare un trattato di pace che per\u00f2 limitava la sovranit\u00e0 siracusana sulla Sicilia sud orientale.\nNonostante la coordinazione dei due consoli nelle operazioni, i contemporanei ascrissero a Messalla il principale merito dei successi riportati, concedendo a lui solo il trionfo \u00ab\"De Paeneis et Rege Siculorum Hierone\"\u00bb (\"Fasti\").\nAl suo ritorno a Roma, port\u00f2 con s\u00e9 la prima meridiana, presa a Catania, e la fece posizionare su una colonna nel Foro. Fece dipingere un affresco nella \"Curia Hostilia\" raffigurante la battaglia tenutasi ad Imera, opera considerata da Plinio come uno dei primi incoraggiamenti dell'arte pittorica a Roma.\nDurante la sua censura degrad\u00f2 400 \"equites\".\nNel \"De brevitate vitae\", Lucio Anneo Seneca spiega che l'agnomen \"Messalla\" viene dalla storpiatura di Messana, il nome della citt\u00e0 che il console liber\u00f2 nel corso della sua spedizione in Sicilia. Divenuto un cognomen contraddistinguer\u00e0 la branca della gens Valeria discendente dal Messalla in questione per circa otto secoli."}
{"id": "465205", "revid": "44638", "url": "https://it.wikipedia.org/wiki?curid=465205", "title": "Manio Valerio Massimo Corvino Messalla", "text": ""}
{"id": "465206", "revid": "15756", "url": "https://it.wikipedia.org/wiki?curid=465206", "title": "Nicola Salvi", "text": "Biografia.\nNicola Salvi nacque il 6 agosto 1697 da una famiglia romana benestante, forse nativa dell'Abruzzo: i suoi genitori erano Giuseppe Andrea Salvi e Anna Barbara Fiori, e fu battezzato il 12 agosto nella chiesa di San Lorenzo in Damaso. Sin dalla giovinezza Nicola Salvi si rivel\u00f2 essere \u00abdotato di gran spirito e di profonda intelligenza\u00bb, studiando per nove anni filologia latina e italiana, matematica e anatomia, per poi passare agli studi architettonici sotto la guida di Antonio Canevari. Valente architetto al servizio del re di Portogallo, Canevari introdusse il giovane allievo allo studio dei testi di Vitruvio e lo indirizz\u00f2 a una meditata conoscenza dell'antico e dei grandi maestri del Rinascimento.\nCon la partenza del Canevari per il Portogallo nel 1727 Salvi subentr\u00f2 all'esercizio della sua bottega romana, attivandosi soprattutto per la progettazione di apparati scenografici (assai nota \u00e8 la festosa macchina pirotecnica che allest\u00ec nel 1728 sulla fontana della Barcaccia a piazza di Spagna per celebrare \u00abi reciproci matrimoni tra le reali corone di Spagna e Portogallo\u00bb). Altri suoi progetti di questi anni furono un battistero (andato distrutto) alla basilica di San Paolo fuori le Mura, i lavori per la cappella Ruffo a San Lorenzo in Damaso (1735) e la ricostruzione della chiesa di Santa Maria in Gradi a Viterbo (lavoro che ottenne unanime apprezzamento); concorse, inoltre, per la ristrutturazione della facciata di San Giovanni in Laterano, insieme ad Alessandro Galilei, Luigi Vanvitelli ed altri.\nTroviamo il suo nome anche a fianco del Vanvitelli e del Canevari per il disegno per la cappella di San Giovanni nella chiesa di San Rocco a Lisbona, e nuovamente insieme al Vanvitelli nel 1745, quando ampli\u00f2 palazzo Odescalchi, rompendo tuttavia la logica delle proporzioni berniniane. Spettano ancora al Salvi l'edificazione di un'ala del palazzo del Monte di Piet\u00e0 e alcune opere a villa Bolognetti, mentre non furono eseguiti i progetti per nuova facciata per la chiesa dei Santi Apostoli (andati smarriti), per il ricco ciborio della chiesa di Montecassino e per l'altare maggiore della chiesa di San Pantaleo.\nL'opera pi\u00f9 significativa di Nicola Salvi \u00e8 certamente la fontana di Trevi, che lo occup\u00f2 praticamente fino alla morte. Lasciata in uno stato di abbandono, dopo i primi progetti che Gian Lorenzo Bernini aveva eseguito per Urbano VIII, la vasca era stata pensata per diventare la mostra monumentale dell'Acqua Vergine, un acquedotto di origine antica che era stato restaurato in epoca papale. Salvi immagin\u00f2 una fontana composta da grande vasca centrale, cinta da una scogliera sbozzata in travertino, e da uno scenografico prospetto collegato al retrostante palazzo Poli, concepito come fondale architettonico. L'intera composizione \u00e8 infine dominata dalla statua raffigurante il dio Oceano, che con sguardo altezzoso scruta i flutti della fontana, in rappresentanza dei suoi domini sommersi.\nQuesta scenografica mostra d'acqua, dal respiro solenne e misurato, riassume in s\u00e9 tutta l'esperienza del Barocco romano, e si tratta della costruzione pi\u00f9 significativa edificata nell'Urbe nel XVIII secolo. \u00c8 con la fontana di Trevi che si chiude la feconda carriera di Nicola Salvi, il quale inizi\u00f2 ad accusare i primi segni di un tracollo fisico (sembra, proprio, a causa delle numerose ispezioni ai cunicoli dell'acquedotto della fontana di Trevi): mor\u00ec, infine, l'8 febbraio 1751 nella sua casa in via della Colonna, a Roma."}
{"id": "465208", "revid": "44638", "url": "https://it.wikipedia.org/wiki?curid=465208", "title": "Massimo Valerio Messalla", "text": ""}
{"id": "465209", "revid": "123131436", "url": "https://it.wikipedia.org/wiki?curid=465209", "title": "Europa Universalis II", "text": "Europa Universalis II \u00e8 un videogioco storico di strategia in tempo reale per Personal Computer (Mac OS, macOS, Windows e prossimamente per Linux) sviluppato da Paradox Interactive e pubblicato nel 2002. Fa parte di una serie di videogiochi ed \u00e8 il seguito di \"Europa Universalis\". Possiede un'espansione chiamata \"Asian Chapters\".\nModalit\u00e0 di gioco.\nIl videogioco \u00e8 basato sul gioco da tavola \"Europa Universalis\" di Philippe Thibaut e Azure Wish. La modalit\u00e0 di gioco prevede che il giocatore prenda il controllo di una nazione con lo scopo di governarla, decidendo su linea politica, economia e azioni militari attraverso la storia. Il gioco \u00e8 in larga parte simile al suo predecessore, anche se con molti miglioramenti, inclusa la possibilit\u00e0 di selezionare qualsiasi nazione presente e l'espansione del periodo storico (dal 1419 al 1820). Sono presenti inoltre vari scenari che consentono al giocatore di operare in periodi storici pi\u00f9 limitati.\nIl gioco si svolge in tempo reale ma possiede alcune similitudini con gli strategici a turni. Normalmente il tempo scorre, alla velocit\u00e0 desiderata, anche mentre il giocatore prende delle decisioni. Lo scorrere del tempo \u00e8 scandito dalla progressione dei giorni e le azioni richiederanno un certo ammontare di giorni per essere completate. Vi \u00e8 pero anche la possibilit\u00e0 di fermare lo scorrere del tempo e di prendere decisioni: questa opzione \u00e8 utilizzabile esclusivamente nelle partite ad un solo giocatore, invece nelle partite multigiocatore (contro avversari umani), essa non \u00e8 di solito disponibile o \u00e8 limitata (10 secondi).\nMappa di gioco.\nLa mappa che possiamo esplorare contiene quasi tutto il mondo, tranne alcuni territori che erano ancora inesplorati nei primi dell'Ottocento, quali ad esempio le parti pi\u00f9 interne del Canada e del Sudamerica, l'entroterra australiano e l'Africa nera. Queste parti del mondo non esplorate, sono inesplorabili nel gioco anche nell'ultima parte del gioco (1819). Cosa strana dato che si possono scoprire regioni che nella realt\u00e0 furono scoperte molto tempo dopo.\nAd esempio le province australiane, furono scoperte verso il XVI secolo ed il XVII secolo, ma nel gioco teoricamente possono essere scoperte subito (1419); anche se poi quasi mai nessun giocatore ci riesce per ovvi motivi (la tecnologia e le unit\u00e0 apposite non sono subito disponibili). La limitazione insita nel gioco, riassumendo, comporta paradossi per i giocatori: la possibilit\u00e0 di esplorare e di colonizzare tutto il mondo eccetto regioni\ncoperte da nebbia di guerra. Ad avviso della comunit\u00e0 dei giocatori non si tratta di una grande mancanza, ma di una limitazione per semplificare il gioco e il lavoro dei programmatori.\nModding.\nUna delle caratteristiche del gioco \u00e8 la facilit\u00e0 con cui \u00e8 possibile modificare i file di testo che determinano i parametri delle nazioni e degli scenari: questa caratteristica ha incentivato la nascita di un'attiva comunit\u00e0 di appassionati che si dedica a questo tipo di modifiche."}
{"id": "465211", "revid": "1529788", "url": "https://it.wikipedia.org/wiki?curid=465211", "title": "Torre a Mare", "text": "Torre a Mare, fino al 1938 Torre Pelosa, \u00e8 un quartiere di Bari appartenente dal 2014 al I municipio (ex V circoscrizione).\nGeografia fisica.\nIl quartiere \u00e8 situato all'estrema periferia sud-est della citt\u00e0 di Bari, a circa 13\u00a0km dal centro, e confina:\nIl centro storico, di modeste dimensioni, \u00e8 raccolto attorno ad una torre cinquecentesca che si erge isolata in mezzo ad una spaziosa piazza, di recente ristrutturata, affacciata sul porto. Questo \u00e8 attrezzato sia per le imbarcazioni da pesca, sia per quelle da diporto. \nLe recenti zone residenziali sono costituite principalmente da complessi di ville. \nSoprattutto nei fine settimana la piazzetta e il molo sono fra le mete pi\u00f9 frequentate per lo svago.\nIn piazzetta Mar de Plata \u00e8 presente \"Il monumento al pescatore\" di Mario Piergiovanni, una statua raffigurante Nettuno che con il suo tridente infilza un grosso polpo. Il monumento \u00e8 stato posizionato nel 2002 e riprende una precedente statua raffigurante lo stesso tema intitolata \"La Fend\u00e0ne du Pescat\u00f2re\" realizzata da Tommaso Piscitelli nel 1925 rimossa nella seconda guerra mondiale per esigenze belliche. Inoltre, si dice che toccare un tentacolo del polpo di questa statua sia di buon auspicio per le donne che desiderano una gravidanza.\nStoria.\nNel territorio dell'attuale Torre a Mare sono state rinvenute tracce della presenza umana risalenti al IV millennio a.C. nelle grotte di Cala Colombo sulla costa sud e nella grotta della Tartaruga in prossimit\u00e0 dello sbocco a mare di lama Giotta. In epoca romana, la localit\u00e0 era posta lungo la via Appia-Traiana che congiungeva \"Barium\" (l'antica Bari) ed Egnatia. Alcuni storici ritengono che la \"Turris Juliana\", una stazione di posta per il cambio di cavalli che l'Itinerarium Burdigalense (333-334 d.C.) collocava 11 miglia a sud di \"Barium\", fosse in contrada Scamuso poco a sud di Torre a Mare.\nIntorno al 1500, allo scopo di difendere la costa dalle incursioni dei pirati e dei predoni che infestavano il mare Adriatico, fu edificata una torre di avvistamento, tuttora esistente al centro della piazza principale. Da allora la localit\u00e0 prese il nome di \"\"Torre Apellosa\" o \"Torre Lapillosa\", trasformato successivamente in \"Torre Pelosa\"\", e divenne un piccolo borgo di pescatori che vivevano per lo pi\u00f9 in trulli e grotte naturali e riparavano le proprie imbarcazioni nel porticciolo alla foce di lama Giotta.\nPer molti secoli Torre Pelosa fu la marina del vicino centro di \"Noja\", tanto che quando, dopo l'Unit\u00e0 d'Italia (1861), questo comune mut\u00f2 nome in Noicattaro, recuper\u00f2 dalla leggenda il toponimo Cattaro, dal nome di una citt\u00e0 preromana (peraltro probabilmente mai esistita) sita dove sorge oggi Torre a Mare (secondo molti studiosi, invece, il nome significa \"Nuova Cattaro\", dal nome della omonima citt\u00e0 sita sulla costa del Montenegro, molto legata alla Puglia; per molti secoli - infatti - la diocesi di Cattaro dipendeva direttamente dall'Arcivescovo di Bari).\nNel 1865 la localit\u00e0 fu dotata di una stazione lungo la ferrovia Bari-Lecce, stazione realizzata soprattutto a beneficio di Noicattaro e dei paesi dell'interno. A quell'epoca Torre Pelosa era un villaggio di pescatori, il borgo si trovava intorno alla torre di guardia, i terreni lungo la costa appartenevano prevalentemente alle famiglie Positano, ad eccezione dell'appezzamento di terra lungo la lama fino alla torre di propriet\u00e0 del comune di Noja, e che fu oggetto di una diatriba legale prima della lottizzazione. Le uniche costruzioni al tempo, oltre le case dei pescatori, erano poche maestose ville situate lungo la vecchia via litoranea Bari-Brindisi; tra queste si ricordano le ville Trojani, Suglia-Passeri, Scarpelli, De Mattia, e quelle dei vari rami della famiglia Positano. Pochi anni dopo ebbe luogo un primo sviluppo urbanistico, promosso dall'avv. Vittorio Positano De Vincentiis, quando il comune di Noicattaro pianific\u00f2 la costruzione di alcuni lotti di case unifamiliari sul suolo di propriet\u00e0 comunale attorno alla torre cinquecentesca. Intanto, nel 1893 fu costruita ex novo una chiesa intitolata a San Nicola (patrono dei marinai), in luogo della piccola e malmessa cappella precedente. Rapidamente, Torre Pelosa divenne luogo prediletto di villeggiatura da parte non solo dei cittadini di Noicattaro, ma anche di quelli di Bari, Rutigliano e Triggiano. Essi si aggiungevano ai residenti che, secondo il censimento del 1921, erano 864.\nAppena fu terminata la costruzione del molo e deliberato un ulteriore ampliamento della chiesa, affidato all'architetto Saverio Dioguardi, nel 1934 Torre Pelosa venne annessa, insieme alla frazione di San Giorgio del Comune di Triggiano, al Comune di Bari nell'ambito di un ampliamento della citt\u00e0 voluto dal regime fascista, diventandone una frazione al pari di Palese e Santo Spirito (staccate da Modugno e Bitonto) e gli ex Comuni autonomi Loseto, Carbonara di Bari e Ceglie del Campo, che furono soppressi.\nPochi anni dopo ne venne modificata la denominazione in \"Torre a Mare\".\nTra 1940 e 1950 vi risiede il compositore Nino Rota.\nMezzi pubblici.\n\u00c8 possibile raggiungere il quartiere Torre a Mare con i seguenti mezzi pubblici:"}
{"id": "465213", "revid": "44638", "url": "https://it.wikipedia.org/wiki?curid=465213", "title": "Manio Valerio Messalla", "text": ""}
{"id": "465221", "revid": "124515555", "url": "https://it.wikipedia.org/wiki?curid=465221", "title": "Mauro Tabasso", "text": "Ha collaborato per oltre dieci anni come polistrumentista con ensembles di ogni genere musicale. Oltre alla chitarra, suo strumento principale, suona tromba, basso elettrico, percussioni, ed ha inoltre studiato organo, pianoforte e canto. \nHa preso parte a varie incisioni e trasmissioni televisive (RAI - circuito nazionale, eurovisione, mondovisione, Mediaset, Telemontecarlo, Sat2000, eccetera).\nHa compiuto gli studi accademici sotto la guida di Maurizio Colonna, laureandosi in Chitarra presso il Conservatorio \"Antonio Vivaldi\" di Alessandria - Sezione staccata di Novara.\nHa seguito numerosi seminari e masters, tenuti da docenti quali Maurizio Colonna, Luciana Bigazzi, Angelo Gilardino, Mario Dell'Ara, Luigi Biscaldi, Marco De Santi, Renato Serio, Pippo Caruso, Paolo Conte, ed ha inoltre compiuto studi sulla musica antica per chitarra con Mario Bricca. Ha studiato composizione presso il Conservatorio \"Giuseppe Verdi\" di Torino con Gianni Possio e Luigi Giachino, lettura della partitura con Guido Maria Guida e direzione d'orchestra con Silvio Gasparella.\nLa sua vita artistica cambia radicalmente nel 1998, in seguito all'incontro con Ernesto Olivero: entra a far parte del Sermig di cui Olivero \u00e8 fondatore, e questi gli affida il compito di ricercare nuove espressioni musicali. Nasce cos\u00ec una scuola di musica presso l'Arsenale della Pace di Torino: il Laboratorio del Suono, struttura che presiede e dirige tutt'ora, e che ad oggi conta oltre 600 presenze l'anno, 22 cattedre di insegnamento, uno staff di 25 collaboratori, un modernissimo studio di registrazione, un'aula magna di 100 posti e un auditorium di 300. Dal Dicembre 2018 il Laboratorio \u00e8 convenzionato con il Conservatorio Statale di Musica \"Giuseppe Verdi\" di Torino. \nDal 1998 \"abbandona\" praticamente gli strumenti per dedicarsi quasi interamente alla composizione, all'arrangiamento, alla produzione artistica e alla direzione d'orchestra che oggi assorbono la gran parte del suo tempo.\n\u00c8 il principale artefice della fondazione dell'Orchestra e del Coro dell'Arsenale della Pace di Torino e del Laboratorio del Suono Ensemble, compagini per le quali scrive, arrangia, produce e dirige, con le quali ha all'attivo sette CD, un DVD, oltre a significative esibizioni in contesti di altro profilo (anche in diretta televisiva - nazionale, mondovisione). Vanta importanti collaborazioni con case discografiche (Sony Music Italia, Sony Music Entertainment Brasil, Warner Music Italia, Ala Bianca, ecc.), cantanti ed artisti quali Andrea Bocelli, Salvatore Accardo, Nair, Ziza Fernandes ed altri, , aziende, societ\u00e0 sportive, enti pubblici, agenzie pubblicitarie, network televisivi, teatri e registi (Mediaset, Arnoldo Mondadori Editore, SEI, Petrini, Loescher, Carisch, Rugginenti, , Regione Piemonte, Luigi Lavazza S.p.A., Giorgio Armani S.p.A., Agenzia Armando Testa, Teatro Stabile di Torino, Associazione Teatro Alfieri, Gabriele Lavia, Michelangelo Dotta, Mauro Avogadro, Ola Cavagna, Pierluca De Carlo, ecc.).\nGiornalista pubblicista, fa parte della redazione del mensile \"Nuovo Progetto\", rivista a cura del Sermig, per la quale scrive di musica e costume, e ha collaborato alla stesura di libri di testo (musica, educazione civica) in uso presso le scuole medie inferiori.\nAlcune sue composizioni sono state eseguite (tra gli altri) da:\nMarco Maccarelli, Cheryl Porter, Max Laudadio, Nair, Amara, Nicola Costanti, Marco Sportelli, Moses, Fabrizio Voghera, Roberto Tiranti, Roberto \"Bobo\" Boggio, Ziza Fernandes (Brasile), Oficina Viva (Brasile), Orchestra da Camera Italiana, Orchestra \u201cHaydn\u201d di Bolzano e Trento, Orchestra \u201cFrancesco Petrarca\u201d di Venezia, Orchestra \u201cFilarmonia Veneta\u201d, Orchestra \u201cMalipiero\u201d, Orchestra e Coro dell'Arsenale della Pace di Torino, Laboratorio del Suono Ensemble, Orchestra di Roma e del Lazio, Coro \"Claudio Casini\" dell'Universit\u00e0 di Roma Tor Vergata, Corale Filarmonica \"Ruggiero Maghini\" di Torino, Gruppo Cameristico Alchimea (Torino), Unisensus (Senigallia), Associazione Corale \"Marietta Alboni\" (Citt\u00e0 di Castello)\nE dirette (tra gli altri) da:\nSalvatore Accardo, Karl Martin, Romolo Gessi, Francesco Borali."}
{"id": "465228", "revid": "599013", "url": "https://it.wikipedia.org/wiki?curid=465228", "title": "Fabio Coltorti", "text": "Carriera.\nClub.\nHa militato dal 2005 al 2007 nella squadra svizzera del , dopo aver vestito la maglia del SC Kriens (Svizzera) dalle giovanili fino al 2001, quella del FC Sciaffusa (Svizzera) dal 2001 al 2003 e quella del FC Thun dal 2003 al 2005.\nHa giocato anche in Spagna nel Racing e in Germania nel RB Lipsia con cui ha segnato un gol.\nNazionale.\n\u00c8 stato incluso nel quadro della nazionale per i Mondiali di Germania 2006."}
{"id": "465234", "revid": "1318658", "url": "https://it.wikipedia.org/wiki?curid=465234", "title": "Pandolfo Testadiferro", "text": "Biografia.\nEbbe un ruolo fondamentale nella guerra scoppiata contro bizantini e musulmani per il controllo del Mezzogiorno nei secoli successivi alla caduta dell'autorit\u00e0 longobarda e carolingia sulla Penisola. Fino alla morte, avvenuta nel marzo del 981, Pandolfo stabil\u00ec il proprio dominio su quasi tutto il mezzogiorno d'Italia, ricostituendo per la prima ed ultima volta dopo il capitolare dell'851 l'unit\u00e0 dell'antica \"Langobardia Minor\".\nA partire dal 943 fu associato al trono di Benevento dal padre Landolfo II, il quale nel 959 gli associ\u00f2 in co-reggenza il fratello Landolfo III. Alla morte di Landolfo II (961) sia lui che suo fratello divennero principi unici, sebbene Pandolfo, maggiore dei due, esercitasse la maggior parte del potere effettivo. Il \"Chronicon Salernitanum\" parla comunque di co-reggenza e riporta il principio dell'indivisibilit\u00e0 del dominio unito di Benevento e Capua cos\u00ec come dichiarato da Atenolfo I nel 900, quando egli afferm\u00f2 \"Beneventanorum principatum eius filii Pandolfum et Landulfum bifarie regebant...communi indivisoque iure\" (Il principato beneventano fu retto in comune da Pandolfo e Landolfo sotto la stessa indivisibile giurisdizione).\nNell'autunno del 966 papa Giovanni XIII guid\u00f2 una spedizione promossa da Roma, Spoleto e la Toscana contro i due fratelli, ma Gisulfo I di Salerno accorse in loro aiuto e scongiur\u00f2 lo scontro armato. Il pontefice e Gisulfo siglarono un trattato di pace a Terracina nel 968, anno in cui un altro fratello di Pandolfo, Giovanni, fu creato vescovo di Capua dallo stesso Giovanni XIII. \nNel 967 l'imperatore Ottone I scese in Italia e attribu\u00ec il ducato di Spoleto a Pandolfo, che l'anno successivo rimase unico principe di Benevento e Capua per la morte improvvisa di Landolfo, colpito da una malattia. \nQuesti lasci\u00f2 due figli, Pandolfo e Landolfo di Sant'Agata, l'uno futuro principe di Benevento, l'altro di Capua. Il \"Chronicum\" riferisce che Pandolfo Testadiferro \"tenuit principatum una cum suo germanus annos octo\", cio\u00e8 \"regn\u00f2 sul principato col fratello per otto anni\". \nScomparso Landolfo, egli estromise i nipoti dal patrimonio e si proclam\u00f2 unico principe, associando al trono suo figlio Landolfo.\nUnitosi nuovamente alla campagna imperiale contro i bizantini, Pandolfo fu lasciato dall'imperatore Ottone alla guida dell'assedio di Bari e fu fatto prigioniero nella battaglia di Bovino del 969 dal catapano Eugenio. Fu rilasciato tempo dopo grazie all'accordo con cui l'imperatore bizantino Giovanni Zimisce diede la nipote Teofano in sposa ad Ottone II, figlio di Ottone I. \nDurante la sua assenza, il grande principato era stato amministrato dall'Arcivescovo Landolfo di Benevento e dal suo giovane figlio Landolfo, assistito dalla madre Aloara di Capua.\nNel 974, a Salerno, il principe Gisulfo I, ultimo dei Dauferidi, venne spodestato da un'insurrezione religiosa guidata dal fratello Landolfo. Il principe Testadiferro restaur\u00f2 Gisulfo come suo vassallo e ne eredit\u00f2 il trono alla morte, avvenuta senza eredi tra la fine del 977 e l'inizio del 978. Pandolfo divent\u00f2 quindi anche principe di Salerno, unificando di fatto tutti i territori della \"Langobardia Minor\" che erano stati divisi dal capitolare dell'851 siglato da Siconolfo di Salerno e Radelchi I di Benevento con l'assenso di Ludovico II.\nPandolfo Testadiferro mor\u00ec nel marzo del 981. I suoi possedimenti furono divisi fra i suoi figli, che combatterono lungamente per contendersi la grande eredit\u00e0 paterna. Secondo le disposizioni, Landolfo ricevette Capua e Benevento, mentre Pandolfo II fu principe di Salerno. \nIl dominio di Spoleto fu invece perduto: nel 981 l'imperatore Ottone II giunse a Roma e assegn\u00f2 il ducato spoletino a Trasimondo IV, duca di Camerino. \nSuccessivamente, quel principato di Benevento e Capua dichiarato solennemente indivisibile fu ripartito in due principati: Pandolfo, nipote di Testadiferro, ottenne Benevento, mentre suo padre Landolfo IV tenne per s\u00e9 Capua. \nNel giro di pochi mesi dalla morte di Testadiferro, il duca Mansone I di Amalfi rovesci\u00f2 Pandolfo II dal trono di Salerno e solo dopo un fallito tentativo di assedio della citt\u00e0, fu proclamato principe di Salerno dall'imperatore."}
{"id": "465235", "revid": "42020", "url": "https://it.wikipedia.org/wiki?curid=465235", "title": "Pandolfo I Testadiferro", "text": ""}
{"id": "465237", "revid": "42020", "url": "https://it.wikipedia.org/wiki?curid=465237", "title": "Pandolfo I di Salerno", "text": ""}
{"id": "465238", "revid": "42020", "url": "https://it.wikipedia.org/wiki?curid=465238", "title": "Pandolfo I di Benevento", "text": ""}
{"id": "465239", "revid": "1369234", "url": "https://it.wikipedia.org/wiki?curid=465239", "title": "Rapha\u00ebl Wicky", "text": "Caratteristiche tecniche.\nGiocava come centrocampista difensivo, a volte anche come difensore\nCarriera.\nClub.\nCresce nell'FC Steg ed a 13 anni viene invitato per un provino dal , con la cui maglia, che veste per quattro stagioni, inizia la carriera debuttando in Super League nel 1993. Con la compagine elvetica vince un campionato nazionale e tre Coppe di Svizzera. Nel 1997 si trasferisce in Germania nelle file del e nelle tre stagioni tedesche si aggiudica una Coppa di Germania. Dopo un anno, il 2001, passato in Spagna nell', durante il quale disputa solo 11 gare, ritorna in Germania, questa volta all' dove rimane fino al 2007, giocando 126 gare. Nell'estate del 2007 torna in Svizzera nella squadra che lo ha lanciato, il , ma gi\u00e0 nel gennaio 2008 cambia divisa, trasferendosi agli americani del Chivas. Nel marzo 2009 ha deciso di abbandonare il calcio.\nNazionale.\n\u00c8 stato incluso nella rosa della nazionale per gli europei del 1996 e del 2004 e per il campionato del mondo 2006 in Germania.\nStatistiche.\nStatistiche da allenatore.\n\"Statistiche aggiornate al 25 maggio 2018.\""}
{"id": "465240", "revid": "42020", "url": "https://it.wikipedia.org/wiki?curid=465240", "title": "Pandolfo Testaferrata", "text": ""}
{"id": "465241", "revid": "245802", "url": "https://it.wikipedia.org/wiki?curid=465241", "title": "Paperinika e il filo di Arianna", "text": "Paperinika e il filo di Arianna \u00e8 una storia a fumetti Disney, pubblicata per la prima volta su \"Topolino\" n. 906 (aprile 1973), scritta da Guido Martina e disegnata da Giorgio Cavazzano. In essa compare per la prima volta il personaggio di Paperinika, l'eroina mascherata controparte femminile di Paperinik.\nTrama.\nLa storia inizia con Paperino che vuole riposarsi, ma arriva Paperina che vuole farsi accompagnare a fare shopping. Ad un tratto suona il telefono e Paperino dice alla fidanzata che deve andare da Zio Paperone per un incarico.\nI due arrivano al deposito e Paperino chiede allo zio perch\u00e9 l'ha chiamato, ma Zio Paperone dice a Paperina di andarsene perch\u00e9 si tratta di un'operazione top-secret e lei, visto che \u00e8 una donna, non pu\u00f2 sentire la discussione tra i due paperi. Paperina va dall'amica Genialina Edy Son, inventrice femminista, e l\u00e0 decide di diventare Paperinika, la protettrice del gentil sesso, e l'amica decide di mandarle a casa alcune delle sue invenzioni e un costume.\nIntanto a Paperino viene dato l'incarico di sorvegliare il deposito per far s\u00ec che il denaro venga depositato in un altro luogo. Paperone consegna al nipote una mappa contenente l'ubicazione del posto segreto; Paperino va a casa per prendere gli arnesi di Paperinik per sentirsi pi\u00f9 sicuro durante il turno di sorveglianza al deposito, ma viene sedotto e rapito da Sirena Seducy, una criminale che intende rubare i soldi di Paperone, e lo porta al nascondiglio segreto della sua banda, e con la minaccia di far del male a Paperina costringono Paperino ad andare a prendere la mappa rimasta al deposito. Paperina vede Paperino con Seducy e crede che lui l'abbia tradita; fila a casa a prendere il costume da Paperinika e li segue; per\u00f2 viene scoperta e imprigionata con Paperino, ma riesce a fuggire sconfiggendo i criminali con la sua collana esplosiva.\nAlla fine Paperino spiega cos'\u00e8 successo a Paperinika, e lei per punirlo lo lascia a piedi. Paperino esausto arriva a notte fonda sul cancello di casa e distrutto si addormenta. Il mattino dopo Paperone sgrida Paperino per aver perso la mappa e Paperina recapita a Paperone una lettera di Paperinika, scritta da lei stessa, nella quale critica l'incapacit\u00e0 e la inaffidabilit\u00e0 del genere maschile. La storia finisce con Paperone che d\u00e0 randellate in testa al nipote, mentre Paperina gongola per la vittoria."}
{"id": "465242", "revid": "42020", "url": "https://it.wikipedia.org/wiki?curid=465242", "title": "Pandolfo I Testa di Ferro", "text": ""}
{"id": "465243", "revid": "42020", "url": "https://it.wikipedia.org/wiki?curid=465243", "title": "Pandolfo Testa di Ferro", "text": ""}
{"id": "465244", "revid": "287204", "url": "https://it.wikipedia.org/wiki?curid=465244", "title": "Changelog", "text": "Il termine changelog (un prestito linguistico della lingua inglese, derivato dall'unione dei termini \"change\"=cambiamento e \"log\"=registro) \u00e8 universalmente utilizzato nel campo della progettazione, soprattutto in informatica, relativamente alla progettazione del software. Esso sta a significare il \"registro delle modifiche\".\nUn changelog \u00e8 un registro di tutte le modifiche notevoli apportate a un progetto. Il progetto \u00e8 spesso un sito Web o un progetto software e il log delle modifiche di solito include record di modifiche come correzioni di bug, nuove funzionalit\u00e0, ecc. Alcuni progetti open source includono un changelog come uno dei file di primo livello nella loro distribuzione.\nUn changelog ha storicamente incluso tutte le modifiche apportate a un progetto. Il sito \"Keep a Changelog\" sostiene invece che un changelog \"non\" includa \"tutte le\" modifiche, ma che dovrebbe invece contenere \"un elenco curato e ordinato cronologicamente di modifiche importanti per ciascuna versione di un progetto\" e non dovrebbe essere un \"dump\" di un git log \"perch\u00e9 questo non aiuta nessuno\". \nSebbene la convenzione di denominazione canonica per il file sia \"ChangeLog\", a volte viene alternativamente chiamato \"CHANGES\" o \"HISTORY\" ( \"NEWS\" \u00e8 di solito un file diverso che riflette le modifiche tra i rilasci, non tra i commit). Un'altra convenzione \u00e8 chiamarlo \"CHANGELOG\". Alcuni manutentori del progetto aggiungeranno un suffisso \".txt\" al nome del file se il changelog \u00e8 testo semplice, un suffisso \".md\" se \u00e8 in Markdown, o un suffisso \".rst\" se \u00e8 in reStructuredText .\nAlcuni sistemi di controllo delle revisioni sono in grado di generare le informazioni rilevanti adatte come log delle modifiche se l'obiettivo \u00e8 includere tutte le modifiche.\nUn \"changelog golang\" \u00e8 sinonimo di una serie di modifiche al codice e della revisione del codice associata.\nCaratteristiche.\nUn changelog \u00e8 generalmente memorizzato in un file di formato testo e raccoglie, in ordine cronologico, tutti i possibili riferimenti di rintracciabilit\u00e0 di ogni modifica effettuata da una versione precedente ad una successiva di un software, fino al rilascio corrente.\nElementi.\nPer ogni modifica, esso deve riportarne almeno la release di intervento, l'autore, la data, la descrizione, le motivazioni ed eventualmente la versione.\nFormato.\nI file del registro delle modifiche sono organizzati in paragrafi, che definiscono una modifica univoca all'interno di una funzione o di un file. Gli standard di codifica GNU consigliano il seguente formato: \n AAAA-MM-GG John Doe &lt;mail di John Doe&gt; \n * myfile.ext (myfunction): le mie modifiche hanno apportato \n modifiche aggiuntive \n * myfile.ext (unrelated_change): le mie modifiche apportate \n a myfile.ext ma completamente non correlate al precedente \n * anotherfile .ext (somefunction): pi\u00f9 modifiche\n\u00c8 comune racchiudere l'indirizzo e-mail tra &lt;e&gt;. L'editor di Emacs crea tali voci durante la creazione di voci aggiuntive del registro delle modifiche.\nChangelog nei wiki.\nLa maggior parte dei software wiki include i \"changelog\" come caratteristica fondamentale (spesso chiamata \"cronologia\" in questo contesto). Ad esempio, il link \"Visualizza cronologia\" nella parte superiore di una voce di Wikipedia collega al log delle modifiche di quella pagina.\nLog delle modifiche del prodotto.\nUn registro delle modifiche del prodotto consente di tenere i clienti aggiornati sulle novit\u00e0. Aiuta ad annunciare nuove funzionalit\u00e0, ultime versioni e notizie pertinenti direttamente nell'app."}
{"id": "465245", "revid": "42020", "url": "https://it.wikipedia.org/wiki?curid=465245", "title": "Siconolfo di Benevento", "text": ""}
{"id": "465247", "revid": "438678", "url": "https://it.wikipedia.org/wiki?curid=465247", "title": "Il diavolo \u00e8 femmina", "text": "Il diavolo \u00e8 femmina (\"Sylvia Scarlett\") \u00e8 un film del 1935 diretto da George Cukor, tratto da un romanzo di Compton Mackenzie.\nTrama.\nHenry Scarlett \u00e8 un vedovo che dopo aver sottratto dei soldi al suo datore di lavoro non trova di meglio che scappare da Marsiglia, dove vive, fino in Inghilterra. Con s\u00e9 porta sua figlia Sylvia che, per sviare la polizia, si traveste da ragazzo e diventa... Sylvester.\nQuesto travestimento proseguir\u00e0 anche in Inghilterra, dove, unitisi ad un'altra coppia di abili furfanti, Jimmy e Maudie, decidono di guadagnarsi da vivere girando di citt\u00e0 in citt\u00e0 allestendo spettacoli come saltimbanchi/attori e raggirando chiunque capiti loro a tiro.\nQuando incontrano il pittore Michael Fane, Sylvia se ne innamora. Ma lui \u00e8 fidanzato e lei continua a vestire i panni di un ragazzo... Quando le rivela la sua vera identit\u00e0 e il suo amore, fa ritorno la sua fidanzata Lily, e Sylvia col cuore spezzato fugge via cercando di dimenticarlo.\nIl padre di Sylvia muore in una disgrazia e quando Sylvia si rivolge a Jimmy, questi fugge con Lily. Nell'inseguirli, Sylvia e Fane si scoprono vicendevolmente innamorati e li lasciano andare via."}
{"id": "465248", "revid": "712828", "url": "https://it.wikipedia.org/wiki?curid=465248", "title": "Siri Tachi", "text": ""}
{"id": "465249", "revid": "647919", "url": "https://it.wikipedia.org/wiki?curid=465249", "title": "Orsa maggiore", "text": ""}
{"id": "465252", "revid": "183483", "url": "https://it.wikipedia.org/wiki?curid=465252", "title": "Gran carro", "text": ""}
{"id": "465253", "revid": "30610", "url": "https://it.wikipedia.org/wiki?curid=465253", "title": "Grande Carro", "text": "Il Grande Carro o Gran Carro \u00e8 uno degli asterismi pi\u00f9 classici e pi\u00f9 conosciuti della volta celeste; \u00e8 formato dalle sette stelle pi\u00f9 brillanti della costellazione dell'Orsa Maggiore, che formano una caratteristica figura a forma di carro o di un aratro. Per molte civilt\u00e0, antiche e no, questa figura \u00e8 considerata una vera e propria costellazione a s\u00e9 stante.\nNomi.\nEuropa.\nIl nome mediterraneo pi\u00f9 classico per quest'asterismo \u00e8 quello latino \"Septemtrio\" (genitivo \"septemtrionis\"), derivante da \"septem\" (sette) e \"triones\" (plurale che sta per \"buoi da lavoro\"), dove i \"sette buoi\" sono le sette stelle del Grande Carro; il nome in seguito divenne sinonimo delle due \"Orse\" (Orsa Maggiore e Orsa Minore), e poi di \"nord\" (\"settentrione\"). Dal nome greco \"Arktos\" (Orso) deriva invece, sempre per confronto con queste due costellazioni, i termini \"artico\" e \"Artide\".\nIn Francia del sud si usa talvolta il nome \"Casserole\" (casseruola, pentola) per indicare questo asterismo; pi\u00f9 a nord, in Inghilterra, \u00e8 pi\u00f9 diffuso il nome \"Plough\" (aratro): non \u00e8 infatti difficile riconoscere la forma di un aratro quando il Grande Carro \u00e8 disposto verso nord-ovest, ossia inclinato di 90\u00b0 in posizione discendente.\nNei paesi nordici sono diffusi i nomi \"Karlavagnen\", \"Karlsvogna\", e \"'Karlsvognen\", tutti col significato di \"Carro di Carlo\", con riferimento a Carlo Magno; in Germania prevale invece il nome \"Gro\u00dfer Wagen\" (Gran Carro), come del resto anche in gran parte dell'area del bacino del Mediterraneo.\nNei paesi slavi \u00e8 invece noto come \"Grande Mestolo\", cos\u00ec come nel Nord America (\"Big Dipper\").\nAsia.\nSecondo l'astronomia Hindu, l'asterismo \u00e8 chiamato \"(Vrihat)\" \"Sapta Rishi\", col significato di \"Sette saggi\".\nIn Estremo Oriente queste stelle compongono il \"Carro del nord\"; sono colloquialmente chiamate \"Le sette stelle del Gran Carro\" (cinese \u5317\u6597\u4e03\u661f - b\u011bid\u01d2u q\u012bx\u012bng, giapponese Hokuto Shichisei, coreano \ubd81\ub450\uce60\uc131 - Bukdu chilseong, in Vietnam ch\u00f2m sao B\u1eafc \u0110\u1ea9u).\nIn Malaysia \u00e8 conosciuto come \"Buruj Biduk\" (il \"cucchiaio\").\nNord America.\nIn Nord America \u00e8 noto come \"Grande Mestolo\" (\"Big Dipper\") poich\u00e9 le sue stelle maggiori disegnerebbero il contorno di un mestolo; questa raffigurazione sembra derivare dall'Africa.\nPer i nativi americani invece \u00e8 nota come un orso, curiosamente allo stesso modo del Mediterraneo; talvolta veniva immaginato come tre cuccioli che seguivano la madre oppure come tre cacciatori che inseguono un orso. L'asterismo appare anche in alcune bandiere tribali.\nAltri luoghi.\nLa Bibbia cita l'asterismo chiamandolo \"le sette stelle\".\nStelle.\nNella costellazione dell'Orsa Maggiore, le stelle del Grande Carro hanno una nomenclatura di Bayer secondo l'alfabeto greco in ordine, da occidente a oriente.\nNella stessa linea di visuale di Mizar, ma tre anni luce oltre, c'\u00e8 la stella Alcor (80 UMa); assieme formano una coppia celebre per la sua facilit\u00e0 di risoluzione ad occhio nudo: la stella Alcor, di quarta magnitudine, sarebbe facile da vedere se fosse isolata, ma la presenza di Mizar, di seconda grandezza, fa s\u00ec che Alcor ne risulti oscurata. La stessa Mizar \u00e8 in realt\u00e0 una stella multipla, con quattro componenti disposte in coppie.\nCinque delle stelle del Grande Carro sono inoltre parte del Gruppo stellare dell'Orsa Maggiore (catalogato come Cr 285). Le stelle poste alle due estremit\u00e0 dell'asterismo, Dubhe e Alkaid, non fanno parte del sistema e si muovono in direzione opposta. Le cinque stelle centrali invece si muovono verso sud-est, in direzione della costellazione del Boote; questo fa s\u00ec che lentamente la forma dell'asterismo si modifichi, con la parte ad ovest che tender\u00e0 ad \"aprirsi\" e quella della coda che diventer\u00e0 pi\u00f9 inclinata. In 50.000 anni la forma sar\u00e0 cos\u00ec alterata che sar\u00e0 difficile riconoscervi le stesse stelle che ora compongono il Grande Carro: le stelle da Alkaid a Phecda formeranno una sagoma a trapezio, mentre le stelle da Phecda a Merak e Dubhe formeranno la \"coda\".\nIl Grande Carro come guida per altre stelle.\nGrazie alla loro facilit\u00e0 di reperimento in cielo, le stelle del Grande Carro sono un punto di riferimento irrinunciabile da cui partire alla conoscenza di altre stelle e costellazioni; il compito \u00e8 inoltre facilitato dal fatto che certi allineamenti di stelle fatti con le sue sette stelle consentono di trovare altre stelle luminose.\nInoltre, dal Grande Carro si possono reperire alcuni oggetti del profondo cielo."}
{"id": "465254", "revid": "183483", "url": "https://it.wikipedia.org/wiki?curid=465254", "title": "Grande carro", "text": ""}
{"id": "465255", "revid": "647919", "url": "https://it.wikipedia.org/wiki?curid=465255", "title": "Ursa major", "text": ""}
{"id": "465258", "revid": "124123", "url": "https://it.wikipedia.org/wiki?curid=465258", "title": "Mario Caldato Jr.", "text": "Si tratta di un autore molto poliedrico; gi\u00e0 a vent'anni, infatti, era in grado di suonare bene il basso, le tastiere e le percussioni: merito delle sue grandi abilit\u00e0 musicali va attribuito anche al padre, Mario Caldato Sr., anch'egli musicista, dal quale ricevette molte lezioni di piano fin dal lontano 1967.\nBen dieci anni della sua carriera musicale sono stati vissuti insieme ai Beastie Boys; quattro album della band statunitense hanno visto la sua collaborazione, che \u00e8 per\u00f2 terminata nel 1999, dopo un interminabile tour di molti mesi che vide Mario girare il mondo insieme al trio di New York ed a Nishita."}
{"id": "465259", "revid": "101768", "url": "https://it.wikipedia.org/wiki?curid=465259", "title": "Foibe", "text": ""}
{"id": "465262", "revid": "767487", "url": "https://it.wikipedia.org/wiki?curid=465262", "title": "Dolci vizi al foro", "text": "Dolci vizi al foro (\"A Funny Thing Happened on the Way to the Forum\") \u00e8 un film del 1966 diretto da Richard Lester, trasposizione cinematografica dell'omonimo musical teatrale composto da Stephen Sondheim.\nAmbientato nella Roma imperiale del I secolo d.C., con una trama ispirata alle commedie di Plauto (III secolo a.C.), il film \u00e8 una parodia dei \"pepla\" hollywoodiani. \u00c8 l'ultimo film recitato da Buster Keaton che morir\u00e0 di l\u00ec a poco. Oscar al miglior adattamento musicale a Ken Thorne nel 1967.\nTrama.\nAntica Roma. Pseudolus, schiavo pigro e buontempone, ha un grande sogno: riuscire a comprarsi la libert\u00e0 e diventare finalmente un cittadino romano. Quando Hero, il giovane figlio del suo padrone, si innamora di Philia, una schiava bella e incredibilmente stupida di propriet\u00e0 del losco Lycus, Pseudolus gli proporr\u00e0 uno scambio: se lui riuscir\u00e0 a portargli Philia, Hero si impegna a liberare lo schiavo. La faccenda si complica quando Pseudolus scopre che Philia \u00e8 gi\u00e0 stata venduta al rozzo e violento Miles Gloriosus, il capo delle guardie."}
{"id": "465265", "revid": "22035", "url": "https://it.wikipedia.org/wiki?curid=465265", "title": "Confederate States of America", "text": ""}
{"id": "465268", "revid": "46936", "url": "https://it.wikipedia.org/wiki?curid=465268", "title": "Ricardo Cabanas", "text": "Carriera.\nClub.\nHa iniziato a giocare nel Grasshoppers, dove ha passato ben otto anni, con una parentesi francese al Guingamp in prestito nella stagione 2003/04. Prima del campionato del mondo 2006, ha attirato su di s\u00e9 l'interesse di molti club europei: alla fine, l'ha spuntata il Colonia, che gli ha fatto firmare un contratto quadriennale. Il buon mondiale disputato dalla Nazionale svizzera lo ha confermato nella rosa del Colonia per la stagione successiva, al termine della quale \u00e8 tornato nel suo paese, per giocare di nuovo con il Grasshoppers.\nNazionale.\nLa prima esperienza europea con la Svizzera \u00e8 stata durante il campionato europeo di calcio Under-21 2002, quando ha fatto parte della rosa dei convocati per la spedizione. Ha poi esordito nella Nazionale maggiore il 16 agosto 2000 contro la Grecia. Con la maglia della nazionale ha disputato (13 giugno 2008) 50 partite, segnando 4 gol. \u00c8 stato incluso nel quadro della nazionale per i mondiali di Germania e degli europei del 2008."}
{"id": "465270", "revid": "3367144", "url": "https://it.wikipedia.org/wiki?curid=465270", "title": "Niccol\u00f2 Salvi", "text": ""}
{"id": "465271", "revid": "124802512", "url": "https://it.wikipedia.org/wiki?curid=465271", "title": "Muraena helena", "text": "La murena (Muraena helena ) \u00e8 un pesce osseo marino appartenente alla famiglia Muraenidae.\nDistribuzione e habitat.\n\u00c8 diffusa nel Mar Mediterraneo e nell'Atlantico orientale (dal sud dell'Inghilterra fino al Senegal, comprendendo le zone costiere di Azzorre, Madera, Isole Canarie, e Capo Verde). \u00c8 comune nel Mediterraneo e nei mari italiani eccetto che nel nord del mar Adriatico.\nPopola fondali scogliosi o corallini privi di sedimentazione e ricchi di anfratti a profondit\u00e0 tra 5 e 50 metri. Gli individui giovanili si trovano spesso in acque bassissime.\nDescrizione.\nCome tutti gli anguilliformi la murena presenta corpo serpentiforme e pinna dorsale, caudale e anale unite in una pinna mediana continua. Il corpo \u00e8 piuttosto massiccio e relativamente compresso ai lati per tutta la sua lunghezza, la sezione del corpo \u00e8 ovale e non rotondeggiante come, ad esempio, nell'anguilla. Gli occhi sono abbastanza piccoli; la bocca \u00e8 molto ampia e armata di denti lunghi e appuntiti rivolti all'indietro. La narice posteriore \u00e8 dotata di un tubulo ed \u00e8 situata davanti all'occhio. L'apertura branchiale \u00e8 piccola, rotondeggiante, situata appena dietro la testa. La pinna dorsale inizia subito dietro agli occhi; la pinna anale ha la sua origine leggermente pi\u00f9 indietro della met\u00e0 del corpo. In questa specie sono assenti le pinne ventrali (come in tutti gli anguilliformi) e le pinne pettorali. Manca inoltre la lingua. La pelle \u00e8 viscida e priva di scaglie visibili.\nIl colore di fondo \u00e8 bruno scuro o quasi nero completamente cosparso di macchie giallastre di forma, numero e dimensioni estremamente variabili.\nLa taglia massima \u00e8 di 150 cm, la misura pi\u00f9 comune \u00e8 di circa 80 cm.\nBiologia.\n\u00c8 un pesce notturno e territoriale che trascorre le ore di luce nascosto in tana.\nAlimentazione.\nSi nutre di pesci, crostacei e molluschi, soprattutto cefalopodi. Caccia di notte serpeggiando tra gli scogli e ricercando le prede con l'olfatto molto sviluppato.\nRiproduzione.\nLa riproduzione avviene in estate. La larva \u00e8 un leptocefalo.\nPesca.\nLa murena si cattura soprattutto con nassa e palamiti. Abbocca con facilit\u00e0 alle lenze, soprattutto di notte, e spesso trancia il terminale con i denti. \u00c8 anche preda frequente dei pescatori subacquei. Le carni sono buone ma ricche di lische.\nPericolosit\u00e0 per l'uomo.\nLa murena pu\u00f2 attaccare anche senza essere provocata a causa della sua territorialit\u00e0. \u00c8 particolarmente rischiosa l'abitudine di certi subacquei di offrire cibo alle murene con le mani. Il morso della murena \u00e8 molto doloroso ma non \u00e8 certo se siano presenti tossine nella saliva. Tossine in grado di provocare l'emolisi sono invece certamente presenti nel sangue della murena e di numerosi altri anguilliformi come l'anguilla e il grongo. Queste tossine, di natura proteica, sono attive solo se introdotte nel circolo sanguigno dell'uomo mentre sono innocue per ingestione. Vengono comunque inattivate dalla cottura. Circolano sul conto di questo animale dall'aspetto inquietante alcune leggende sinistre e del tutto irreali come, ad esempio, che nell'Antica Roma, dove le murene erano tra i pesci pi\u00f9 apprezzati, i vivai di questi pesci venissero alimentati con carne umana."}
{"id": "465273", "revid": "1745361", "url": "https://it.wikipedia.org/wiki?curid=465273", "title": "Clizia (ninfa)", "text": "Clizia \u00e8 una ninfa greca, una ninfa d'acqua figlia di Oceano e Tethi. Ripudiata dall'amato, il Sole, viene raffigurata nelle vesti di una fanciulla piangente oppure mentre si compie la sua trasformazione in girasole anzi per la precisione in Eliotropio tipo di pianta gi\u00e0 presente ai tempi dei Greci antichi. Viene decantata anche da Poliziano. \nClizia \u00e8 una delle giovani amate dal Sole. Il dio per\u00f2 si innamora di Leucotoe, figlia del re Orcamo, e, assunte le sembianze della madre della ragazza, si introduce nella sua stanza e la seduce. Ingelosita e offesa, Clizia riferisce l'accaduto al padre di Leucotoe, che, in preda all'ira, ordina di seppellire la figlia viva in una buca profonda. Disperato, il Sole cosparge il luogo della sepoltura di un nettare profumato; dalla terra inumidita nascer\u00e0 la pianta dell'incenso.\nLa bella Clizia, sentendosi in colpa per l\u2019accaduto e ripudiata dall'amato, passa i giorni seduta a terra, senza toccare n\u00e9 acqua e n\u00e9 cibo, nutrendosi di sola rugiada, intenzionata a seguire con lo sguardo il percorso del carro del Sole, finch\u00e9 quest'ultimo impietositosi vedendo la ninfa consumarsi d'amore per lui, la trasforma in \"girasole\" , il fiore sempre rivolto verso il Sole.\nClizia viene raffigurata nel compiersi della metamorfosi oppure il girasole compare vicino alla fanciulla o sul suo capo. In lontananza appare solitamente il carro del Sole. Il fiore, peraltro, compare in alcuni autotratti di Van Dyck a indicare la profonda devozione dell'artista per Carlo I, re d'Inghilterra, presso il quale l'artista soggiorn\u00f2 per un breve periodo.\nLa figura di Clizia pertanto, nella mitologia greca viene associata al fiore omonimo."}
{"id": "465274", "revid": "1714743", "url": "https://it.wikipedia.org/wiki?curid=465274", "title": "Giovanni IV del Monferrato", "text": "Biografia.\nFiglio primogenito di Giovanni Giacomo del Monferrato (1395 \u2013 1445) e di Giovanna di Savoia (1392 \u2013 1460), Giovanni IV partecip\u00f2 come protagonista agli avvenimenti politici che insanguinarono il Piemonte di quegli anni. La guerra condotta da Amedeo VIII contro i Paleologi (che si risolse con la sconfitta di questi ultimi), coinvolse anche Giovanni, che venne imprigionato da Amedeo e utilizzato come ostaggio nelle trattative con il marchese Giovanni Giacomo.\nIn seguito alla guerra scoppiata a seguito della morte senza eredi di Filippo Maria Visconti, Giovanni IV milit\u00f2 al servizio di Venezia.\nDopo la resa a Francesco Sforza e la crisi successiva, la notizia della caduta di Costantinopoli nelle mani dei turchi lasci\u00f2 quasi indifferente la corte monferrina, nonostante il legame di parentela con i Paleologi di Bisanzio: Giovanni IV non poteva infatti porsi a capo di una crociata, data la situazione desolante delle casse dello stato.\nAlla sua morte, lasci\u00f2 due figlie e un figlio, tutti di minore et\u00e0. La successione avvenne con Guglielmo VIII, il fratello minore.\nMatrimonio e discendenza.\nGiovanni spos\u00f2 in tarda et\u00e0 Margherita di Savoia (1439 \u2013 1483), figlia di Ludovico di Savoia, nonostante non corresse buon sangue tra le due famiglie. Dal suo matrimonio nacquero:"}
{"id": "465283", "revid": "729019", "url": "https://it.wikipedia.org/wiki?curid=465283", "title": "Pleura parietale", "text": "La pleura parietale \u00e8 uno dei due foglietti che va a costituire la pleura, la membrana sierosa che ricopre ed avvolge indipendentemente ciascun polmone. Nell'ilo si riflette nel foglietto viscerale.\nDisposizione e rapporti.\nLa pleura parietale viene distinta in tre parti: \"costale\" (o \"costovertebrale\"), \"mediastinica\" e \"diaframmatica\". Alcuni testi vedono anche la presenza di una porzione \"cervicale\" che sarebbe la continuazione della pleura costovertebrale a livello dell'apice dei polmoni.\nPleura costale.\nLa \"pleura costale\" (o \"costovertebrale\") \u00e8 la porzione pi\u00f9 estesa e, portandosi dalla faccia posteriore dello sterno alla faccia laterale dei corpi vertebrali, riveste strettamente la superficie interna dello sterno, le coste, il muscolo trasverso del torace, i muscoli intercostali e la superficie laterale delle vertebre comprese nel suo livello. \u00c8 spessa e resistente ed esternamente \u00e8 rivestita dalla fascia endotoracica, un sottile strato di tessuto connettivo lasso che inferiormente si continua nell'addome con la fascia trasversale, posta al di sopra del peritoneo parietale.\nIn alto ricopre l'apice del polmone ed entra in rapporto con le strutture presenti all'apertura superiore del torace come: plesso brachiale, ganglio cervicale inferiore, arterie toraciche interne, arterie intercostali e arterie vertebrali. La cupola pleurale \u00e8 posta 2\u20133\u00a0cm sopra la I costa ed \u00e8 rinforzata da una serie di fasci fibrosi e muscolari, l'\"apparato sospensore della pleura\".\nMedialmente la pleura costovertebrale si continua con la porzione mediastinica, superiormente con quella cervicale ed inferiormente con la diaframmatica.\nApparato sospensore della pleura.\nL'apparato sospensore della pleura \u00e8 un insieme di fasci fibrosi e muscolari che mantengono la cupola pleurica adesa alle strutture circostanti l'apertura superiore del torace:\nPleura diaframmatica.\nLa \"pleura diaframmatica\" \u00e8 la pi\u00f9 sottile ed aderisce strettamente al diaframma, posto inferiormente ad essa.\nSi continua superiormente e lateralmente con la pleura costovertebrale e medialmente con la pleura mediastinica a livello dell'inserzione del pericardio e sopra di esso.\nPleura mediastinica.\nLa \"pleura mediastinica\" \u00e8 la struttura che delimita lateralmente la cavit\u00e0 mediastinica in cui \u00e8 alloggiato il cuore e si trova esternamente al pericardio, essendo tesa fra lo sterno e la colonna vertebrale. A livello dell'ilo forma il \"legamento polmonare\", una piega di forma triangolare che aderisce al diaframma in basso e al peduncolo polmonare in alto. La pleura destra ricopre inoltre la porzione superiore della vena cava superiore, parte della vena azigos, i nervi frenico e vago destri, la trachea e l'esofago (tra questo e la vena azigos forma il \"interazigosesofageo\"), mentre la sinistra ricopre l'arco aortico, i nervi frenico e vago sinistri, il condotto toracico e una parte dell'esofago (fra questo e l'aorta forma il \"seno interaorticoesofageo\").\nSi continua lateralmente con la pleura costovertebrale, superiormente con la cervicale, inferiormente con la diaframmatica.\nVascolarizzazione ed innervazione.\nLa pleura parietale costale, diaframmatica e mediastinica sono irrorate rispettivamente dalle arterie intercostali, dalle arterie freniche superiori e dalle arterie mediastiniche.\nLe vene corrispondono alle arterie e sfociano in gran parte nelle vene azigos o emiazigos.\nI vasi linfatici della pleura parietale formano due reti anastomizzate fra loro che fanno capo ai linfonodi toracici interni, intercostali e diaframmatici.\nLa pleura parietale \u00e8 innervata da nervi intercostali, dal nervo vago, dal nervo frenico e dal simpatico.\nStruttura.\nEntrambi i foglietti presentano una struttura simile. Sono formate da \"mesotelio\", uno strato di cellule piatte ed estese che in corrispondenza dei seni pleurali si fanno pi\u00f9 alte con microvilli e cigliate, e da uno \"strato sottomesoteliale\", formato da fasci di collagene paralleli e in profondit\u00e0 una ricca componente fibroelastica.\nLa pleura parietale presenta uno strato sottosieroso che pu\u00f2 continuare con la fascia endotoracica o contenere tessuto adiposo, linfoide e fascetti muscolari lisci.\nDerivazione embriologica.\nLa pleura deriva dalla lamina mesodermica che delimita la cavit\u00e0 pleurale. La parte che va a rivestire la gabbia toracica forma il mesotelio della \"pleura parietale\"."}
{"id": "465302", "revid": "4", "url": "https://it.wikipedia.org/wiki?curid=465302", "title": "Astral weeks", "text": ""}
{"id": "465322", "revid": "4", "url": "https://it.wikipedia.org/wiki?curid=465322", "title": "Clitie", "text": ""}
{"id": "465341", "revid": "641838", "url": "https://it.wikipedia.org/wiki?curid=465341", "title": "Stefano Pioli", "text": "Caratteristiche tecniche.\nGiocatore.\nDifensore che poteva ricoprire tutti i ruoli della retroguardia, rendeva al meglio nella posizione di stopper.\nGiovane promessa, la sua carriera \u00e8 stata tuttavia minata da numerosi e gravi infortuni \u2014 tra cui quattro fratture del metatarso (l'ultima delle quali richiese un trapianto osseo), una alla spalla, e altri ai legamenti del ginocchio \u2014 che ne hanno precluso l'affermazione ad alti livelli.\nAllenatore.\nGeneralmente utilizza il 4-2-3-1 oppure il 3-5-2, coi terzini che partecipano attivamente all'azione d'attacco. Alla Lazio ha spesso utilizzato il 4-3-3. Appassionato di pallacanestro e ciclismo, ha provato, nei limiti del possibile data la differenza tra i due sport, a importare nel calcio qualche accorgimento tipico della palla a spicchi.\nCarriera.\nGiocatore.\nClub.\nParma e Juventus.\nInizia al , squadra di cui si \u00e8 dichiarato tifoso, in cui emerge appena diciottenne: in Emilia gioca 42 gare, segnando la prima delle sue 6 reti in carriera, in 2 stagioni di Serie C1 (1982-1984).\nNel 1984 passa alla Juventus, appena laureatasi campione d'Italia. Esordisce in bianconero il 22 agosto, nel 6-0 rifilato al Palermo in Coppa Italia; 4 settimane dopo, fa il suo esordio anche in campo europeo nella partita di Coppa Campioni che la Juventus vince per 4-0 contro l'Ilves. In Piemonte gioca complessivamente 58 partite (35 in Serie A, 13 nella coppa nazionale, 9 nella massima manifestazione continentale e una in Coppa Intercontinentale) e segna un gol, vincendo come rincalzo \u2014 appena ventenne \u2014 la Coppa dei Campioni 1984-1985, la Coppa Intercontinentale 1985 (dove, nella finale contro i sudamericani dell'Argentinos Juniors, a gara in corso si ritrova a sostituire efficacemente Scirea) e lo scudetto del 1985-1986.\nDurante il triennio nel capoluogo sabaudo, non conferma appieno le premesse del suo arrivo: l'ultima presenza con la \"Vecchia Signora\" \u00e8 datata 26 aprile 1987, quando scende in campo nel derby della Mole.\nVerona e Fiorentina.\nNel 1987 viene ceduto al Verona, dove colleziona 42 presenze in 2 campionati.\nDal 1989 al 1995 veste invece la maglia della Fiorentina, disputando la finale di Coppa UEFA 1989-90 e vincendo il campionato cadetto 1993-94.\nIl 6 novembre 1994, durante la partita con il (terminata 2-0 in favore dei viola), a seguito di uno scontro di gioco riporta un arresto cardio-respiratorio che lo costringe ad alcuni giorni di ricovero in ospedale.\nPadova, Pistoiese, Fiorenzuola e Colorno.\nNel 1995 passa al Padova, dove colleziona una presenza nell'anno in cui la squadra retrocede in Serie B. Nell'annata successiva tra i cadetti gioca 3 partite; a gennaio \u00e8 ceduto alla e conclude la stagione con 14 presenze, segnando un gol in Serie C1. Nel 1997-1998 gioca ancora in Serie C1 al Fiorenzuola, collezionando 21 presenze. Ha chiuso la carriera a 34 anni nel Colorno giocando con il fratello Leonardo nel Campionato d'Eccellenza Emilia-Romagna 1998-1999 e vincendo la Coppa Italia d'Eccellenza Emilia-Romagna.\nIn carriera ha totalizzato 202 presenze in Serie A, con una rete in occasione della vittoria esterna della Fiorentina sulla Cremonese il 29 ottobre 1989, 34 presenze in Serie B.\nNazionale.\n\u00c8 stato convocato per 9 volte dalla Nazionale Under-21, scendendo in campo in 5 occasioni dal 1985 al 1987.\nAllenatore.\nGli inizi, Salernitana e Modena.\nL'avvio \u00e8 nelle giovanili: 3 stagioni al Bologna (1999-2002), con cui vince il Campionato Allievi Nazionali, e una stagione alla Primavera del Chievo.\nA giugno 2003 debutta alla guida di una prima squadra, la Salernitana, in Serie B; inizialmente assunto per guidare i campani in Serie C1, in seguito al Caso Catania il club granata ottenne il ripescaggio in B. L'esordio sulla panchina granata \u00e8 il 17 agosto 2003, in Salernitana- 0-0 di Coppa Italia. Guida i campani alla salvezza, e nella stagione successiva allena il : nella prima stagione gli emiliani sfiorano i play-off, nel campionato successivo \u00e8 esonerato e sostituito da Maurizio Viscidi che, dopo 3 sconfitte consecutive, \u00e8 esonerato e sostituito da Pioli. Chiude il campionato al 5\u00ba posto e la squadra raggiunge i play-off (Christian Bucchi segna 29 reti in stagione regolare, una ai play-off), venendo eliminata in semifinale dal (0-0 in casa, 1-1 a Mantova che qualifica i virgiliani grazie alla miglior posizione in classifica).\nParma e Grosseto.\nNel giugno 2006 diviene l'allenatore del Parma. Il 10 settembre esordisce da tecnico in A, nella gara che i ducali pareggiano (1-1) sul campo del Torino. 4 giorni pi\u00f9 tardi, debutta anche nelle competizioni europee guidando la squadra alla vittoria contro il in Coppa UEFA. Mentre in campionato i ducali accusano una crisi (tanto che la prima vittoria giunge soltanto a met\u00e0 ottobre) in Europa \u2014 dove hanno un sorteggio abbordabile \u2014 raggiungono i sedicesimi di finale. Pioli non arriva per\u00f2 a disputare la fase a eliminazione diretta, poich\u00e9 la grave situazione in campionato ne provoca l'esonero a febbraio: al suo posto, viene ingaggiato Claudio Ranieri.\nAll'inizio della stagione seguente, passa al neopromosso in B. Dopo un avvio negativo riesce a risalire la classifica, centrando la salvezza in anticipo e il tredicesimo posto finale.\nPiacenza e Sassuolo.\nL'11 giugno 2008 diventa allenatore del Piacenza. Guida la squadra in Serie B, col quale disputa un buon campionato e raggiunge la salvezza. Il 5 giugno 2009 lascia Piacenza, non trovando accordo con la societ\u00e0 circa i piani futuri della squadra.\nIl 12 giugno 2009 diventa allenatore del Sassuolo; lo staff che arriva \u00e8 composto dal viceallenatore Giacomo Murelli e dal collaboratore tecnico Davide Lucarelli. Nell'ottima stagione 2009-2010 guida la squadra allo storico 4\u00ba posto in Serie B e alla semifinale play-off persa col Torino.\nChievo e Palermo.\nIl 10 giugno 2010 rescinde il contratto al Sassuolo, e si accorda con il Chievo di Luca Campedelli per la stagione 2010-2011, sempre con Murelli e Lucarelli collaboratori. Dopo aver raggiunto la salvezza classificandosi all'undicesimo posto con 46 punti e con la quarta miglior difesa del campionato, il 26 maggio 2011 lascia l'incarico.\nIl 2 giugno 2011 diventa allenatore del , sostituendo Delio Rossi; lo staff che arriva \u00e8 composto, oltre che da Murelli e Lucarelli, dal preparatore atletico Matteo Osti e dal preparatore dei portieri Graziano Vinti. Il debutto al Palermo \u00e8 il 28 luglio, nell'andata del 3\u00ba turno preliminare d'Europa League allo Stadio Renzo Barbera con gli svizzeri del Thun. Il Palermo per\u00f2 viene eliminato dopo l'1-1 nella gara di ritorno (aveva pareggiato in casa 2-2 all'andata) e cos\u00ec il 31 agosto viene esonerato, dopo solo due mesi alla guida dei rosanero e con il campionato che deve ancora cominciare.\nBologna.\nNell'ottobre 2011, con la Serie A ferma per la sosta internazionale, sostituisce Pierpaolo Bisoli al Bologna. Esordisce contro il Novara, portando i felsinei a ottenere la prima vittoria stagionale (0-2). Imbattuta nelle prime 8 uscite del 2012, la formazione emiliana chiude il torneo al nono posto con 51 punti di cui 50 ottenuti nelle 33 partite nella sua gestione.\nDopo aver raggiunto la salvezza anche nel 2012-13 classificandosi al 13\u00ba posto con 44 punti, viene esonerato nel gennaio 2014 dopo aver totalizzato 15 punti in 18 partite, con il Bologna, in quel momento, virtualmente salvo.\nLazio.\nIl 12 giugno 2014 diventa allenatore della Lazio. Nel corso della stagione, l'11 gennaio 2015 pareggia 2-2 il suo primo derby di Roma. Il successivo 20 maggio disputa la finale di Coppa Italia, persa ai supplementari con la Juventus (1-2). Il 31 dello stesso mese conclude la stagione conquistando il 3\u00ba posto in campionato dietro Roma e Juventus; tale risultato permette alla Lazio di tornare ai preliminari in Champions League dopo 8 anni dall'ultima partecipazione.\nL'8 agosto 2015 perde la Supercoppa italiana contro i campioni d'Italia della Juventus (2-0). Il 26 agosto 2015 inoltre perde il ritorno di Champions League contro il per 3-0 portando la Lazio all'eliminazione in tale competizione dopo aver vinto la partita di andata per 1-0 con gol di Keita. Il 3 aprile 2016, in seguito alla sconfitta per 1-4 nel derby contro la Roma, viene esonerato.\nInter.\nNel novembre 2016, durante la sosta dei campionati, \u00e8 ufficializzato il suo ingaggio da parte dell'Inter, sostituendo l'esonerato Frank De Boer. Dopo un breve periodo di assestamento, i nerazzurri, che avevano sofferto un difficile inizio di stagione, si ricompattano vincendo 9 partite di fila tra campionato e coppe. Nonostante il buon rendimento, la squadra recupera poco terreno rispetto alle dirette concorrenti: a ci\u00f2 concorrono, infatti, le battute d'arresto negli scontri diretti con Napoli, Juventus e Roma. Anche la rincorsa al quarto posto, parsa in un primo momento fattibile, \u00e8 destinata a naufragare: dalla 29\u00aa alla 35\u00aa giornata la squadra totalizza soltanto 2 punti, incassando al contempo 5 sconfitte. Il 9 maggio 2017 la societ\u00e0 decide per l'esonero, sostituendolo con Stefano Vecchi; in 23 partite di campionato, il tecnico ha ottenuto 39 punti sui 69 disponibili.\nFiorentina.\nDopo aver rescisso il contratto con l'Inter, il 6 giugno 2017 firma per la andando a sostituire Paulo Sousa. Esordisce con i viola il 20 agosto proprio contro la sua ex squadra (l'Inter), perdendo per 3-0. Perde ancora la giornata dopo per 1-2 in casa contro la Sampdoria. Riesce a trovare la prima vittoria vincendo per 0-5 alla terza giornata contro il Verona. Chiude la sua prima stagione alla Fiorentina ottavo, totalizzando 57 punti in campionato. Il 9 aprile 2019, dopo la sconfitta in casa per 0-1 contro il , rassegna le dimissioni, lasciando il club al decimo posto in campionato e in semifinale di Coppa Italia.\nMilan.\nIl 9 ottobre 2019 viene nominato nuovo tecnico del , in sostituzione dell'esonerato Marco Giampaolo. Debutta il 20 ottobre in casa contro il Lecce, pareggiando 2-2. Il 21 luglio 2020, in seguito ai buoni risultati ottenuti nella seconda parte di stagione, viene ufficializzato il prolungamento del suo contratto con il club fino al 30 giugno 2022. Chiude il primo campionato al Milan con il sesto posto finale, che vale la qualificazione al secondo turno preliminare di Europa League. In Coppa Italia, invece, i rossoneri vengono eliminati in semifinale dalla , con il risultato aggregato di 1-1 che premia i bianconeri per la regola dei gol in trasferta.\nComincia la stagione successiva battendo lo e il nelle qualificazioni e il negli spareggi di Europa League, accedendo alla fase a gironi della competizione. In campionato i rossoneri partono con quattro vittorie consecutive (tra cui il derby vinto per 2-1), evento che non si verificava dalla stagione 1995-96 sotto la guida di Fabio Capello. Il 1\u00ba novembre 2020, grazie alla vittoria esterna sull' per 1-2, diventa il primo allenatore della storia del club meneghino capace di guidare la squadra in 13 partite consecutive con almeno due gol segnati. Il 6 novembre 2020, uscendo sconfitto contro il per 0-3 nella terza giornata della fase a gironi dell'Europa League, il Milan perde l'imbattibilit\u00e0 che durava dall'8 marzo 2020. Al termine del girone d'andata, la squadra rossonera si laurea campione d'inverno. Il 23 maggio, grazie alla vittoria per 0-2 contro l', gara valida per l'ultima giornata di campionato, conquista la qualificazione alla Champions League, chiudendo il campionato al secondo posto, con 79 punti totali e il record di vittorie (16) in trasferta. In Europa League invece era stato eliminato agli ottavi di finale dal , pareggiando 1-1 in trasferta all'Old Trafford e perdendo in casa 0-1 a San Siro, mentre la Coppa Italia si era conclusa ai quarti di finale, contro l', in seguito alla sconfitta per 2-1.\nInizia la stagione 2021-2022 con 3 vittorie e 1 pareggio nelle prime quattro giornate. Il ritorno in Champions League dopo 7 stagioni di assenza va male per i \"rossoneri\", che ottengono solo 4 punti in sei partite, con 4 sconfitte, 1 vittoria (la partita di ritorno contro l'Atl\u00e9tico Madrid il 24 novembre) e 1 pareggio. Il 20 novembre il Milan subisce la prima sconfitta in campionato contro la , dopo 17 giornate di imbattibilit\u00e0. Il 26 novembre rinnova il contratto con i rossoneri fino al 30 giugno 2023. La squadra rossonera chiude il girone d'andata al 2\u00b0 posto.\nStatistiche.\nStatistiche da allenatore.\n\"Statistiche aggiornate al 25 febbraio 2022.\""}
{"id": "465347", "revid": "110157", "url": "https://it.wikipedia.org/wiki?curid=465347", "title": "Bartholom\u00e4berg", "text": "Bartholom\u00e4berg \u00e8 un comune austriaco di 2 327 abitanti nel distretto di Bludenz, nel Vorarlberg."}
{"id": "465351", "revid": "17654", "url": "https://it.wikipedia.org/wiki?curid=465351", "title": "Clytia", "text": ""}
{"id": "465355", "revid": "110157", "url": "https://it.wikipedia.org/wiki?curid=465355", "title": "B\u00fcrs", "text": "B\u00fcrs \u00e8 un comune austriaco di 3 220 abitanti nel distretto di Bludenz, nel Vorarlberg."}
{"id": "465358", "revid": "1793900", "url": "https://it.wikipedia.org/wiki?curid=465358", "title": "B\u00fcrserberg", "text": "B\u00fcrserberg \u00e8 un comune austriaco di 528 abitanti nel distretto di Bludenz, nel Vorarlberg. Stazione sciistica, ha ospitato tra l'altro le gare di biathlon del XII Festival olimpico invernale della giovent\u00f9 europea."}
{"id": "465396", "revid": "76963", "url": "https://it.wikipedia.org/wiki?curid=465396", "title": "Akio Jiss\u014dji", "text": "Ha lavorato per molti anni con la casa di produzione Nikkatsu, specializzata in Pinku eiga (film erotici giapponesi). Ha inoltre diretto numerosi episodi di popolari serie televisive della Tsuburaya Productions, tra le quali \"Ultraman\" e \"Ultra Q\".\nL'ultima sua fatica sul grande schermo, \"Rampo Noir\" (2005) annovera fra gli attori Tadanobu Asano."}
{"id": "465420", "revid": "124120431", "url": "https://it.wikipedia.org/wiki?curid=465420", "title": "Coppa UEFA 1978-1979", "text": "La Coppa UEFA 1978-1979 \u00e8 stata l'8\u00aa edizione dell'omonima competizione. Venne vinta dal Borussia M\u00f6nchengladbach nella finale contro la .\nFormula.\nPer questa edizione la UEFA revoc\u00f2 il terzo club a Svizzera e Polonia, concedendolo invece alla Bulgaria, oltre alla Germania Est per supplire alla rinuncia albanese.\nCaso Milan-Levski Spartak (1978).\nNel novembre 1978 il Milan fu penalizzato dalla Commissione Disciplinare dell'UEFA con una multa di 25000 franchi svizzeri per avere offerto \u00abdoni di eccessivo valore\u00bb all'arbitro scozzese John Gordon prima della gara di ritorno del secondo turno della competizione contro il Levski Spartak.\nA conseguenza di ci\u00f2, Gordon ed i suoi assistenti Rollo Kyle and David McCartney furono squalificati a tempo indeterminato dall'associazione nazionale scozzese (SFA)."}
{"id": "465427", "revid": "219110", "url": "https://it.wikipedia.org/wiki?curid=465427", "title": "Elsag Datamat", "text": "Elsag Datamat S.p.A. era un'azienda controllata da Finmeccanica, operante direttamente e tramite societ\u00e0 controllate nei settori: ICT, Automazione, Sicurezza, Logistica e Trasporti. Dal 1 giugno 2011, in seguito alla fusione per incorporazione in Selex Communications S.p.A., Elsag Datamat ha cessato di esistere e la societ\u00e0 incorporante ha assunto la denominazione SELEX Elsag S.p.A..\nEra tra i leader mondiali del settore, unico produttore italiano di lettori ottici.\nStoria.\nLe origini.\nFondata a Sestri Ponente nel 1905 con il nome di San Giorgio - Societ\u00e0 anonima italiana per la costruzione di automobili marittime e terrestri inizia la sua attivit\u00e0 con costruzione di autovetture e di carrozze ferroviarie. La societ\u00e0 era di propriet\u00e0 della famiglia Odero, proprietaria dei Cantieri Odero di Genova e dal 1907 partecip\u00f2 anche alla gestione del Cantiere del Muggiano della Spezia ed aveva la sede direzionale nell'elegante palazzina liberty, progettata dall'architetto Gino Copped\u00e8. La palazzina \u00e8 tuttora esistente. Successivamente la \"San Giorgio\" si specializz\u00f2 nella produzione di dispositivi ottici, nella progettazione di strumenti di precisione e nell'elettromeccanica. Tra questi venivano fabbricati telemetri a coincidenza e stereotelemetri in dotazione alla Regia Marina ed ampiamente impiegati sulle navi da guerra italiane nel corso della seconda guerra mondiale.\nAll'inizio della prima guerra mondiale l'azienda contava gi\u00e0 3000 dipendenti.\nDopoguerra.\nNegli anni cinquanta, viene costituita \"Nuova San Giorgio S.p.A.\" societ\u00e0 che contribuisce allo sviluppo dell'elettronica italiana, attraversandone tutta l'evoluzione storica dai tubi elettronici ai transistor, dai circuiti integrati fino all'introduzione del microprocessore.\nLa maggior parte delle operazioni, tuttavia, riguardano il settore militare, con la progettazione e fabbricazione di centrali di tiro navali e sistemi navali.\nLa nascita di Elsag.\nNel 1969 la divisione ESA (Sistemi Elettronici) di Finmeccanica viene scorporata con i suoi 350 dipendenti ed inserita nella neo-formata Elettronica San Giorgio - Elsag partecipata da Finmeccanica e da STET (che successivamente ne diventer\u00e0 unico azionista). \nEra controllata da Selenia (gruppo Stet) al 51%, Stet al 24%, Ansaldo al 23%, IRI al 2%.\nA quei tempi viene stimato che il 60% del fatturato deriva dalla produzione a fini militari. Dopodich\u00e8, anche per proteggersi dalla fluttuazione del mercato della difesa, punter\u00e0 decisamente sul settore civile, grazie proprio alle competenze accumulate nel campo dei sistemi di riconoscimento e informatici (lettori automatici di indirizzi, documenti e microfilm).\nNel 1973 fornisce la sua tecnologia di lettori ottici a Poste Italiane che li utilizzer\u00e0 nei suoi Centri di Meccanizzazione Postale per lo smistamento della corrispondenza, in abbinamento al nuovo Codice di avviamento postale; gi\u00e0 dal 1970, quello che sar\u00e0 poi battezzato Sari, Sistema Automatico Riconoscimento Indirizzi, era in sperimentazione nell'impianto Poste di Firenze e poi a Trento, prima dell'utilizzo su tutti gli altri siti in vasta scala a partire dal 1977. Come riportato su Accademia di Posta, quella di Elsag era stata tra le prime tecnologie di lettori ottici automatici di caratteri al mondo. Il prodotto fu esportato in Francia l'anno dopo ed anche negli Stati Uniti d'America (ma, come da postilla del contratto con il Servizio Postale Americano, vennero realizzate in loco, su licenza, da Pitney Bowes).\nNegli anni a seguire i suoi prodotti saranno commercializzati in tutto il mondo, per gli utilizzi pi\u00f9 disparati: in Usa venivano impiegati anche per la lettura automatica delle denunce dei redditi e la gestione dei rimborsi delle spese mediche (commessa della californiana Transamerica), in Svizzera per il trattamento automatico della documentazione (appalto del Bundesampt f\u00fcr informatik), in Spagna per la gestione della corrispondenza (assegnazione di Correos y telegrafos).\nL'espansione internazionale.\nL'azienda effettua cospicui investimenti e partecipazioni azionarie, attivando collaborazioni con Universit\u00e0 e centri di studio internazionali e definendo partnership con aziende d'eccellenza quali AEG-Telefunken ed IBM Italia (con la quale crea la societ\u00e0 Seiaf, Sistemi Elettronici ed Informatici per l'Autotomazione della Fabbrica, tra i lavori annoveriamo un software per Pirelli), Oto Melara e Gruppo Fiat. \nSecondo un redazionale pubblicato su L'Unit\u00e0 del 3 dicembre 1991, nei primi anni Ottanta si compone di 1.800 dipendenti, suddivisi in 5 divisioni: Sistemi Navali, Controlli Numerici per Macchine Utensili, Sistemi di Regolazione, Automazione Postale, Sistemi di Riconoscimento.\nLa Divisione Spazio di Selenia viene allocata in Selenia-Elsag, nel 1982 e nel 1984, insieme ad Ansaldo Elettronica Industriale crea Esacontrol, in cui viene conferito il ramo d'azienda Divisione Ansaldo Elettronica Biomedicale ed elettronica industriale per i controlli di processo (automazione industriale) di Elsag e Selenia; Esa sta infatti per Elsag, Selenia, Ansaldo.\nAncora nei primi anni del nuovo decennio, acquista la torinese DEA - Digital Electronic Automation, uno dei leader mondiali nella produzione di sistemi per l'automazione di fabbrica (nel 1980, in tutto il mondo una macchina di misura a coordinate su tre era prodotta da DEA).\nA seguito di questa riconversione, Bonaiuti e Lodovisi, nel loro saggio L'industria militare e la difesa europea: rischi e prospettive, calcolano che il fatturato dovuto al settore militare \u00e8 sceso al 7% del totale (dal 60 iniziale).\nNel 1989 rientra in Finmeccanica.\nAlla fine del 1990 Aeritalia incorpora Selenia e la nuova societ\u00e0 cambia denominazione in Alenia, mentre la Selenia-Elsag diventa Alenia Elsag Sistemi Navali (AESN) occupandosi di sistemi elettronici della unit\u00e0 militari navali.\nTra la fine degli anni ottanta e i primi anni novanta la societ\u00e0 acquisisce da McDermott l'americana Bailey Controls Company, a sorpresa, battendo la concorrenza di General Electric, incorporandola nella olandese Elsag Bailey Process Automation N.V., la quale nel 1990 acquister\u00e0 la divisione Controllo Industriale della francese Schlumberger(ribattezzata Bailey Sereg).\nNel 1990 chiude con 1.223 miliardi di lire di fatturato e circa 1.400 miliardi di ordinativi.\nInsieme a Poste Italiane costituisce in quegli anni la societ\u00e0 Postel, per la gestione della posta generata tramite pc e poi stampata, imbustata e consegnata al destinatario tramite i classici servizi di recapito, societarizzando una attivit\u00e0 offerta alla clientela sin dagli anni Settanta attraverso i sistemi di elaborazione dati, stampa ed imbustamento di allora. La quota di mercato nel settore dei sistemi di controllo di processo ammonta al 12,5% nelle Americhe, al 6% in Europa, del 4,5% in Asia. \nNel 1994 inglober\u00e0 Fisher &amp; Porter Company e la tedesca Hartmann &amp; Braun, diventando definitivamente leader mondiale del comparto dei processi di automazione, quotandosi anche al NYSE nel 1997, allorch\u00e8 toccher\u00e0 1.5 miliardi di dollari di fatturato, 36 milioni di utile, impiegando 11.000 dipendenti. \nNel 1998 cede EBPA ad ABB per 2.1 miliardi di dollari.\nIl nuovo millennio.\nIl 1\u00ba novembre 1998 nasce Elsag S.p.A. e diventa una societ\u00e0 del gruppo Finmeccanica.\nUn'ulteriore trasformazione della struttura societaria \u00e8 avvenuta nel 2007 quando, con effetto dal 1\u00ba agosto, Elsag ha incorporato Datamat, societ\u00e0 con sede a Roma operante da tempo nel settore dell'IT, gi\u00e0 quotata presso la Borsa valori di Milano ed oggetto pochi mesi prima di un'OPA totalitaria da parte di Finmeccanica; oltre a Datamat, la societ\u00e0 ha incorporato altre due societ\u00e0: Keycab S.p.A., interamente posseduta da Datamat, ed Elsag Domino S.p.A. interamente posseduta da Elsag. L'operazione ha comportato la variazione della denominazione sociale in Elsag Datamat.\nSuccessivamente, nel secondo semestre 2010, un ulteriore riassetto societario in ambito Finmeccanica ha portato alla cessione di alcuni rami d'azienda, in particolare dei settori Difesa, Logistica e Ambiente alla societ\u00e0 Selex Sistemi Integrati e del settore Spazio alla societ\u00e0 Telespazio. La sede dell'azienda \u00e8 sempre stata a Genova Sestri Ponente. Elsag Datamat operava nei settori dell'Information &amp; Communication Technology, della sicurezza, dei servizi bancari e postali, dei trasporti e dei servizi alle pubbliche amministrazioni.\nSociet\u00e0 Controllate.\nLe societ\u00e0 controllate da Elsag Datamat erano le seguenti:"}
{"id": "465428", "revid": "767487", "url": "https://it.wikipedia.org/wiki?curid=465428", "title": "Arlecchino (album)", "text": "Arlecchino \u00e8 il secondo album di Mango, pubblicato nel 1979 dell'etichetta \nNumero Uno.\nIl disco.\nAnche questo lavoro, come il primo, non ottenne successo commerciale, ma suscit\u00f2 l'interesse di alcuni artisti del panorama pop italiano. Dall'album venne estratto il singolo \"Angela ormai/L'acquazzone\", ma il brano di maggior risalto \u00e8 \"Sentirti\", inciso da Patty Pravo durante la registrazione di \"Miss italia\" (1977), divenendo il singolo di punta dell'album dopo \"Pensiero Stupendo\". Il brano venne anche da lei interpretato nel controverso variet\u00e0 \"Stryx\", trasmesso nel 1978 su Rete 2 (l'odierna Rai 2). Del brano esiste anche una cover di Mietta datata 2003. Lo stesso Mango lo ripropose in diversi concerti."}
{"id": "465430", "revid": "125306978", "url": "https://it.wikipedia.org/wiki?curid=465430", "title": "Mustafa I", "text": "Biografia.\nFratello di Ahmed I (1603-1617), era figlio Halime Sultan, una donna di origine abkhaza.\nPrima del 1603 era consuetudine per un sultano ottomano far giustiziare i suoi fratelli poco dopo aver guadagnato il trono (il padre di Mustafa, Mehmed III aveva giustiziato 19 dei suoi fratelli). Ma quando il tredicenne Ahmed I fu incoronato nel 1603, risparmi\u00f2 la vita al dodicenne Mustafa.\nMustafa I viene descritto dalle fonti come mentalmente ritardato, o almeno nevrotico, e la sua presenza nel Palazzo Topkap\u0131 non fu mai pi\u00f9 che decorativa nelle cerimonie di corte. Durante il regno di suo fratello, venne tenuto confinato nelle sue stanze e praticamente prigioniero per 14 anni.\nNel 1618 venne deposto in favore del suo giovane nipote Osman II (1618-1622), ma dopo l'assassinio di quest'ultimo nel 1622 risal\u00ec al trono e vi rimase per un altro anno. Venne infine deposto e imprigionato dal fratello di Osman II, Murad IV (1623-1640). Mustafa I mor\u00ec 16 anni dopo."}
{"id": "465431", "revid": "767487", "url": "https://it.wikipedia.org/wiki?curid=465431", "title": "Nidi d'Arac", "text": "I Nidi d'Arac sono un gruppo musicale italiano fondato a Roma nel 1995 da Alessandro Coppola."}
{"id": "465447", "revid": "1318658", "url": "https://it.wikipedia.org/wiki?curid=465447", "title": "Campagna di osservazione astronomica", "text": "Le campagne osservative hanno lo scopo di monitorare quanto pi\u00f9 a lungo possibile l'aspetto dei pianeti, sia per lo studio delle loro caratteristiche superficiali, evidenziandone ad esempio i cambiamenti stagionali (come la variazione d'estensione delle calotte polari di Marte), sia per indagarne la dinamica dell'atmosfera.\nNel caso di pianeti gassosi come Giove o Saturno, tramite appositi software di misura, si possono registrare le coordinate (longitudine e latitudine) dei vari particolari presenti e, foto dopo foto, giorno dopo giorno, si ottengono i grafici delle velocit\u00e0 dei venti che ne animano l'atmosfera esterna."}
{"id": "465448", "revid": "767487", "url": "https://it.wikipedia.org/wiki?curid=465448", "title": "Australia (Mango)", "text": "Australia \u00e8 il quarto album del cantautore italiano Mango, pubblicato dalla Fonit Cetra nel 1985.\nIl disco.\nL'album segn\u00f2 una radicale mutazione nel suo stile, con sonorit\u00e0 elettropop contaminate dalla world music, genere che accompagner\u00e0 Mango anche nei lavori successivi. \nFu il primo disco di Mango ad ottenere un certo riscontro commerciale, favorito anche dal singolo \"Oro\" uscito l'anno prima che, pur non essendo inserito nel lavoro, riusc\u00ec a portare l'artista all'attenzione del pubblico. L'album, pubblicato inizialmente solo su vinile e musicassetta, fu ristampato per la prima volta su CD nel 1990, e nuovamente nel 1999.\n\"Australia\" segna la nascita di una lunga collaborazione con Mogol, noto paroliere di Lucio Battisti, con il quale aveva interrotto i rapporti pochi anni prima. Mogol aveva gi\u00e0 dato il suo contributo in \"Oro\", riscrivendone il testo originariamente concepito da Armando Mango. A Mogol si affianc\u00f2 il produttore Alberto Salerno nella stesura dei testi, mettendo, momentaneamente, in disparte il contributo di Armando, cosa che gener\u00f2 dissidi tra i due fratelli e la loro promoter, nonch\u00e9 moglie di Salerno, Mara Maionchi. La Maionchi motiv\u00f2 le sue azioni dicendo:\nSalerno ricord\u00f2 come Mango fosse un maniaco del perfezionismo, ad esempio in fase di registrazione di \"Dietro un s\u00ec, dietro un no\":\nMango partecip\u00f2 al Festival di Sanremo nella sezione \"Nuove Proposte\" con la canzone \"Il viaggio\", che non raggiunse la finale ma ottenne il premio della critica. Tra i crediti figura il paroliere Alfredo Rapetti (in arte Cheope), figlio di Mogol. Il brano fu inserito nell'album insieme alla title track che pur non essendo mai pubblicata ufficialmente su singolo, fu utilizzata come promo radio.\n\"Dove andr\u00f2\" fu usata come sigla del festival di Castrocaro 1985, condotto da Maria Teresa Ruta.\n\"La massa indistinguibile\" \u00e8 una critica di Mogol (autore del testo) diretta a Battisti, dopo la loro rottura professionale. Battisti rispose al suo storico paroliere nel brano \"Don Giovanni\" (1986), tratto dall'omonimo album, scritto con Pasquale Panella, futuro autore di testi dello stesso Mango."}
{"id": "465449", "revid": "89397984", "url": "https://it.wikipedia.org/wiki?curid=465449", "title": "Maria, madre di Ges\u00f9", "text": ""}
{"id": "465450", "revid": "1718925", "url": "https://it.wikipedia.org/wiki?curid=465450", "title": "Aristofane di Bisanzio", "text": "Biografia.\nFiglio di Apelle, un ufficiale tolemaico, Aristofane visse probabilmente tra il 257 a.C. e il 180 a.C., ad Alessandria e, secondo le fonti, fu allievo di Callimaco.\nSecondo un aneddoto raccontato da Vitruvio, Aristofane, per la sua enorme conoscenza letteraria, fu nominato giudice, insieme ad altri sei, in un concorso di poesia bandito da Tolomeo IV Filopatore ad Alessandria per onorare Apollo e le Muse. Dopo la gara, sei giudici riconobbero vincitore il poeta che era piaciuto di pi\u00f9 al pubblico, mentre Aristofane riconobbe vincitore quello che era piaciuto di meno, perch\u00e9 secondo lui era l'unico che poteva essere definito poeta, visto che gli altri concorrenti avevano rubato versi da altre poesie. Visto che sia il re sia i giudici erano nel dubbio, Aristofane riusc\u00ec, dopo aver cercato in numerosi volumi, a trovare i versi originali e a verificare la sua osservazione; cos\u00ec quei sei poeti furono accusati di furto e condannati da Tolomeo in persona. \nFu nominato, da Tolomeo IV Filopatore, Direttore della Biblioteca di Alessandria, dopo Eratostene, all'incirca a 62 anni.&lt;br&gt;\nSecondo la Suda, sospettato di voler passare a lavorare con Eumene II di Pergamo, fu incarcerato e, liberato, mor\u00ec in seguito a complicazioni all'et\u00e0 di 77 anni.\nOpere.\nDelle sue numerose opere sono rimasti circa 400 frammenti, spesso non testuali, la maggior parte nelle raccolte di scolii, dalle quali si apprende che avrebbe curato edizioni critiche di Omero, Esiodo, i lirici (incluso Pindaro), i tre tragici maggiori.\nIn queste edizioni, Aristofane introdusse elementi divenuti poi canonici: fu, ad esempio, nota la sua ipotesi che fissava la fine dell'Odissea a XXIII, 296 e, inoltre, utilizz\u00f2 vari segni diacritici, come T = \u03ba\u03b5\u03c1\u03b1\u03cd\u03bd\u03b9\u03bf\u03bd =\"keraunion\", per indicare i versi atetizzati (ritenuti spuri); C (\u03c3\u03af\u03b3\u03bc\u03b1) e \u05db (\u1f00\u03bd\u03c4\u1f76 \u03c3\u03af\u03b3\u03bc\u03b1) = \"sigma e anti sigma\", per indicare due versi consecutivi di identico contenuto e pertanto intercambiabili; * (\u1f00\u03c3\u03c4\u03b5\u03c1\u03af\u03c3\u03ba\u03bf\u03c2)= \"asteriskos\", per contrassegnare un verso erroneamente ripetuto in un altro luogo del poema.\nPer quanto riguarda la lirica, suddivise i testi lirici - anche nei cori tragici - non in versi ininterrotti, come prosa, ma in \u03ba\u1ff6\u03bb\u03b1 metrici. Pubblic\u00f2 la prima edizione completa di Pindaro, in diciassette libri, come prova la presenza di tre sue varianti nelle note marginali del papiro dei \"Peani\" (&gt;\u03b5\u03bd \u03b4\u03b5).\nInoltre, esempio della sua edizione critica dei tragici \u00e8 la presenza, nei manoscritti, delle sue introduzioni (\"hypotheseis\") ad alcune tragedie di Euripide, Sofocle ed Eschilo.\nInfine, Aristofane avrebbe studiato anche autori di prosa, riunendo i dialoghi di Platone in cinque trilogie: \nQuesta \u00e8 la pi\u00f9 antica menzione delle lettere di Platone e ci\u00f2 permette di fissare un \"terminus post quem\" per la raccolta.\nUlteriori opere perdute erano di carattere prosopografico, come il \"Sui personaggi\" (\u03a0\u03b5\u03c1\u1f76 \u03c0\u03c1\u03bf\u03c3\u03ce\u03c0\u03c9\u03bd), o comparativo-filologico, come i \"Brani paralleli di Menandro e di coloro da cui attinse\" (\u03a0\u03b1\u03c1\u03ac\u03bb\u03bb\u03b7\u03bb\u03bf\u03b9 \u039c\u03b5\u03bd\u03ac\u03bd\u03b4\u03c1\u03bf\u03c5 \u03c4\u03b5 \u03ba\u03b1\u1f76 \u1f00\u03c6'\u1f67\u03bd \u1f14\u03ba\u03bb\u03b5\u03c8\u03b5\u03bd \u1f10\u03ba\u03bb\u03bf\u03b3\u03b1\u03af); lessicografico, come le \"Glosse\" (\u0393\u03bb\u1ff6\u03c3\u03c3\u03b1\u03b9), i \"Proverbi\" o un trattato \"Sui Pinakes di Callimaco\"; grammaticale, come il \"Sull'analogia\" (\u03a0\u03b5\u03c1\u1f76 \u1f00\u03bd\u03b1\u03bb\u03bf\u03b3\u03af\u03b1\u03c2), o di epitomatore, come una sintesi del \"Sugli animali\" (\u03a0\u03b5\u03c1\u1f76 \u03b6\u1ff4\u03c9\u03bd) di Aristotele."}
{"id": "465452", "revid": "1793900", "url": "https://it.wikipedia.org/wiki?curid=465452", "title": "Au (Austria)", "text": "Au \u00e8 un comune austriaco di 1 704 abitanti nel distretto di Bregenz, nel Vorarlberg. Stazione sciistica, ha ospitato tra l'altro i Campionati austriaci di sci alpino 1974."}
{"id": "465453", "revid": "110157", "url": "https://it.wikipedia.org/wiki?curid=465453", "title": "Brand (Austria)", "text": "Brand \u00e8 un comune austriaco di 719 abitanti nel distretto di Bludenz, nel Vorarlberg."}
{"id": "465455", "revid": "124123", "url": "https://it.wikipedia.org/wiki?curid=465455", "title": "Apollonio Eidographos", "text": "Biografia.\nFu il quinto bibliotecario della Biblioteca di Alessandria d'Egitto. Egli ricopr\u00ec questo ruolo a partire dal 189/186 a.C., e rest\u00f2 in carica fino alla sua morte.\nDurante il suo operato alla Biblioteca ebbe modo di tenere lezioni sulle opere di Aristofane, e si occup\u00f2 di classificare e ordinare cronologicamente le poesie di Pindaro , dal che forse deriva il suo epiteto (letteralmente, \"classificatore\")."}
{"id": "465456", "revid": "889336", "url": "https://it.wikipedia.org/wiki?curid=465456", "title": "Georgij Konstantinovi\u010d \u017dukov", "text": "La data di nascita \u00e8 19 novembre 1896 secondo il calendario giuliano. Di umili origini, ader\u00ec alla rivoluzione bolscevica e combatt\u00e9 nei ranghi della famosa 1\u00aa Armata di cavalleria dell'Armata Rossa, distinguendosi per coraggio e decisione. Dopo la fine della guerra civile, rimase nell'esercito e inizi\u00f2 una brillante carriera che lo port\u00f2 ai massimi vertici di comando dell'Armata Rossa.\nEstremamente determinato, tenace, in alcune circostanze anche brutale nella sua conduzione militare, \u017dukov divenne il principale generale di Stalin ed ebbe un ruolo fondamentale, come comandante sul campo delle forze sovietiche, in molte battaglie decisive della seconda guerra mondiale sul Fronte orientale che permisero la liberazione del territorio dell'Unione Sovietica occupato dalla Wehrmacht tedesca. Nella fase finale della guerra \u017dukov ricevette il comando diretto del 1\u00ba Fronte Bielorusso, il principale raggruppamento dell'Armata Rossa sulla direttrice della Germania, e diresse con grande energia l'offensiva Vistola-Oder nell'inverno 1944-45 e la battaglia finale di Berlino che si concluse con la conquista della capitale tedesca, e la fine del Terzo Reich di Hitler.\nPer le sue notevoli capacit\u00e0 militari, \u017dukov, considerato tra i migliori generali della seconda guerra mondiale, \u00e8 stato definito come il \"generale che non ha mai perduto una battaglia\" e i soldati che combatterono sotto il suo comando lo ribattezzarono \"Spasitel'\" (), il salvatore, e anche \"Ariete\", \"Uragano\" e \"Invincibile\".\nBiografia.\nI primi anni.\n\u017dukov nacque nel 1896 a Ugodskij Zavod, cittadina nell'Oblast' di Kaluga rinominata \"\u017dukov\" in suo onore nel 1974. Partecip\u00f2 al primo conflitto mondiale come soldato di cavalleria. Dopo il crollo dell'Impero russo e la Rivoluzione d'ottobre, \u017dukov si arruol\u00f2 nell'Armata Rossa, durante la guerra civile, come comandante di squadrone nella I armata di cavalleria. In questo ruolo partecip\u00f2 nel 1921 alla campagna contro la rivolta di Tambov. Comandante di reggimento di cavalleria nel 1925, venne ripreso ufficialmente per ubriachezza e violenze nel 1929, il che non imped\u00ec che nel 1933 venisse promosso alla testa della IV divisione cosacchi del Don.\nI successi in Estremo Oriente.\nNel 1937 ebbe il comando del VI Corpo d'armata cosacchi. Nel 1938 fu spedito in Estremo Oriente, al comando del Primo Gruppo d'Armate Sovietiche in Mongolia per organizzare e comandare la guerra di frontiera contro i giapponesi, impegnati nella zona con l'Armata del Kwantung. Dopo un periodo di scontri di frontiera combattuti senza che venisse dichiarata la guerra, le scaramucce si estesero in un conflitto vero e proprio, con l'impiego da parte dei giapponesi di circa 80.000 uomini, 180 carri armati e 450 aerei. Punto di svolta del conflitto fu la battaglia di Khalkhin Gol. \u017dukov, ottenuti rinforzi il 15 agosto 1939 pass\u00f2 all'offensiva, ordinando un finto attacco frontale: tenne di riserva due brigate di carri armati che accerchiarono i giapponesi. L'intera Sesta Armata giapponese, circondata e senza pi\u00f9 rifornimenti, catturati anch'essi, si arrese pochi giorni dopo.\nPer questa operazione \u017dukov ottenne il titolo di Eroe dell'Unione Sovietica, ma rimase poco conosciuta fuori dell'Unione Sovietica: il 1\u00ba settembre era iniziata la seconda guerra mondiale. Anche l'uso innovativo dei carri armati non fu studiato in Occidente, lasciando il campo libero alla Blitzkrieg tedesca, utilizzata contro Polonia e Francia.\nGrazie a questa vittoria, \u017dukov si afferm\u00f2 a livello nazionale e fu stimato dai vertici dello Stato Maggiore. Nel 1940 fu nominato Comandante del Distretto Militare di Kiev e pi\u00f9 tardi Capo di Stato Maggiore generale. In qualit\u00e0 di generale di Stato Maggiore collabor\u00f2 col generale Timo\u0161enko, con il quale seppe riorganizzare l'Armata Rossa, gravemente indebolita dalle grandi purghe.\nLa Seconda Guerra Mondiale.\nNel 1941 venne in contrasto con Stalin sulla necessit\u00e0 di abbandonare Kiev a causa dell'invasione tedesca. Perci\u00f2 fu esonerato da Generale di Stato Maggiore, restandone tuttavia membro, divenendo comandante del fronte di riserva. In tale nomina riusc\u00ec a bloccare, sul fronte del settore di Smolensk, l'avanzata tedesca che puntava su Mosca.\nL'8 settembre 1941 prese il comando del fronte di Leningrado e nell'ottobre assunse il comando del fronte occidentale riuscendo a imporre una quasi definitiva battuta d'arresto ai tedeschi e a difendere magistralmente Mosca. Dopo altri contrasti con Stalin e conseguenti declassamenti, riemerse nuovamente riuscendo a organizzare, in condizioni sfavorevoli, la difesa di Stalingrado e il successivo contrattacco grazie a cui l'Armata Rossa riusc\u00ec ad annientare la VI armata tedesca di Friedrich Paulus.\nNel novembre 1942 fu inviato nel settore centrale del fronte orientale per organizzare e dirigere l'operazione Marte che peraltro sarebbe fallita, a partire dal 25 novembre 1942, con pesanti perdite. Nel frattempo a Stalingrado, l'operazione Urano (diretta da Vasilevskij) aveva avuto completo successo, e quindi \u017dukov si riport\u00f2 a sud e partecip\u00f2 alla direzione della successiva operazione Piccolo Saturno. Il 1\u00ba gennaio 1943, Stalin nomin\u00f2 \u017dukov, in riconoscimento dei suoi meriti a Leningrado, Mosca e Stalingrado, Maresciallo dell'Unione Sovietica.\nNel febbraio 1943 \u017dukov si spost\u00f2 nel settore settentrionale del fronte orientale per coordinare la prevista offensiva contro la sacca di Demjansk. Nonostante tutta l'energia prodigata e la pronta ritirata delle forze tedesche, il clima proibitivo e alcuni errori organizzativi e di esecuzione non permisero di ottenere l'auspicato successo strategico. Inoltre una parte delle forze dovette essere precipitosamente dirottata a sud per fermare la controffensiva tedesca di Char'kov (alla fine di marzo lo stesso \u017dukov si sarebbe diretto, su ordine di Stalin, nella regione di Kursk per organizzare il fronte difensivo).\nNel luglio del 1943, ritrovato slancio e potenza, l'Armata Rossa sotto il controllo di \u017dukov e Vasilevskij blocc\u00f2 l'ultima grande offensiva tedesca nella battaglia di Kursk e avanz\u00f2 verso ovest, portata avanti con varie offensive che portarono alla liberazione dell'intera Russia Bianca, l'Ucraina e infine alla invasione degli stati balcanici alleati di Hitler. In particolare, \u017dukov diresse con grande energia e abilit\u00e0 tattica la quarta battaglia di Char'kov, la successiva avanzata verso il fiume Dnepr (estate 1943) e la grande marcia sui Carpazi del marzo 1944.\nNel settembre del 1944 fu inviato in Polonia a combattere nel saliente di Varsavia. Il 15 novembre condusse la conquista di Berlino. Mentre inglesi, canadesi e statunitensi avanzavano dalla Francia, conquistando il lato ovest della Germania, \u017dukov, varc\u00f2 l'Oder, batt\u00e9 gli americani sul tempo conquistando per primo le macerie di Berlino. L'8 maggio 1945 ricevette la dichiarazione di resa di tutte le forze armate tedesche firmata da Keitel.\n\u017dukov \u00e8 considerato uno fra i pi\u00f9 grandi strateghi della seconda guerra mondiale e tra i migliori sovietici. Nonostante un carattere e un comportamento a volte violento e brutale, i suoi metodi ottennero spesso l'impossibile e salvarono la situazione soprattutto a Leningrado e Mosca nel 1941. Ufficiale di vaste vedute strategiche e capace di concepire grandiosi progetti offensivi, a volte per eccesso di precipitazione commise errori nella fase esecutiva (con gravi perdite). Esempi di suoi insuccessi sono: l'operazione Marte del dicembre 1942 (seconda battaglia di R\u017eev) e la battaglia di Rumancevo nel febbraio 1943 (sacca di Demjansk). Anche nella battaglia finale di Berlino, il maresciallo, per eccessiva fretta, comp\u00ec alcuni costosi errori tattici. Alcune grandi operazioni brillantemente condotte da \u017dukov furono invece la quarta battaglia di Char'kov (agosto 1943), la \"marcia sui Carpazi\" nel marzo 1944 (offensiva di Proskurov) e la formidabile offensiva dell'Oder, nel febbraio 1945.\nIl dopoguerra e gli ultimi anni.\nDopo ci\u00f2 fu nominato comandante delle truppe sovietiche in Germania. A causa delle crescenti ostilit\u00e0 con Stalin, che lo mise sotto indagine della NKVD poich\u00e9 temeva \u017dukov come un pericoloso concorrente del favore popolare, fu destinato a incarichi di scarsa importanza, prima come comandante della Regione militare di Odessa, poi degli Urali. Durante le commemorazioni per la battaglia di Berlino tenutesi il 4 maggio 1948 la stampa non lo cit\u00f2 mai, nell'ottica di una spersonalizzazione della storia della guerra che mise in primo piano il semplice soldato e il Partito.\nMinistro della Difesa nel 1955, fu fondamentale nello sventare il tentativo di allontanare dal potere Nikita Sergeevi\u010d Chru\u0161\u010d\u00ebv, allora Primo Segretario del PCUS, portato avanti da numerosi appartenenti al Presidium, tra cui Malenkov, Molotov, Pervuchin, Saburov, Kaganovi\u010d, Voro\u0161ilov e Bulganin. Approfittando di un viaggio del Primo Segretario all'estero, ne chiesero le dimissioni durante la riunione del Presidium del 18 giugno 1957, ma Chru\u0161\u010d\u00ebv, non accettando la decisione, chiese che in merito si pronunciasse il Comitato Centrale del Partito. \u017dukov organizz\u00f2 il trasporto su aerei militari di tutti i membri del Comitato sparsi per l'Unione, permise a quest'ultimo di rovesciare la decisione del Presidium, salvando il potere di Chru\u0161\u010d\u00ebv.\nMa proprio l'importanza raggiunta in questa occasione dal Maresciallo fu la causa della sua destituzione, motivata dallo stesso Chru\u0161\u010d\u00ebv con il \"culto della personalit\u00e0 di \u017dukov e della sua tendenza all'avventurismo, che apre la strada al bonapartismo\". Dopo un voto del Plenum del Comitato Centrale, l'ormai ex ministro fu anche costretto a fare pubblica autocritica sulla Pravda e il suo posto fu occupato dal maresciallo Rodion Jakovlevi\u010d Malinovskij.\nVisse quindi come semi-recluso e lontano dalla vita pubblica fino al 9 maggio 1965. Per il ventesimo anniversario della resa tedesca, avvenuta l'8 maggio 1945, in occasione delle celebrazioni ufficiali fu invitato a un banchetto al Cremlino da Leonid Bre\u017enev. Dopo di che, pur riabilitato ufficialmente, non ricomparve pi\u00f9 in pubblico fino alla morte.\nOnorificenze e medaglie.\n\u017dukov fu uno dei militari sovietici pi\u00f9 decorati in assoluto e l'unico a ricevere quattro volte il titolo di Eroe dell'Unione Sovietica oltre a Bre\u017enev, che per\u00f2 se li attribu\u00ec da solo. Inoltre fu uno dei tre ufficiali a ricevere due volte l'Ordine della Vittoria. Di seguito alcune onorificenze sovietiche e di altri paesi.\nDocumentari.\nGeorgij Zukov - I comandanti della seconda guerra mondiale, su Youtube\nI generali di Stalin su Youtube"}
{"id": "465459", "revid": "14214", "url": "https://it.wikipedia.org/wiki?curid=465459", "title": "Alcide Degasperi", "text": ""}
{"id": "465462", "revid": "13388", "url": "https://it.wikipedia.org/wiki?curid=465462", "title": "Frittata di cipolle", "text": ""}
{"id": "465464", "revid": "110157", "url": "https://it.wikipedia.org/wiki?curid=465464", "title": "Buch (Austria)", "text": "Buch \u00e8 un comune austriaco di 601 abitanti nel distretto di Bregenz, nel Vorarlberg."}
{"id": "465468", "revid": "7082", "url": "https://it.wikipedia.org/wiki?curid=465468", "title": "Conca del Fucino", "text": ""}
{"id": "465469", "revid": "7082", "url": "https://it.wikipedia.org/wiki?curid=465469", "title": "Valle del Fucino", "text": ""}
{"id": "465470", "revid": "1793900", "url": "https://it.wikipedia.org/wiki?curid=465470", "title": "Dam\u00fcls", "text": "Dam\u00fcls \u00e8 un comune austriaco di 303 abitanti nel distretto di Bregenz, nel Vorarlberg. Stazione sciistica specializzata nello sci alpino, ha ospitato tra l'altro varie tappe della Coppa Europa e i Campionati austriaci nel 1998 e nel 2001."}
{"id": "465471", "revid": "110157", "url": "https://it.wikipedia.org/wiki?curid=465471", "title": "D\u00fcns", "text": "D\u00fcns \u00e8 un comune austriaco di 413 abitanti nel distretto di Feldkirch, nel Vorarlberg."}
{"id": "465472", "revid": "110157", "url": "https://it.wikipedia.org/wiki?curid=465472", "title": "D\u00fcnserberg", "text": "D\u00fcnserberg \u00e8 un comune austriaco di 155 abitanti nel distretto di Feldkirch, nel Vorarlberg."}
{"id": "465473", "revid": "287204", "url": "https://it.wikipedia.org/wiki?curid=465473", "title": "Aristarco di Samotracia", "text": "Biografia.\nAristarco - soprannominato \u00ab\u1f40 \u03b3\u03c1\u03b1\u03bc\u03bc\u03b1\u03c4\u03b9\u03ba\u03ce\u03c4\u03b1\u03c4\u03bf\u03c2\u00bb - venne da Samotracia ad Alessandria per studiare sotto Aristofane di Bisanzio. Fu maestro del figlio di Tolomeo Filometore e poi bibliotecario della celebre biblioteca di Alessandria, che lasci\u00f2 alla morte di Tolomeo VI, nel 145, ritirandosi a Cipro.\nSi mantenne fedele all'insegnamento di Aristofane, difendendo, in grammatica, il principio dell\"analogia\", secondo il quale le forme grammaticali vanno desunte dall'esempio offerto dai maggiori scrittori.\nOpere.\nSua l'edizione di Omero pi\u00f9 celebre dell'antichit\u00e0, tramandata nel \u00abcommento dei Quattro\u00bb: egli esprimeva la convinzione che Omero, il maggior poeta greco, fosse l'autore sia dell\"Iliade\" che dell\"Odissea\".\nOltre ad Omero, comment\u00f2 Anacreonte, Archiloco, Aristofane, Erodoto, Eschilo, Esiodo, Ione e Pindaro, e fu autore di \u03a3\u03c5\u03b3\u03b3\u03c1\u03ac\u03bc\u03bc\u03b1\u03c4\u03b1 (\"Syngr\u00e0mmata\"), brevi discussioni critiche di natura monografica sulle opinioni di altri commentatori. Se dei suoi scritti restano pochi frammenti, in compenso numerose sono le testimonianze indirette riportate dai grammatici successivi e dagli scoliasti. Fu inoltre l'inventore del genere degli \u1f59\u03c0\u03bf\u03bc\u03bd\u03ae\u03bc\u03b1\u03c4\u03b1 (hypomn\u00e8mata), cio\u00e8 commentari continui ai testi letterari: oltre a intervenire sulla tradizione testuale, Aristarco motivava e chiariva le sue scelte di ecdotica filologica, ed \u00e8 forse questo il motivo per il quale fu il filologo di maggior successo tra gli esponenti della scuola di Alessandria. Il commento alle opere letterarie era contenuto in un rotolo papiraceo diverso da quello del testo, e la \u03b4\u03b9\u03c0\u03bb\u03ae ( &gt; ) era il segno del richiamo dal testo letterario al commento. \nDopo Aristarco vi furono altri bibliotecari ad Alessandria, ma l'epurazione degli studiosi della biblioteca voluta da Tolomeo VIII segn\u00f2 il declino dell'istituzione della biblioteca e del museo: questo \u00e8 il motivo per cui tradizionalmente \u00e8 considerato l'ultimo bibliotecario.\nAristarco pass\u00f2 alla storia come filologo \u00abestremamente rigoroso, e secondo alcuni maligno e pedante\u00bb, che \u00abspese la sua esistenza a cercare le pecche nei lavori degli altri, senza nulla concedere nemmeno a Omero, Pindaro, Esiodo\u00bb. Da tale fama deriva l'espressione \"fare l'Aristarco\", che significa \u00abcercare i minimi difetti di qualcosa o di qualcuno in modo fiscale, pedante o maligno; invalidare un progetto, un'iniziativa e simili sulla base di una sua trascurabile manchevolezza. Anche accanirsi contro qualcuno fino a confonderlo\u00bb."}
{"id": "465474", "revid": "64860", "url": "https://it.wikipedia.org/wiki?curid=465474", "title": "Odissea (album)", "text": "Odissea \u00e8 un album di Mango del 1986, ristampato in CD nel 1991.\nIl disco.\nProdotto e mixato al \"Water Melon\" di Milano, le influenze elettropop, new wave e world, gi\u00e0 avvertibili nel predecessore \"Australia\", diventano ancor pi\u00f9 marcate. L'organista Brian Auger, noto per le collaborazioni con artisti internazionali tra cui Jimi Hendrix, Rod Stewart, John McLaughlin e in Italia con Zucchero e Mina, prese parte alla realizzazione dell'album. Fu il disco della consacrazione di Mango e uno dei suoi maggiori successi discografici, grazie anche alla presenza di tre dei suoi brani pi\u00f9 famosi: \"Oro\" (gi\u00e0 pubblicato come singolo nel 1984), \"La rosa dell'inverno\" (non pubblicato come singolo ma spesso proposto da Mango in sede live) e \"Lei verr\u00e0\", presentata al festival di Sanremo 1986, bench\u00e9 si piazz\u00f2 solamente al 14\u00ba posto. Mango avrebbe voluto interpretare il brano omonimo \"Odissea\" sul palco dell'Ariston ma, dopo un'accesa discussione con la sua promoter Mara Maionchi che preferiva \"Lei verr\u00e0\", si convinse a portare quest'ultimo. Nell'album vi sono anche due brani cantati in inglese: \"Love is just a melody\" e \"Modern love\". \"Lei verr\u00e0\" e \"La rosa dell'inverno\" furono reinterpretate, rispettivamente, in due dischi di Loretta Goggi: \"C'\u00e8 poesia\" e \"C'\u00e8 poesia due\", cantate dalla Goggi in duetto con lo stesso Mango."}
{"id": "465476", "revid": "1754422", "url": "https://it.wikipedia.org/wiki?curid=465476", "title": "Centro spaziale Luigi Broglio", "text": "Il centro spaziale Luigi Broglio di Malindi, in Kenya, \u00e8 un importante centro spaziale italiano al di fuori del territorio nazionale, di propriet\u00e0 dell'Universit\u00e0 Sapienza di Roma e gestito dall'Agenzia Spaziale Italiana.\nAttualmente provvede al tracciamento di numerosi satelliti di varie agenzie (la NASA, l'ESA e l'Agenzia Spaziale Cinese); la sua latitudine quasi equatoriale rende questa base un ottimo sito di lancio, sebbene i lanci di satelliti dal centro siano stati solo ventitr\u00e9, dal 1966 al 1988. Il centro \u00e8 composto da due segmenti, ossia il segmento terrestre, rappresentato dal centro per la raccolta dei dati, ed il segmento marino, composto dalle piattaforme di lancio oceaniche.\nSegmento terrestre.\nLa convenzione intergovernativa tra Italia e Kenya permette lo svolgimento di operazioni di lancio, telerilevamento e acquisizione dati da satelliti. Il centro spaziale \u00e8 stato ideato e gestito dal professor Luigi Broglio ed \u00e8 attivo dal 1966, quando fu inaugurato col nome di Progetto San Marco.\nLuigi Broglio riusc\u00ec a realizzare questo eccezionale risultato in virt\u00f9 non solo del suo indubbio valore scientifico e del suo ruolo di preside della Scuola di Ingegneria Aerospaziale dell'universit\u00e0 \"La Sapienza\" di Roma e di generale dell'Aeronautica Militare Italiana, ma anche e soprattutto grazie al riconoscimento dei suoi meriti e delle sue capacit\u00e0 da parte degli Stati Uniti che gli concessero la tecnologia dei vettori \"Scout\" per effettuare i lanci dei satelliti dal centro spaziale. Nel 2001 alla scomparsa del professor Broglio il centro assunse l'attuale denominazione.\nIl segmento terrestre si estende per circa tre ettari e mezzo in territorio keniota, a circa 32\u00a0km da Malindi e la sua latitudine \u00e8 2,94 gradi sud. Oltre a edifici adibiti ad alloggi e servizi, il centro comprende un porticciolo per i collegamenti con le piattaforme e tre sistemi di antenne per il controllo in orbita e la ricezione di telemetria da satelliti e vettori. Questi si dividono in:\nNel 2019 \u00e8 stata installata una nuova parabola in banda S, con delle capacit\u00e0 estese anche nella banda X, del diametro di 13,6\u00a0m, per dare supporto ai nuovi lanciatori Ariane 6 e Falcon Heavy.\nLa presenza della base italiana in territorio keniota \u00e8 stata recentemente oggetto di un accordo tra i 2 stati, definito a Trento il 24 ottobre 2016 e ratificato in Italia con la legge 149 del 25 novembre 2019 ed entrato in vigore il 16 dicembre 2020.\nPiattaforme di lancio oceaniche.\nLe piattaforme di lancio sono operative dal 1966, sebbene dal 1988 non abbiano pi\u00f9 ospitato lanci di satelliti. I lanci venivano effettuati attraverso vettori Scout, che Broglio riusc\u00ec ad acquisire dalla NASA.\nPiattaforma San Marco.\nLa piattaforma \"San Marco\" \u00e8 la principale piattaforma della base nonch\u00e9 quella destinata ai lanci.\nEssa era in origine una piattaforma da sbarco dell'esercito americano e fu donata all'Italia su intercessione della Nasa. La piattaforma \u00e8 stata adattata alle esigenze di lancio nei cantieri navali di La Spezia e successivamente trasportata in Kenya.\nPiattaforme Santa Rita.\nLe due piattaforme, denominate \"Santa Rita 1\" e \"Santa Rita 2\", distano dalla piattaforma San Marco circa un chilometro e mezzo, e sono destinate al controllo.\nLa piattaforma \"Santa Rita 1\" \u00e8 stata messa a disposizione dall\u2019allora presidente dell\u2019Eni Enrico Mattei. La piattaforma era inizialmente la piattaforma petrolifera \u201cScarabeo\u201d e successivamente adattata per le nuove esigenze, presso i cantieri navali di Taranto, trasportata per 8.000 chilometri e finalmente posizionata al largo delle coste di Malindi.\nSatelliti lanciati.\nI lanci effettuati ammontano a dieci Scout e tredici Nike."}
{"id": "465479", "revid": "3368295", "url": "https://it.wikipedia.org/wiki?curid=465479", "title": "Nicol\u00f2 Salvi", "text": ""}
{"id": "465480", "revid": "486946", "url": "https://it.wikipedia.org/wiki?curid=465480", "title": "Bramano", "text": ""}
{"id": "465484", "revid": "125913037", "url": "https://it.wikipedia.org/wiki?curid=465484", "title": "Gimnopodismo", "text": "Con il termine gimnopodismo (pi\u00f9 comunemente scalzismo o barefooting) si intende uno stile di vita nel quale i praticanti adottano la scelta di non indossare calzature durante le attivit\u00e0 quotidiane, camminando solo a piedi nudi.\nUna persona che adotta questa pratica viene comunemente identificato con il nome di \"scalzista\" o \"barefooter.\"\nIl gimnopodismo si radica sui campi del fitness e del benessere e non deve essere assolutamente aggregato o considerato una ramificazione dei temi riguardanti il feticismo del piede.\nEtimologia.\nIl termine \"gimnopodismo\" deriva dall'unione dei termini \"gimno\" (dal gr. \u03b3\u03c5\u03bc\u03bd\u03cc\u03c2 \u00abnudo; scoperto\u00bb; lat. scient. \"gymno\") e \"podismo\" (der. del gr. \u03c0\u03bf\u03cd\u03c2 \u03c0\u03bf\u03b4\u03cc\u03c2 \u00abpiede\u00bb). Il termine \"scalzismo\", molto pi\u00f9 utilizzato nel contesto italiano deriva da \"scalzo\" (lat. tardo (eccles.) excalceus, der. di excalceare (v. scalzare), secondo il sost. calceus \u00abscarpa\u00bb). Il termine \"barefooting\", sempre pi\u00f9 utilizzato in quanto termine pi\u00f9 internazionale deriva dall'inglese \"barefoot\" (\"bare\", \"nudo\", \"scoperto\" e \"foot\", \"piede\"; lett. \"a piedi nudi\").\nAspetti storici del gimnopodismo.\nPer migliaia di anni gli uomini hanno vissuto prevalentemente scalzi.In epoca antica era pratica diffusa andare in giro a piedi nudi. In molte civilt\u00e0 come quella egiziana, quella indiana o quella greca non era assolutamente considerato malsano andare in giro a piedi scalzi. Durante i giochi olimpici in Grecia gli atleti partecipavano ai giochi scalzi e senza vestiti.\nA differenza dei greci i romani non consideravano le calzature come facoltative, bens\u00ec come un modo per distinguere una societ\u00e0 civilizzata (in questo caso la propria) da tutte le altre culturalmente arretrate. Il legame fra lo scalzismo e la povert\u00e0 nasce durante il medioevo: se le persone benestanti potevano permettersi di acquistare costose calzature fatte a mano per le classi meno abbienti non era la stessa cosa, vivendo di conseguenza prevalentemente a piedi nudi. Durante il medioevo era solito per le classi nobiliari di entrambi i sessi di utilizzare scarpe alte come grossi zoccoli per distinguersi dalla plebe. Infatti, poich\u00e9 la gente povera era spesso scalza o con calzature molto leggere, avere delle calzature grosse e dalla suola molto alta aiutava a simboleggiare il proprio status economico e sociale. Da questo fatto storico nacque come conseguenza l'associazione dello scalzismo con il concetto di umilt\u00e0 e semplicit\u00e0. Poich\u00e9 prima dell'industrializzazione le calzature erano fatte a mano e la procedura di fabbricazione era lunga e i materiali utilizzati erano costosi la creazione di calzature per i bambini e per gli adolescenti ancora in fase di crescita era messa in secondo piano poich\u00e9 la maggior parte della popolazione preferiva lasciare i propri figli a piedi nudi per la maggior parte del tempo fino alla loro maggiore et\u00e0 e comprare un solo paio di scarpe da utilizzare solo in poche formali occasioni piuttosto che comprare un capo d'abbigliamento costoso che dopo poco tempo sarebbe stato inutile poich\u00e9 diventato troppo piccolo. Da questo fatto nasce l'associazione fra lo scalzismo ed il concetto di infanzia, spensieratezza ed innocenza.\nAspetti culturali del gimnopodismo.\nIn molti paesi del mondo mostrarsi scalzi in pubblico o non includere le scarpe nel proprio abbigliamento \u00e8 una cosa assolutamente normale \u00e8 completamente integrata negli usi e costumi locali. Nel periodo estivo in Australia soprattutto le fasce pi\u00f9 giovani della popolazione frequentano aree e luoghi pubblici a piedi nudi (nelle aree pi\u00f9 rurali del paese \u00e8 consentito agli scolari presenziare a scuola senza scarpe). Anche nella vicina Nuova Zelanda \u00e8 costume non indossare scarpe sia in luoghi pubblici che in locali privati aperti al pubblico. In India le calzature sono considerate impure e vengono rimosse ogniqualvolta si entri in un luogo di particolare importanza sociale, come un tempio o un'abitazione; non \u00e8 raro infatti vedere persone che camminano a piedi scalzi, indipendentemente dal loro status sociale. Nel Sudafrica per gli Afrikaner lo scalzismo durante i periodi caldi \u00e8 parte integrante del costume locale, tanto che nel le linee guida riguardanti le uniformi scolastiche indica le scarpe come accessorio opzionale. Anche in Europa nel Regno Unito lo scalzismo nei periodi caldi \u00e8 socialmente accettato nelle aree urbane e in particolar modo nelle aree rurali. Nelle comunit\u00e0 Amish i bambini, le donne e gli adolescenti utilizzano le scarpe solo in determinate occasioni per rimanere scalzi la maggior parte del tempo. Nella cultura gitana per le donne essere scalze rientra nei canoni del proprio costume\nIl pensiero del gimnopodista.\nLa filosofia di questa comunit\u00e0 si basa sia sul radicamento dell'uomo nella natura, partendo dall'appoggio dei piedi nudi su di essa sia sul trovare semplicemente pi\u00f9 comodo il non utilizzare calzature. Anche se si tratta di una scelta di vita personale ed individuale esistono nel mondo (incluso in Italia) varie associazioni che promuovono questo tipo di attivit\u00e0 anche con l'ausilio di studi ed articoli scientifici oltre alle semplici opinioni personali.\nAndare in giro a piedi nudi non \u00e8 in alcun modo illegale o sanzionabile n\u00e9 in Italia n\u00e9 nella maggior parte degli altri paesi. Secondo lo scalzista camminare abitualmente a piedi nudi offre numerosi vantaggi alla salute, oltre ad essere molto pi\u00f9 confortevole rispetto al camminare utilizzando scarpe chiuse poich\u00e9, in quanto la suola \u00e8 composta da materiale rigido e molto poco elastico, non \u00e8 la scarpa a prendere la forma del piede ma viceversa. Lo scalzismo si basa sul concetto che i piedi umani sono nati per muoversi scalzi.\nLa pericolosit\u00e0 del \"barefooting\" legato al rischio di procurarsi ferite deriva proprio dall'utilizzo eccessivo delle calzature: fintanto che il piede rimarr\u00e0 chiuso all'interno della calzatura o protetto dal contatto con il suolo da qualsiasi tipo di suola, non potr\u00e0 mai irrobustirsi e diventare molto meno soggetto a tagli o usura dovuto all'azione meccanica del camminare. Per quanto riguarda l'aspetto igienico i piedi scalzi si sporcano tanto quanto la suola delle scarpe; l'unica differenza risiede nel fatto che se i piedi, proprio in virt\u00f9 del fatto che sono parti del proprio corpo e vengono lavati con una certa cura e frequenza, per le scarpe non \u00e8 la stessa cosa, risultando quindi molto meno igieniche per il piede stesso pi\u00f9 soggetto a contrarre infezioni e malattie fungine nell'ambiente insalubre all'interno della scarpa. Le maggiori associazioni di gimnopodisti si pongono l'obiettivo di promuovere questa pratica fornendo piattaforme educative che istruiscano dei benefici (e dei pericoli) legati al \"barefooting\". Il primo ostacolo che un barefooter si trova davanti \u00e8 quella culturale: nella societ\u00e0 occidentale infatti \u00e8 radicato il concetto che andare in giro scalzi sia sinonimo di squallore, sciatteria e povert\u00e0. In altre culture invece andare in giro scalzi \u00e8 una cosa normale, tanto da arrivare al considerare le calzature come un accessorio di abbigliamento facoltativo. Poich\u00e9 si tratta di uno stile di vita legato esclusivamente a migliorare il proprio comfort e la propria salute (nonch\u00e9 in alcuni casi legato anche a questioni religiose e culturali) le comunit\u00e0 dei \"barefooters\" hanno tra i loro capisaldi quello di ripudiare ogni pratica che sia legata al feticismo del piede, poich\u00e9 non legate in alcun modo alla loro filosofia.\nPratica e stile di vita.\nUn barefooter pu\u00f2 essere \"full-time\", integrando tale pratica completamente all'interno della sua vita vivendo completamente scalzo, oppure \"part-time\", ovvero ricorrendo ad apposite calzature minimali nella vita di tutti i giorni per evitarne l'utilizzo esclusivamente nei momenti pi\u00f9 opportuni.\nNella cultura dello scalzista viene dissuasa ogni forma di estremismo in quanto si \u00e8 consapevoli delle barriere sociali e delle barriere fisiche che impediscono di essere scalzo in determinate situazioni, come durante lavori pesanti o condizioni meteorologiche estreme (lo scalzista infatti non considera le calzature inutili ma facoltative). L'obiettivo dello scalzista \u00e8 praticare tale attivit\u00e0 nella vita di tutti i giorni, come andare scalzo al lavoro, al supermercato, al ristorante, a scuola e pi\u00f9 generalmente i tutte quelle situazioni o luoghi pubblici dove per motivi pi\u00f9 culturali che legali \u00e8 considerato tab\u00f9. Nella vita dello scalzista l'igiene e la cura personale sono molto importanti poich\u00e9 senza tali attenzioni la pratica, sempre dal punto di vista igienico, non sarebbe pi\u00f9 salutare dell'utilizzare scarpe chiuse ma sarebbe invece ben pi\u00f9 pericolosa. Nella filosofia dello scalzista non vi \u00e8 il ripudio completo delle scarpe: il suo percorso inizia facendo a meno delle calzature nei luoghi dove pi\u00f9 si sente a suo agio per andare progressivamente, acquisendo sempre pi\u00f9 esperienza , a ribaltare la situazione utilizzando le scarpe solo in determinati e circoscritti luoghi e vivere scalzo per il resto del tempo. Solo in determinate situazioni un individuo pu\u00f2 aspirare a diventare un \"barefooter\" a tempo pieno, rinunciando completamente alle scarpe.\nGimnopodismo e salute.\nSui piedi grava l'intero peso del nostro corpo e su di essi si impernia la nostra deambulazione. Essi inoltre giocano un ruolo importante su tutti i nostri movimenti, poich\u00e9 su di essi si fa perno.\nTuttavia le calzature, oltre ad essere raramente ben modellate sui piedi (la cui forma varia da persona a persona, e spesso dal destro al sinistro nella stessa persona), gli tolgono sensibilit\u00e0 e, sulla base di quanto detto prima, \u00e8 facile immaginare quanto ci\u00f2 si pu\u00f2 riflettere in una catena di delicati equilibri muscolari e scheletrici del nostro corpo.\nL'impronta di un piede normale dovrebbe essere di forma grossomodo triangolare, con un vertice corrispondente al calcagno, mentre le scarpe hanno solitamente una forma rastremata anteriormente, ovvero l'opposto della naturale geometria del piede. La compressione da ci\u00f2 derivante sulle dita del piede, il blocco di un qualsiasi movimento di esse, fa s\u00ec che la muscolatura di queste si indebolisca. Ci\u00f2 cambia completamente il corretto equilibrio di tutto il corpo, il cui baricentro si sposta in avanti, con effetti negativi sulle ossa dell'intero scheletro. Tale situazione si peggiora con le scarpe femminili a tacco alto, in quanto il peso del corpo, anzich\u00e9 gravare sul calcagno, che normalmente dovrebbe sostenere la maggior parte del carico, si sposta sulle ossa delle dita, assai pi\u00f9 delicate, con conseguente affaticamento, sino a provocare forme di artrite o artrosi.\nAltro aspetto \u00e8 l'alterazione della percezione da parte dei meccanorecettori del piede, che sono preposti ad identificare la distribuzione delle pressioni gravanti nei vari punti di questo, e di conseguenza, di fornire le corrette informazioni al sistema nervoso che deve dare le giuste informazioni alle catene muscolari che regolano il nostro equilibrio. La scarpa modifica la pressione sui meccanorecettori del piede, le informazioni de questi trasmesse al sistema nervoso centrale vengono falsificate e, pertanto, le catene muscolari vengono regolate in maniera errata, anche in questo caso con conseguenza negative sulla salute.\nDi conseguenza la scarpa impedisce il normale e corretto movimento dei piedi, ne indebolisce la muscolatura, fa s\u00ec che il carico non si distribuisca sul calcagno ma che gravi sull'avampiede, e pertanto predispone a difetti posturali, pertanto in occidente questi colpiscono quasi l'80% della popolazione. Altri problemi che a ci\u00f2 conseguono sono dolori alle ginocchia, alle anche, alla schiena.\nLa scarpa inoltre sopprime la sensibilit\u00e0 tattile del piede, che non percepisce pi\u00f9 la qualit\u00e0 del terreno (o in misura molto ridotta), e rende l'incedere meno sicuro, i piedi non assumono pi\u00f9 la posizione ottimale, il passo diviene meno cauto con conseguenti contraccolpi sul corpo.\nAl contrario, camminando scalzi, oltre ad esercitare correttamente la muscolatura del piede e favorire una distribuzione corretta dei carichi, si favorisce la traspirazione (la pianta del piede ha tra le pi\u00f9 alte concentrazioni di ghiandole sudorifere di tutto il corpo), produce un massaggio riflessologico che stimola positivamente tutto l'organismo, favorisce la circolazione sanguigna degli arti inferiori e, di conseguenza, quella di tutto il corpo.\nUn ultimo ma non trascurabile aspetto, in questo caso biofisico, del piede scalzo, \u00e8 che nel contatto diretto con il suolo, si ha un'equalizzazione del potenziale elettrico dell'organismo con quello del suolo: i meccanismi bioelettrici del nostro corpo tendono gi\u00e0 naturalmente, in particolare in situazioni patologiche, a creare degli squilibri di carica elettrica. Ulteriore causa di accumulo di cariche elettriche \u00e8 dato dall'effetto isolante della scarpa che forma, in pratica, un condensatore elettrico, o meglio, una macchina elettrostatica di cui il nostro corpo \u00e8 uno dei poli. Questo fenomeno \u00e8 stato notato anche dai produttori di scarpe che hanno cercato di porvi rimedio inserendo dei fili di rame nella suola, che dovrebbero scaricare l'energia elettrostatica accumulata verso terra: con mediocri risultati, giacch\u00e9, consumato la sottile pagliuzza di rame che va verso terra, il corpo rimane nuovamente isolato. Gli effetti di tali squilibri elettrostatici sono molteplici, in primis sul sistema nervoso: la chiusura del circuito verso terra non \u00e8 forse sufficiente ad eliminare completamente ogni problema, ma sicuramente pu\u00f2 migliorare la situazione relativa a stati d'ansia, di stress e di depressione. Questi sono i motivi igienici che hanno portato tale pratica a diffondersi.\nPericoli.\nLa pratica del \"barefooting\", se \u00e8 salutare per i motivi sopra indicati non \u00e8 peraltro priva di rischi. Sussiste la possibilit\u00e0 di contrarre parassitosi quale la anchilostomiasi o la schistosomiasi nel caso si cammini a piedi nudi su terreni o in acque dolci inquinati dalle larve di tali parassiti. \u00c8 da rilevare poi che sul suolo generalmente albergano diverse specie di germi patogeni che possono trovare via d'ingresso anche attraverso lievi lesioni. Sussiste quindi la possibilit\u00e0 di contrarre infezioni quali il tetano. Per ovvi motivi \u00e8 sconsigliabile deambulare a piedi nudi su terreni infestati da animali velenosi, quali serpenti o scorpioni. In Europa l'unico ofide velenoso autoctono \u00e8 la vipera.\nGimnopodismo nell'arte.\nSia in epoca antica che in epoca contemporanea si \u00e8 utilizzato rappresentare numerosi personaggi di fantasia abitualmente scalzi in modo da enfatizzarne le proprie origini culturali (in determinate culture l'uso delle calzature \u00e8 considerato facoltativo), l'estrazione sociale (l'assenza di calzature nel proprio abbigliamento \u00e8 spesso associato ad una condizione di estrema povert\u00e0) oppure i tratti caratteriali del personaggio (in determinati paesi lo scalzismo \u00e8 associato ai concetti di umilt\u00e0, spensieratezza, libert\u00e0 e leggerezza d'animo). Alcuni esempi sono i seguenti:\nPoich\u00e9 le mani, i piedi e la muscolatura in generale \u00e8 difficile da rappresentare con cura molti scultori realizzavano le proprie opere lasciando il soggetto privo di calzature o completamente svestito in modo da poter dare mostra della propria bravura e capacit\u00e0."}
{"id": "465486", "revid": "2014155", "url": "https://it.wikipedia.org/wiki?curid=465486", "title": "Solimano II", "text": "Biografia.\nFratello minore di Mehmet IV (1648-1687), Solimano II pass\u00f2 praticamente tutta la sua vita nella \"kafes\" (letteralmente \"gabbia\"), una specie di lussuosa prigione per i principi di sangue reale ricavata all'interno dell'harem del Palazzo Topkap\u0131, allo scopo di impedire loro di organizzare congiure e rivolte: quando una delegazione si rec\u00f2 da lui per proporgli di accettare il trono dopo la deposizione di suo fratello nel 1687, Solimano II pens\u00f2 che fossero venuti per ucciderlo e fu solo con grandi sforzi che si riusc\u00ec a convincerlo ad uscire dal Palazzo per essere investito del sultanato tramite la cerimonia ufficiale.\nQuando sal\u00ec al trono era in corso la guerra contro la Lega Santa, che non stava andando bene per gli ottomani.\nSolimano II non aveva sufficiente personalit\u00e0 per controllare il regno da solo, tuttavia prese una saggia decisione nominando suo Gran Visir Faz\u0131l Mustafa K\u00f6pr\u00fcl\u00fc. Sotto la guida di K\u00f6pr\u00fcl\u00fc i Turchi arrestarono un'avanzata degli Austriaci in Serbia e repressero una rivolta in Bulgaria. Tuttavia, durante la campagna per rioccupare l'Ungheria orientale, K\u00f6pr\u00fcl\u00fc fu sconfitto e ucciso dalle truppe imperiali guidate da Ludwig Wilhlem, margravio del Baden-Baden, nella battaglia di Slankamen del 19 agosto 1691.\nLo stesso Solimano II era morto due mesi prima."}
{"id": "465487", "revid": "709565", "url": "https://it.wikipedia.org/wiki?curid=465487", "title": "I ragazzi della via Paal (film 1969)", "text": "I ragazzi di via P\u00e1l (\"A P\u00e1l utcai fiuk\") \u00e8 un film diretto da Zolt\u00e1n F\u00e1bri.\nTratto dall'omonimo romanzo di Ferenc Moln\u00e1r, \u00e8 meno lacrimoso di quello del 1934 di Frank Borzage, e pi\u00f9 attendibile in termini realistici nella ricostruzione della vecchia Budapest (con qualche spunto di critica sociale). Ebbe una nomination per l'Oscar del 1969 come miglior film straniero."}
{"id": "465489", "revid": "125010838", "url": "https://it.wikipedia.org/wiki?curid=465489", "title": "San Cataldo (Lecce)", "text": "San Cataldo (\"San Catautu\" in dialetto leccese) \u00e8 una localit\u00e0 balneare del mare Adriatico situata in provincia di Lecce, a 11 chilometri dal capoluogo salentino. Amministrativamente \u00e8 una frazione divisa tra i comuni di Lecce e di Vernole. \nL'agglomerato urbano del centro \u00e8 parte del comune di Lecce, mentre la localit\u00e0 Campoverde \u00e8 parte del comune di Vernole.\nOrigini.\nIn epoca romana era sede di un importante porto, intitolato all'imperatore Adriano, che ne aveva ordinato la ricostruzione (fonte: Pausania). Di tali resti ora rimane ben poco visibile nei pressi del faro. Qui sbarc\u00f2 Ottaviano dopo aver appreso la notizia della morte di Cesare.\nCaduta in disuso, \"Salapia\" (nome latino di San Cataldo) si trasform\u00f2 in palude, la cui bonifica avvenne solo in epoca fascista da parte dell'Opera Nazionale Combattenti.\nDel tram che collegava la vicina citt\u00e0 di Lecce non rimangono che alcune fotografie in bianco e nero.\nOggi l'antico porto romano \u00e8 stato completamente abbandonato e il mare lentamente lo sta distruggendo. Del suo splendore restano solo i resti insabbiati e recentemente riportati alla luce dagli scavi archeologici. Qualche muro affiorante dall'acqua testimonia anche il maldestro tentativo dei primi del '900 di riportare il porto all'antico splendore, prolungando il molo. I lavori produssero un insabbiamento del porto e subito si dovette desistere dal tentativo, abbattendo parte del nuovo manufatto.\nNatura.\nSan Cataldo \u00e8 immersa nel verde di una lussureggiante pineta. La localit\u00e0 \u00e8 circondata da importanti risorse naturali. A nord, oltre la darsena vi \u00e8 una vasta zona paludosa caratterizzata da un bacino artificiale di bonifica e da depressioni che subiscono l'entrata di acque meteoriche e marine che si estendono fino a Torre Veneri. A sud, vi \u00e8 invece l'area delle Cesine che costituisce il sistema di lagune e paludi pi\u00f9 vasto del Salento. In direzione del capoluogo invece, vi \u00e8 il Bosco Fiore, uno dei rimasugli della grande \"foresta di Lecce\" che un tempo caratterizzava il Salento da Brindisi a Otranto.\nEconomia e turismo.\nL'economia si basa sul turismo estivo che si riversa nelle spiagge della frazione. Uno dei pi\u00f9 antichi lidi \u00e8 quello un tempo intitolato \"Lido Prete\" e da alcuni anni \"Lido York\".\nCaratteristico anche il lido \"Turrisi\" che originariamente era costituito da palafitte sul mare e che oggi sorge all'ombra del faro di S. Cataldo.\nIl porticciolo per barche di piccole dimensioni e modesto pescaggio era in passato utilizzato dai pescatori professionisti e anche dai pescatori sportivi durante tutto l'anno.\nVi \u00e8 anche un circolo velico di derive e catamarani situato nelle vicinanze dell'antichissimo Porto Adriano.\nD'estate l'associazione pro-loco organizza la \"sagra del pane\": una festa durante la quale si possono degustare molte specialit\u00e0 culinarie salentine, soprattutto la \"puccia con le olive\" e i \"pizzi\" (pane impastato con pomodoro e cipolla).\nSociet\u00e0.\nReligione.\nHa una sola parrocchia intitolata a San Cataldo, che svolge il ruolo di \"succursale\" della grande parrocchia di Frigole.\nSport.\nCalcio.\nLa principale squadra di calcio della citt\u00e0 \u00e8 l\"'A.P.D. Virtus Salentina\" che milita nel girone A leccese di 3\u00aa Categoria. \u00c8 nata nel \n2012.\nStrade.\nLa marina \u00e8 la pi\u00f9 vicina a Lecce e anche la miglior collegata con la citt\u00e0 tramite la SP 364 ex SS 543 con caratteristiche di superstrada. Inoltre \u00e8 raggiungibile dalla strada litoranea SP 133 per Casalabate passando per le altre marine leccesi e dalla la litoranea SP 366 per Otranto."}
{"id": "465493", "revid": "767487", "url": "https://it.wikipedia.org/wiki?curid=465493", "title": "Adesso (Mango)", "text": "Adesso \u00e8 un album del cantautore italiano Mango, pubblicato nel 1987.\nIl disco.\nL'album presenta un sound abbastanza differente del precedente \"Odissea\", meno elettronico e maggiormente influenzato dalla R&amp;B, senza trascurare le contaminazioni world che contraddistinguono lo stile di Mango. Il disco segna anche l'ingresso del tastierista Rocco Petruzzi, che accompagner\u00e0 Mango fino alla fine della sua carriera, e il chitarrista Graziano Accinni, che parteciper\u00e0 alla realizzazione di numerosi lavori successivi.\nIl singolo \"Bella d'estate/Stella del nord\" ottenne grande successo, rimanendo tra i 20 pi\u00f9 venduti in Italia dal mese di luglio a quello di ottobre. Originariamente, il testo di \"Bella d'estate\" venne ideato da Alberto Salerno e Armando Mango ma furono insoddisfatti del risultato. L'arrangiatore Mauro Malavasi affid\u00f2 la stesura a Lucio Dalla, che realizz\u00f2 la versione definitiva. Il brano \"Dal cuore in poi\" venne presentato al Festival di Sanremo, dove per\u00f2 si classificher\u00e0 al 18\u00ba posto.\nAl termine della realizzazione del disco, non trovandone un nome adatto e scartando l'ipotesi di chiamarlo come il singolo pi\u00f9 celebre \"Bella d'estate\", venne scelto \"Adesso\" riferendosi, semplicemente, al momento di uscita dell'album. Oltre che su vinile a 33 giri, usc\u00ec anche in versione CD, che contiene due brani in pi\u00f9: \"Inseguendo il vento\" e \"Dove andr\u00f2\", tratto da \"Australia\". Del disco ne fu pubblicata anche una versione spagnola con il titolo \"Ahora\", il cui singolo \"Flor de verano\" (versione spagnola di \"Bella d'estate\") ottenne notevole successo in territorio iberico."}
{"id": "465498", "revid": "124514623", "url": "https://it.wikipedia.org/wiki?curid=465498", "title": "Cratere Clavius", "text": "Clavius \u00e8 un grande cratere lunare di 230,77 km situato nella parte sud-occidentale della faccia visibile della Luna.\nClavius \u00e8 il terzo, in ordine di grandezza, tra quelli presenti nell'emisfero lunare rivolto verso la Terra e si trova sugli altopiani irregolari a sud del cospicuo cratere Tycho.\nIl cratere \u00e8 dedicato al matematico e astronomo tedesco Cristoforo Clavio, noto anche con il nome latinizzato di Clavius.\nIl 26 ottobre 2020 la NASA ha annunciato per la prima volta il rilevamento di acqua molecolare sulla superficie del lato visibile della Luna, nel cratere Clavius. \u00c8 il risultato di una ricerca dell'Universit\u00e0 del Colorado a Boulder basata sulle immagini della Luna scattate per la prima volta dal SOFIA, combinate con le misurazioni della temperatura prese dal Lunar Reconnaissance Orbiter. Questo ritrovamento permette di ampliare i siti di ricerca, in precedenza ritenuti strettamente ai poli.\nDescrizione.\nA causa della posizione, vicina al margine meridionale, Clavius appare come se fosse oblungo. Per le sue dimensioni, pu\u00f2 essere intravisto ad occhio nudo: appare come una tacca sul terminatore, uno o due giorni dopo che la luna ha raggiunto la fase del primo quarto. Il cratere \u00e8 una delle formazioni pi\u00f9 antiche ancora visibili sul satellite, e si \u00e8 probabilmente formato durante il periodo Nettariano, circa 4 miliardi di anni or sono. Nonostante l'et\u00e0, il cratere si presenta relativamente ben conservato. Il bordo \u00e8 poco rilevato, in rapporto alle dimensioni complessive, ed \u00e8 fortemente eroso e marcato da crateri minori. Il margine non segna una differenza profonda tra l'interno e l'esterno, formando quasi una \"depressione fortificata\". Le pendici interne sono irregolari, incise e di spessore variabile, con le maggiori pendenze nella parte meridionale. La forma complessiva \u00e8 quasi poligonale.\nPianoro centrale.\nL'interno del cratere \u00e8 costituito da un pianoro convesso, marcato da alcuni crateri. La formazione pi\u00f9 interessante \u00e8 la catena che inizia a sud con Rutherfurd e prosegue ad arco, in senso orario, con crateri via via pi\u00f9 piccoli, indicati come Clavius D, C, N, J, e JA. Questa sequenza viene talvolta utilizzata dagli astrofili per verificare la risoluzione dei loro telescopi.\nAl centro, tra i crateri Clavius C ed N, vi sono i vaghi resti di un picco centrale. La relativa uniformit\u00e0 del pianoro centrale e la piccolezza del picco centrale sembrano indicare che questa superficie si sia formata in un periodo successivo all'impatto originale.\nCrateri vicini.\nVi sono numerosi crateri notevoli nelle vicinanze: a ovest Scheiner, a sud-ovest Blancanus, a nord-est Maginus, a nord-ovest Longomontanus. Il cratere Rutherfurd si trova interamente all'interno del bordo di Clavius, mentre Porter si sovrappone al margine nord-est. I piccoli crateri Clavius L e Clavius K sono sovrapposti al bordo, rispettivamente a ovest ed a ovest-sud-ovest.\nInfluenza culturale.\nNel film \"\" di Stanley Kubrick (cos\u00ec come nel di Arthur C. Clarke), nel cratere Clavius \u00e8 localizzata la base lunare costruita e gestita dagli Stati Uniti d'America.\nIl cratere Clavius viene citato nella canzone Four Out Of Five, dell'album Tranquility Base Hotel &amp; Casino degli Arctic Monkeys.\nCrateri correlati.\nAlcuni crateri minori situati in prossimit\u00e0 di Clavius sono convenzionalmente identificati, sulle mappe lunari, attraverso una lettera associata al nome."}
{"id": "465499", "revid": "110157", "url": "https://it.wikipedia.org/wiki?curid=465499", "title": "Fu\u00dfach", "text": "Fu\u00dfach \u00e8 un comune austriaco di 3 828 abitanti nel distretto di Bregenz, nel Vorarlberg. Nel 1938 era stato soppresso ed accorpato agli atri comuni soppressi di Gai\u00dfau e H\u00f6chst per costituire il nuovo comune di Rheinau, ma nel 1945 i tre comuni riacquistarono la loro autonomia amministrativa."}
{"id": "465500", "revid": "110157", "url": "https://it.wikipedia.org/wiki?curid=465500", "title": "Gai\u00dfau", "text": "Gai\u00dfau \u00e8 un comune austriaco di 1 802 abitanti nel distretto di Bregenz, nel Vorarlberg. Nel 1938 era stato soppresso ed accorpato agli atri comuni soppressi di Fu\u00dfach e H\u00f6chst per costituire il nuovo comune di Rheinau, ma nel 1945 i tre comuni riacquistarono la loro autonomia amministrativa."}
{"id": "465502", "revid": "373510", "url": "https://it.wikipedia.org/wiki?curid=465502", "title": "Giovanni Battista Maini", "text": "Biografia.\nAllievo a Roma di Camillo Rusconi, Maino (o Maini) ne eredit\u00f2 le principali commissioni, come quella dell'esecuzione di un bassorilievo con la \"Gloria di San Francesco Regis\" per i Gesuiti di Madrid (il bassorilievo in stucco di Rusconi non fu per\u00f2 mai tradotto in marmo). Sempre seguendo la traccia di alcuni modelli in stucco di Camillo Rusconi, Maino collabor\u00f2 alla decorazione dei pennacchi della cupola dei Santi Luca e Martina.\nLavor\u00f2 poi a Sant'Agnese in Agone dove esegu\u00ec il busto di Innocenzo X collocato sulla poco vistosa tomba del pontefice, alla facciata della Basilica di Santa Maria Maggiore con alcune statue allegoriche e gli furono commissionate dal re di Portogallo alcune statue per la basilica di Mafra.\nTra il 1732 e il 1735 Maino fu coinvolto, con un ruolo di primo piano, in uno dei pi\u00f9 importanti cantieri architettonici romani, quello della Cappella Corsini a San Giovanni in Laterano commissionata da papa Clemente XII insieme alla facciata della basilica (l'architetto fu il medesimo, Alessandro Galilei.\nSue sono infatti la statua bronzea benedicente del pontefice, ispirata a quella berniniana di Urbano VIII in S. Pietro, e quella del cardinale Neri Corsini, zio del papa Clemente XII.\nDel Maino sono inoltre le statue di san Francesco di Paola (1732) e san Filippo Neri (1737) nella navata centrale della basilica vaticana.\nNel 1734 Maini fu coinvolto nel cantiere della Fontana di Trevi, senza per\u00f2 eseguire la progettata statua del \"Nettuno\" per il sopraggiungere di dissapori con l'architetto Nicola Salvi (la commissione fu poi affidata a Pietro Bracci).\nInvi\u00f2 anche alcuni rilievi a Siena per la cappella Chigi nel Duomo e nel 1735 realizz\u00f2 su commissione della diocesi di Foligno la statua in argento e bronzo raffigurante San Feliciano, patrono della citt\u00e0, tuttora custodita in Cattedrale e annualmente visibile ai fedeli il 24 gennaio, festivit\u00e0 in onore del santo.\nNel 1743 fu eletto tra i Virtuosi al Pantheon senza tuttavia mai prendervi parte attivamente, mentre nel 1746 e nel 1747 fu eletto \"principe\" dell'Accademia di San Luca.\nFu maestro dello scultore torinese Ignazio Collino."}
{"id": "465503", "revid": "110157", "url": "https://it.wikipedia.org/wiki?curid=465503", "title": "G\u00f6fis", "text": "G\u00f6fis \u00e8 un comune austriaco di 3 252 abitanti nel distretto di Feldkirch, nel Vorarlberg."}
{"id": "465504", "revid": "466539", "url": "https://it.wikipedia.org/wiki?curid=465504", "title": "G\u00f6tzis", "text": "G\u00f6tzis \u00e8 un comune austriaco di 11 287 abitanti nel distretto di Feldkirch, nel Vorarlberg; ha lo status di comune mercato (\"Marktgemeinde\"). \u00c8 stato istituito il 1\u00ba gennaio 1801 per scorporo dal comune di Altach.\nLa cittadina \u00e8 nota per il meeting internazionale annuale di prove multiple Hypomeeting; ha inoltre ospitato le gare femminili dei Campionati europei di lotta 1999."}
{"id": "465507", "revid": "110157", "url": "https://it.wikipedia.org/wiki?curid=465507", "title": "H\u00f6chst (Austria)", "text": "H\u00f6chst \u00e8 un comune austriaco di 7 849 abitanti nel distretto di Bregenz, nel Vorarlberg. Nel 1938 era stato soppresso ed accorpato agli atri comuni soppressi di Fu\u00dfach e Gai\u00dfau per costituire il nuovo comune di Rheinau, ma nel 1945 i tre comuni riacquistarono la loro autonomia amministrativa."}
{"id": "465508", "revid": "767487", "url": "https://it.wikipedia.org/wiki?curid=465508", "title": "ZoneAlarm (azienda)", "text": "ZoneAlarm, precedentemente nota come Zone Labs, \u00e8 una azienda che si occupa della sicurezza informatica fondata da Gregor Freund che produce firewall, antispyware, antivirus e prodotti per la sicurezza del browser. Zone Labs \u00e8 stata acquisita nel 2003 da Check Point Software che ne ha successivamente cambiato il marchio in ZoneAlarm.\nProdotti.\nIl prodotto pi\u00f9 famoso \u00e8 sicuramente il firewall ZoneAlarm, il primo firewall software pubblicato al grande pubblico. Come molti firewall, allerta l'utente quando un cracker tenta di accedere al computer oppure quando un programma non autorizzato tenta di accedere a Internet. L'utente pu\u00f2 facilmente decidere varie regole per ogni programma che tenta di accedere a Internet oppure di ricevere dati dalla rete. Ci sono sei differenti versioni di ZoneAlarm."}
{"id": "465509", "revid": "110157", "url": "https://it.wikipedia.org/wiki?curid=465509", "title": "H\u00f6rbranz", "text": "H\u00f6rbranz \u00e8 un comune austriaco di 6 317 abitanti nel distretto di Bregenz, nel Vorarlberg; ha lo status di comune mercato (\"Marktgemeinde\")."}
{"id": "465510", "revid": "110157", "url": "https://it.wikipedia.org/wiki?curid=465510", "title": "Kl\u00f6sterle", "text": "Kl\u00f6sterle \u00e8 un comune austriaco di 677 abitanti nel distretto di Bludenz, nel Vorarlberg."}
{"id": "465511", "revid": "599013", "url": "https://it.wikipedia.org/wiki?curid=465511", "title": "Coppa Anglo-Italiana", "text": "La Coppa Anglo-Italiana, nota anche come Torneo Anglo-Italiano (in inglese Anglo-Italian Cup o Anglo-Italian Inter-League Clubs Competition), era una competizione calcistica tra club italiani e inglesi, svoltasi dal 1970 al 1996. Non \u00e8 da confondere con la Coppa di Lega Italo-Inglese, altra competizione tra squadre italo-britanniche partita nella stessa stagione sportiva.\nStoria.\nLa Coppa fu ideata nel 1969 da Gigi Peronace, manager italiano che si era trasferito in Inghilterra negli anni sessanta. La motivazione principale che fece partorire la competizione fu quella di permettere allo Swindon Town, fresco vincitore della Coppa di Lega Inglese, di avere comunque una vetrina europea che i regolamenti vigenti presso la Football Association gli avevano negato. Infatti lo Swindon Town, come vincitore della seconda Coppa inglese avrebbe dovuto partecipare alla Coppa delle Fiere, ma ci\u00f2 era permesso solo alle squadre di First Division (l'attuale Premier League), mentre lo Swindon militava in Third Division (l'attuale League One, terzo livello calcistico), e questo precludeva la partecipazione alla competizione europea.\nLa prima edizione \u00e8 stata giocata nel 1970 e prevedeva il confronto tra sei squadre italiane (tutte di Serie A) e sei squadre inglesi (quattro di First Division, una di Second Division e lo Swindon Town di Third Division). La complessa formula del torneo prevedeva tre gruppi composti da squadre di entrambe le nazioni (ma non si affrontavano le squadre dello stesso Paese), mentre i risultati conseguiti erano inseriti in due classifiche distinte, una per le italiane e una per le inglesi. La migliore squadra italiana e la migliore squadra inglese si affrontavano in finale sul campo della squadra, tra le due, che aveva fatto pi\u00f9 punti nella prima fase.\nLa seconda e la terza edizione vide il medesimo regolamento per la partecipazione e qualificazione delle squadre alla finale, anche se il lotto delle partecipanti diventava anno dopo anno di minore prestigio.\nNelle prime tre edizioni del torneo veniva assegnato un punto per ogni gol segnato e dalla terza edizione il regolamento prevedeva una regola del fuorigioco leggermente modificata per rendere le partite pi\u00f9 spettacolari (riduzione della zona di fuorigioco agli ultimi 16 metri del campo).\nNella quarta edizione 1973 vi furono delle modifiche, le squadre per nazione divennero otto anzich\u00e9 sei e i gironi diventarono due (sempre con partite e classifiche distinte per nazionalit\u00e0), qualificando alle semifinali la migliore squadra per nazione di ogni gruppo. In semifinale si affrontarono in gare di andata e ritorno le squadre della stessa nazionalit\u00e0 per qualificare alla finalissima una squadra per ognuno dei due Paesi, il Newcastle vinse in finale il trofeo, 2-1 a Firenze contro la Fiorentina.\nIl torneo nel 1974 non si disput\u00f2 per lasciare spazio ai Campionati del Mondo in Germania Ovest, mentre nel 1975 non si disput\u00f2 per problemi organizzativi.\nNel 1976 per non sancire la fine del torneo si decise di riproporlo come confronto tra compagini semiprofessionistiche, sei squadre della Serie C italiana e sei delle leghe dilettantistiche inglesi (dalla quinta serie in gi\u00f9). Dopo una prima fase giocata in Inghilterra e una seconda giocata in Italia, le migliori squadre per nazione si sfidarono nella finalissima (giocata in Italia). Questa edizione della Coppa fu la prima competizione internazionale a stabilire i 3 punti per la vittoria.\nAnche negli anni successivi rimase in vigore questo regolamento, ma dal 1979 le squadre per nazione si ridussero a quattro, con finalissima sempre giocata in Italia. Dal 1978 il torneo aggiunse alla sua denominazione ufficiale, anche quello di alcuni sponsor (Alitalia prima e Talbot poi).\nNegli ultimi giorni del 1980 ci fu la prematura scomparsa di Gigi Peronace, quindi dal 1982 si decise di intitolare la nuova formula del Torneo alla sua memoria. Dal 1982 al 1986 il torneo si svolse ad eliminazione diretta fra quattro squadre con gare secche di semifinale (squadra italiana contro squadra inglese) e finali (1\u00ba/2\u00ba posto e 3\u00ba/4\u00ba posto), tutte giocate in Italia.\nCi si rese conto che il torneo aveva ormai perso gran parte del suo fascino, quindi si decise di interromperlo. Tra l'altro erano anche gli anni dell'ostracismo inglese in Europa, dopo i fatti di Bruxelles del 1985.\nNella stagione 1992-1993 il torneo fu ripristinato, invitandovi a partecipare 8 squadre della Serie B italiana (le quattro retrocesse dalla Serie A e le migliori non promosse della B della stagione precedente) e altrettante dell'omologa categoria inglese (qualificate dopo una fase preliminare), allora denominata Division One. Il regolamento del Torneo fu identico a quello della quarta edizione della manifestazione tenutasi nel 1973, con l'unica differenza che la finalissima era prevista nel suggestivo scenario dello Stadio di Wembley a Londra.\nAnche nelle stagioni successive il regolamento fu lo stesso, anche se scomparve la fase preliminare in Inghilterra e le classifiche dei gironi diventarono uniche e non pi\u00f9 divise per nazione, anche se il meccanismo di qualificazione alle semifinali rimase il medesimo.\nNell'edizione 1995-96 del torneo approdarono in semifinale 4 squadre per nazione, e la vincente della finale italiana affront\u00f2 la vincente della finale inglese.\nLe difficolt\u00e0 di collocarlo nel calendario stagionale, il costante disinteresse del pubblico, dei mezzi d'informazione e degli stessi club, che vi schieravano squadre imbottite di riserve, portarono alla sua cancellazione al termine di questa edizione. Il trofeo fin\u00ec in Italia, con la vittoria del .\nAlbo d'oro.\nProfessionismo.\nTorneo Anglo-italiano\nSemiprofessionismo.\nCoppa Anglo Italiana Semiprofessionisti\nAlitalia Challenge Cup\nTalbot Challenge Cup\nMemorial Gigi Peronace"}
{"id": "465512", "revid": "110157", "url": "https://it.wikipedia.org/wiki?curid=465512", "title": "Lor\u00fcns", "text": "Lor\u00fcns \u00e8 un comune austriaco di 288 abitanti nel distretto di Bludenz, nel Vorarlberg."}
{"id": "465513", "revid": "110157", "url": "https://it.wikipedia.org/wiki?curid=465513", "title": "M\u00e4der", "text": "M\u00e4der \u00e8 un comune austriaco di 3 820 abitanti nel distretto di Feldkirch, nel Vorarlberg."}
{"id": "465515", "revid": "110157", "url": "https://it.wikipedia.org/wiki?curid=465515", "title": "M\u00f6ggers", "text": "M\u00f6ggers \u00e8 un comune austriaco di 505 abitanti nel distretto di Bregenz, nel Vorarlberg."}
{"id": "465516", "revid": "767487", "url": "https://it.wikipedia.org/wiki?curid=465516", "title": "N\u00fcziders", "text": "N\u00fcziders \u00e8 un comune austriaco di 4 883 abitanti nel distretto di Bludenz, nel Vorarlberg."}
{"id": "465517", "revid": "110157", "url": "https://it.wikipedia.org/wiki?curid=465517", "title": "R\u00f6ns", "text": "R\u00f6ns \u00e8 un comune austriaco di 329 abitanti nel distretto di Feldkirch, nel Vorarlberg."}
{"id": "465518", "revid": "110157", "url": "https://it.wikipedia.org/wiki?curid=465518", "title": "R\u00f6this", "text": "R\u00f6this \u00e8 un comune austriaco di 1 926 abitanti nel distretto di Feldkirch, nel Vorarlberg."}
{"id": "465519", "revid": "110157", "url": "https://it.wikipedia.org/wiki?curid=465519", "title": "Schr\u00f6cken", "text": "Schr\u00f6cken \u00e8 un comune austriaco di 214 abitanti nel distretto di Bregenz, nel Vorarlberg."}
{"id": "465520", "revid": "110157", "url": "https://it.wikipedia.org/wiki?curid=465520", "title": "Sibratsgf\u00e4ll", "text": "Sibratsgf\u00e4ll \u00e8 un comune austriaco di 395 abitanti nel distretto di Bregenz, nel Vorarlberg."}
{"id": "465522", "revid": "287204", "url": "https://it.wikipedia.org/wiki?curid=465522", "title": "Teoremi della meccanica classica", "text": "Qui si vuole dare un breve elenco di teoremi, principi e leggi della fisica. Nell'elencare i termini \u00e8 stata effettuata una suddivisione per macro-categoria in cui tali concetti sono integrati.\nGenerali.\nCoordinate generalizzate e legge oraria.\nDato un sistema con formula_1 gradi di libert\u00e0 e un e un qualunque sistema di coordinate, nel quale lo stato del sistema \u00e8 indicato dal vettore formula_2, con formula_3, attraverso una funzione regolare formula_4 \u00e8 possibile esprimere ogni variabile formula_5 in funzione del vettore formula_6, ovvero formula_7, dove le formula_8 sono le \"coordinate generalizzate\", le quali generano lo spazio delle configurazioni. Lo spazio delle fasi pu\u00f2 essere descritto attraverso le coordinate lagrangiane formula_9 o attraverso le coordinate hamiltoniane formula_10.\nIl moto di un punto materiale \u00e8 noto se si conosce la posizione in funzione del tempo, quindi la funzione geometrica con l'informazione temporale \u00e8 detta legge oraria. La posizione di un punto materiale \u00e8 dato da tre coordinate cartesiane formula_11 e il moto \u00e8 dato dalle tre coordinate in funzione del tempo.\nformula_12\nPrincipio di relativit\u00e0 di Galileo.\nLe leggi fisiche sono invarianti per trasformazioni galileiane, ovvero sono covarianti in tutti i sistemi di riferimento inerziali.\nformula_13\nPrimo principio della dinamica o principio di inerzia.\nIn un sistema di riferimento inerziale, un punto materiale \"libero\", ovvero non soggetto a forze e momenti, \u00e8 in quiete o si muove di moto rettilineo uniforme.\nformula_14\nSecondo principio della dinamica.\nIn un sistema di riferimento inerziale, una forza impressa ad un corpo produce una variazione della sua quantit\u00e0 di moto nel verso della forza in maniera direttamente proporzionale alla forza applicata, ovvero, se la massa inerziale \u00e8 costante, l'accelerazione \u00e8 direttamente proporzionale alla risultante delle forze applicate al punto materiale e inversamente proporzionale alla massa inerziale del punto materiale.\nformula_15\nTerzo principio della dinamica o principio di azione e reazione.\nIn un sistema di riferimento inerziale la quantit\u00e0 di moto totale e il momento angolare totale rispetto ad un polo fisso di un punto materiale libero si conservano. Come conseguenza, se un punto materiale esercita una forza formula_16 o un momento formula_17 su di un altro punto, allora quest'ultimo eserciter\u00e0 una forza o un momento uguali ed opposti formula_18 e formula_19.\nformula_20\nPrincipio di minima azione.\nIn un intervallo di tempo formula_21, il moto naturale di un sistema \u00e8 tale da minimizzare l'azione del sistema:\nformula_22\ndove formula_23 \u00e8 la funzione Lagrangiana.\nLeggi di conservazione.\nPrima equazione cardinale o teorema del centro di massa.\nIl centro di massa di un sistema materiale con massa totale formula_24 costante, si comporta come un punto materiale in cui sia concentrata tutta la massa del sistema e alla quale si applica la risultante delle forze esterne.\nformula_25\nTeorema dell'impulso.\nL'impulso della forza agente su un punto materiale nell'intervallo di tempo formula_21 \u00e8 pari alla variazione della quantit\u00e0 di moto del punto materiale nello stesso intervallo di tempo.\nformula_27\nSeconda equazione cardinale o teorema del momento angolare.\nIn un sistema di riferimento inerziale, preso come polo per il calcolo dei momenti un punto formula_28, che trasla con velocit\u00e0 formula_29, la derivata temporale del momento angolare rispetto a formula_28 \u00e8 uguale alla differenza tra il momento delle forze esterne rispetto formula_28 e il prodotto vettoriale tra la velocit\u00e0 formula_29 e la quantit\u00e0 di moto totale del sistema formula_33:\nformula_34\nTeorema dell'energia cinetica.\nIl lavoro compiuto dalla risultante delle forze agenti su di un punto materiale che si muove in una certa traiettoria da una posizione formula_35 ad una posizione formula_36, \u00e8 dato dalla differenza di energia cinetica che il punto stesso ha nelle due posizioni.\nformula_37\nTeorema dell'energia potenziale.\nIl lavoro compiuto da una forza conservativa tra una posizione formula_35 ad una posizione formula_36, \u00e8 dato dall'opposto della differenza di energia potenziale che il punto stesso ha nelle due posizioni.\nformula_40\nTeorema di conservazione dell'energia meccanica.\nUn punto materiale che si muove lungo una traiettoria sottoposto alla sola azione di forze esercitate da un campo di tipo conservativo, l'energia meccanica totale formula_41, data dalla somma di energia cinetica formula_42 ed energia potenziale formula_43, resta costante nel tempo.\nformula_44\nMeccanica dei sistemi.\nPrimo teorema di K\u00f6nig.\nIl momento angolare di un sistema costituito da formula_45 punti materiali si pu\u00f2 esprimere come la somma del momento angolare del centro di massa e dei momenti angolari di tutti i singoli punti materiali del sistema stesso.\nformula_46\nSecondo teorema di K\u00f6nig.\nL'energia cinetica di un sistema costituito da \"formula_45\" punti materiali, si pu\u00f2 esprimere come la somma dell'energia cinetica del centro di massa e dell'energia cinetica di tutti i singoli punti materiali del sistema stesso.\nformula_48\nNel caso di un corpo rigido di massa formula_49, il termine che viene sommato all'energia cinetica del centro di massa rappresenta di rotazione, calcolata attorno all'asse passante per il centro di massa:\nformula_50\nTeorema di Huygens-Steiner.\nIl momento di inerzia formula_51 di un corpo rigido di massa formula_49, calcolato rispetto ad un asse formula_53 parallelo all'asse passante per il centro di massa, \u00e8 pari alla somma tra formula_54 e il prodotto tra formula_49 e il quadrato della distanza che intercorre tra i due assi formula_56.\nformula_57"}
{"id": "465523", "revid": "116024306", "url": "https://it.wikipedia.org/wiki?curid=465523", "title": "Th\u00fcringen", "text": "Th\u00fcringen \u00e8 un comune austriaco di 2214 abitanti nel distretto di Bludenz, nel Vorarlberg."}
{"id": "465524", "revid": "110157", "url": "https://it.wikipedia.org/wiki?curid=465524", "title": "Th\u00fcringerberg", "text": "Th\u00fcringerberg \u00e8 un comune austriaco di 710 abitanti nel distretto di Bludenz, nel Vorarlberg."}
{"id": "465526", "revid": "110157", "url": "https://it.wikipedia.org/wiki?curid=465526", "title": "\u00dcbersaxen", "text": "\u00dcbersaxen \u00e8 un comune austriaco di 641 abitanti nel distretto di Feldkirch, nel Vorarlberg."}
{"id": "465528", "revid": "599013", "url": "https://it.wikipedia.org/wiki?curid=465528", "title": "Rioja (disambigua)", "text": ""}
{"id": "465529", "revid": "729019", "url": "https://it.wikipedia.org/wiki?curid=465529", "title": "Vena cava inferiore", "text": "La Vena cava inferiore drena il sangue refluo proveniente dalle regioni sotto-diaframmatiche del corpo per convogliarlo nell\"'atrio destro\" del cuore. Essa presenta una lunghezza media di 22\u00a0cm, un diametro di circa 30\u00a0mm e una struttura di tipo propulsivo.\nOrigine e Topografia.\nLa vena cava inferiore origina nella cavit\u00e0 addominale a livello di L5 per diretta confluenza delle due vene iliache comuni a destra della linea mediana. Ascende accostandosi al margine destro delle vertebre lombari ricoperta dal peritoneo parietale e, giunta all'altezza della porzione orizzontale del duodeno, incrocia la radice del mesentere e l'arteria genitale destra. Subito al di sopra di tale punto, la vena cava inferiore va a costituire la parete posteriore di un importante punto di comunicazione tra la borsa omentale e la cavit\u00e0 peritoneale: il forame epiploico di Winslow. Si porta quindi anteriormente per prendere intimamente rapporto con una fossa scavata nella parete dorsale del fegato (fossa della vena cava inferiore).\nEntra nella cavit\u00e0 toracica attraverso un orifizio situato tra la \"foglia\" anteriore e destra del centro tendineo frenico penetrando nel sacco pericardico e terminando infine sulla faccia postero-inferiore dell'atrio destro del cuore.\nSeppur presentando caratteristiche di vaso propulsivo, la vena cava inferiore presenta un'unica valvola a livello della sua terminazione: la valvola di Eustachio. Quest'ultima rappresenta un dispositivo importante soprattutto nell'ambito della circolazione fetale in quanto direziona il sangue ossigenato materno verso il forame ovale e, perci\u00f2, direttamente nell'atrio destro del cuore per passare nella grande circolazione arteriosa.\nVasi affluenti.\nI rami affluenti della vena cava inferiore possono essere suddivisi in rami parietali e rami viscerali:"}
{"id": "465531", "revid": "198277", "url": "https://it.wikipedia.org/wiki?curid=465531", "title": "Massimiliano Vieri", "text": "Carriera.\nGiocatore.\nClub.\nFiglio della francese Christiane Rivaux e di Roberto Vieri, celebre calciatore degli anni sessanta e settanta, e fratello di Christian Vieri, \u00e8 nato in Australia allorch\u00e9 il padre militava nei Marconi Stallions di Sydney.\nTornato in Italia, cresce calcisticamente nel . Nell'estate del 1996, quando la acquista suo fratello Christian, anche lui viene preso dai bianconeri per giocare nelle giovanili. Nella stagione successiva la Juventus lo manda in prestito \"a casa\", e nel Prato debutta nei campionati professionistici, esordendo in Serie C1 nella stagione 1997-1998; la stagione si conclude con un gol all'attivo in 15 presenze e la retrocessione ai play-out, dove i lanieri sono sconfitti dalla . Nel 1998-99, sempre in prestito, passa al , in Serie C2, e disputa 22 partite segnando 5 reti. Nell'estate del 1999 viene acquistato in compartecipazione dal Brescello: \u00e8 qui che \"Max\" Vieri si fa notare, realizzando 12 goal in 30 presenze in Serie C1; per l'attaccante per\u00f2 sono ancora amari gli spareggi di fine stagione, visto che il Brescello viene battuto nelle finali play-off dal Cittadella.\nA fine stagione viene riscattato dalla Juventus, che per\u00f2 lo d\u00e0 subito in prestito all'. Con i marchigiani milita in Serie B per due stagioni, realizzando 12 gol in 36 presenze nella seconda. Per la stagione 2002-03 la lo cede invece in prestito al Verona, sempre in B.\nNell'estate 2003 il Napoli ne acquisisce la compropriet\u00e0 e dopo una stagione in Serie B ne rileva completamente il cartellino a titolo gratuito. La societ\u00e0 per\u00f2 fallisce e l'attaccante, che aveva ancora tre anni di contratto, si ritrova svincolato. Max Vieri comunque trova subito una squadra in B e va alla . Nella stagione successiva viene acquistato dalla : con i giuliani colleziona per\u00f2 una sola presenza, prima di essere acquistato nel mercato di gennaio dall'; con gli \"amaranto\" non va per\u00f2 mai a segno, timbrando appena 6 presenze. Dopo sei anni consecutivi nella serie cadetta a fine stagione viene ceduto al Novara, in Serie C1, ma con la squadra piemontese segna soltanto 3 reti in 29 apparizioni.\nNella stagione 2007-2008 gioca nel Lecco in Serie C1. Fa coppia in attacco con Savoldi, gi\u00e0 suo compagno durante l'esperienza napoletana del 2003-2004. Disputa 31 partite mettendo a segno 7 gol al termine di un'annata che si conclude con la retrocessione della sua squadra dopo lo spareggio play-out contro la Paganese. Nell'estate 2008 torna al , in Serie C2, dove disputa 3 stagioni prima di giocarne una, l'ultima, in Lega Pro Prima Divisione, sempre in maglia biancazzurra. Ha concluso questo quadriennio con all'attivo 19 reti in 86 partite e nell'estate 2012, a 34 anni, si \u00e8 ritirato dal calcio giocato.\nNazionale.\nGrazie al doppio passaporto, Max Vieri ha deciso di vestire la maglia della Nazionale australiana. Le presenze coi \"Socceroos\" sono state 6 (senza aver mai messo a segno una rete), la prima delle quali in amichevole contro la Turchia il 21 maggio 2004 (gara giocata a Sydney e vinta 3-1 dai turchi). La fiducia inizialmente concessagli dal tecnico Frank Farina non gli \u00e8 stata in seguito accordata dal successore Guus Hiddink, che non l'ha pi\u00f9 convocato, escludendolo dalla rosa dei 23 per i Mondiali di Germania 2006.\nAllenatore.\nNel luglio 2017 diventa vice allenatore di Lamberto Zauli nella formazione Primavera dell'Empoli. Nel 2019-2020 \u00e8 vice nelle giovanili del Prato mentre la stagione seguente diventa vice della Under-18."}
{"id": "465532", "revid": "438678", "url": "https://it.wikipedia.org/wiki?curid=465532", "title": "Inseguendo l'aquila", "text": "Inseguendo l'aquila \u00e8 un album del cantautore italiano Mango, pubblicato nel 1988.\nIl disco.\nL'album fu stampato anche in CD oltre al vinile, e nello stesso anno pubblicato anche in Spagna con il titolo Hierro y fuego. Non riusc\u00ec a bissare il successo del precedente \"Adesso\", ma fu comunque disco d\u2019oro con 100.000 copie vendute. \n\"Mia madre\" \u00e8 una dedica di Alberto Salerno (autore del testo) alla madre scomparsa."}
{"id": "465535", "revid": "24798", "url": "https://it.wikipedia.org/wiki?curid=465535", "title": "Codice di diritto Canonico", "text": ""}
{"id": "465537", "revid": "599013", "url": "https://it.wikipedia.org/wiki?curid=465537", "title": "Federico Magallanes", "text": "Carriera.\nClub.\nInizia la carriera in una delle squadre pi\u00f9 forti del suo paese, il Pe\u00f1arol, arrivando in Italia molto giovane, nel 1996, nelle file dell'.\nA Bergamo, dove rimane per due anni, non ha molta fortuna; ci\u00f2 nonostante nel 1998 ha l'opportunit\u00e0 di approdare al , dove tuttavia rimane solo pochi mesi prima di passare al , dove gioca fino al 2001 con alterne fortune, tranne che per una stagione, nel 2000, dove ben figura al .\nTornato in Italia, veste le maglie di e . Tra il 2004 e il 2005 transita per diverse societ\u00e0 iberiche prima di fermarsi temporaneamente, riprendendo l'attivit\u00e0 nella stagione 2006-2007 con i francesi del . Rimane inattivo per una seconda volta fino al settembre 2008 quando si accasa al , squadra della terza serie spagnola, ritirandosi tuttavia definitivamente nel marzo 2009.\nNazionale.\nCon la maglia della nazionale uruguaiana gioca il . In precedenza aveva disputato anche la Copa Am\u00e9rica 1999.\nDopo i Mondiali 2002 non ha pi\u00f9 disputato alcuna partita in Nazionale, con cui ha giocato 26 partite segnando 6 reti tra il 1995 e il 2002."}
{"id": "465539", "revid": "1543377", "url": "https://it.wikipedia.org/wiki?curid=465539", "title": "Nazionale di calcio di Tahiti", "text": "La nazionale di calcio di Tahiti \u00e8 la squadra di calcio nazionale della Polinesia Francese ed \u00e8 controllata dalla F\u00e9d\u00e9ration Tahitienne de Football. In essa giocano calciatori provenienti da tutta la Polinesia Francese, non solo dall'isola di Tahiti.\nNon ha mai partecipato a nessuna edizione della Coppa del Mondo, mentre a livello continentale ha vinto la Coppa delle nazioni oceaniane nel 2012, ottenendo il pass per la FIFA Confederations Cup 2013, conclusa al primo turno.\nOccupa la 161\u00aa posizione del ranking FIFA.\nStoria.\nCon la vittoria della Coppa delle Nazionali Oceaniane nel 2012 (finale vinta contro la ), Tahiti \u00e8 diventata la pi\u00f9 piccola nazione in termini di territorio e popolazione a vincere un torneo confederato ufficiale (in questo caso dell'OFC). Con questa vittoria, inoltre, la nazionale polinesiana ha avuto accesso per la prima volta alla terza fase delle Qualificazioni al campionato mondiale di calcio 2014, non riuscendo comunque ad arrivare ai play-off interzona.\nAll'esordio in Confederations Cup 2013, nonostante la pesante sconfitta per 6-1 rimediata contro la , Tahiti segna uno storico gol, con Jonathan Tehau, che scatena la festa della squadra polinesiana, la quale comunque aveva gi\u00e0 centrato un grande traguardo arrivando a partecipare alla competizione. Nella partita successiva viene per\u00f2 travolta per 10-0 dalla , che risulta la peggior sconfitta della squadra insieme a quella contro la del 4 giugno 2004; all'ultima partita, subisce un'ulteriore pesantissima sconfitta per 8-0 contro l'. Subisce in tutto 24 gol in 3 partite, di cui due poker e due triplette.\nRosa attuale.\nLista dei convocati per le Qualificazioni al campionato mondiale di calcio 2022.\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |"}
{"id": "465540", "revid": "1714743", "url": "https://it.wikipedia.org/wiki?curid=465540", "title": "Guglielmo VIII del Monferrato", "text": "Biografia.\nFiglio terzogenito del marchese di Monferrato Giovanni Giacomo e di Giovanna di Savoia (1392 \u2013 1460), figlia di Amedeo VII di Savoia, Guglielmo eredit\u00f2 il marchesato dopo la morte del fratello maggiore Giovanni IV nel 1464.\nLa politica fortemente anti-sabauda attuata durante il regno del fratello port\u00f2 suoi frutti quando l'imperatore Federico III conferm\u00f2 a Guglielmo VIII tutti i territori sottratti dal 1435 da parte di Amedeo VIII di Savoia.\nLa sua riacquistata potenza venne per\u00f2 messa al servizio di Francesco Sforza, ed in particolare Guglielmo si rivel\u00f2 utile a Milano, quando, alla morte di Francesco, egli funse da tutore del giovane Galeazzo Maria Sforza. Anche quando questi venne assassinato, Guglielmo rivest\u00ec l'importante carica di moderatore nel territorio sforzesco.\nGuglielmo si spos\u00f2 tre volte. La prima, il 19 gennaio 1465, con Maria di Foix (circa 1452 \u2013 1467), figlia di Gastone IV (1425 \u2013 1472), conte di Foix, e di Eleonora di Navarra (1425 \u2013 1479), che non gli diede eredi maschi.\nA cinquant'anni Guglielmo si rispos\u00f2 il 18 luglio 1469 a Milano con la tredicenne figlia di Francesco Sforza, Elisabetta Maria Sforza (1456 \u2013 1473), che per\u00f2 non gli diede l'erede sperato. Anche la terza moglie, Bernarda di Brosse (circa 1450 \u2013 1485), figlia di Giovanni II di Brosse, conte di Penthi\u00e8vre, e di Nicoletta di Ch\u00e2tillon, sposata il 6 gennaio 1474 non gli dar\u00e0 un discendente maschile.\nTemendo per l'estinzione della dinastia, in alleanza con il Marchese Ludovico I di Saluzzo, Guglielmo VIII concesse in matrimonio all'erede di Saluzzo, il futuro Marchese Ludovico II, la figlia Giovanna, avuta nelle prime nozze, stabilendo che, in caso di sua morte senza eredi maschi, i loro figli Ludovico avrebbero potuto aspirare al governo del Monferrato.\nL'unico figlio maschio avuto da Guglielmo, Annibale, nacque al di fuori del vincolo matrimoniale, venendo pertanto escluso dalla linea di discendenza.\nGuglielmo VIII mor\u00ec a Casale Monferrato: essendo morto senza eredi maschi, gli successe alla guida del marchesato il fratello minore con il nome di Bonifacio III. Pur essendo entrambi ancora in vita, n\u00e9 la figlia Giovanna n\u00e9 il genero Ludovico II di Saluzzo rivendicarono il marchesato monferrino.\nFamiglia e figli.\nGuglielmo si spos\u00f2 tre volte.\nSua prima moglie fu Maria di Foix (figlia de Gastone IV di Foix e della regina Eleonora di Navarra), dalla quale ebbe una sola figlia sopravvissuta:\nSua seconda moglie fu Elisabetta Maria Sforza, da cui ebbe una sola figlia sopravvissuta:\nSua terza moglie fu Bernarda di Brosse, ma da lei non ebbe figli.\nEbbe inoltre due/tre figli illegittimi:"}
{"id": "465541", "revid": "6066", "url": "https://it.wikipedia.org/wiki?curid=465541", "title": "Federico Magallanas", "text": ""}
{"id": "465542", "revid": "105911", "url": "https://it.wikipedia.org/wiki?curid=465542", "title": "Dannazione", "text": "La dannazione ha significati differenti a seconda dei contesti: pu\u00f2 indicare una generica condanna, oppure, in alcune forme del credo del cristianesimo, \u00e8 la punizione che Dio riserva alle persone non redenti dal peccato le cui anime vengono condannate all'inferno per l'eternit\u00e0; pu\u00f2 essere poi, in senso figurato, la causa per cui qualcuno si danna l'anima o si dispera e, infine, una esclamazione di disappunto.\nEtimologia.\nDeriva dal latino \"damnatio\". Nella lingua proto-indo-europea originale si pensa che sia stata una radice \"dap-\", che era presente nel latino ed in parole della lingua greca che indicavano \"festa\" e \"spesa\". (La improbabile connessione \u00e8 che le feste tendono ad essere costose.) In latino questa radice si accompagnava ad un \"sostantivo\" primigenio latino, ovverosia *\"dapnom\", che evolse nella forma classica latina \"damnum\" = \"danno\" o \"spesa\". Ma esisteva una radice linguistica nel sanscrito dei Veda che era simile sia nella fonetica \"dabh\" o \"dambh\" che nel significato \"danno\".\nLa parola latina \"damnun\" non aveva raggiunto ancora toni di imprecazione esclusivamente religiosi. Da questa parola derivano le parole inglesi \"condemn\" (\"condanna\"); \"damnified\" (\"dannificato\", un aggettivo obsoleto che significa \"danneggiato\"); \"damage\".\nComincia ad essere utilizzato per indicare il trovato colpevole nelle corti giudiziarie; ma, per esempio, uno dei primi trattati in lingua francese riferito ai Giuramenti di Strasburgo includeva la frase latina \"in damno sit\" (\"causer\u00e0 danneggiamento\").\nNella religione cristiana.\nUna delle concezioni sulla raffigurazione dell'inferno \u00e8 quella di una sofferenza \"contemplativa\" eterna per la consapevolezza dell'irrevocabile mancato accesso al paradiso (simile a quella temporanea che si sperimenterebbe nel purgatorio cattolico). Un'altra, raffigurata nell\"'Inferno\" di Dante Alighieri, viene rappresentata come una serie di gironi con punizioni tremende, diversificate a seconda del peccato commesso. Questa concezione sembra ricalcare l'inferno degli antichi greci, noto come il Tartaro.\nLa concezione che sembra pi\u00f9 adeguata alle parole di Ges\u00f9, derivata dalle sue parole nei vangeli che parlano della \"Geenna di fuoco\" (Matteo ), \nNelle tradizioni Cristiane Orientali della Chiesa ortodossa, cos\u00ec come in alcune tradizioni occidentali, la dannazione non viene vista come un metodo di punizione legalistico esercitato da un Dio furioso o rancoroso per uno \"scivolamento\" nel rispetto di un insieme di regole spirituali. Invece, si descrive come uno stato perenne di consapevole e volontaria separazione da Dio, uno stato in cui tutti gli umani nascono, ma del quale il Cristo \u00e8 il mediatore ed il \"Grande Taumaturgo\"."}
{"id": "465545", "revid": "1656773", "url": "https://it.wikipedia.org/wiki?curid=465545", "title": "Palazzo De Blasio", "text": "Il Palazzo De Blasio \u00e8 un importante edificio \"liberty\" di Reggio Calabria.\n\u00c8 uno dei due istituti scolastici che sorgono sul corso Vittorio Emanuele III, costruito nel 1911 su progetto dell'ingegnere Domenico Genoese Zerbi, ospitava inizialmente la Scuola Normale Femminile, poi divenuta Liceo statale Tommaso Gull\u00ec.\nStoria e descrizione.\nIl fabbricato fu il primo tra gli edifici pubblici ad essere costruito dopo il terremoto del 1908. L'appalto dei lavori avveniva nel settembre del 1911 ed alle spese contribu\u00ec il \"Comitato Lombardo\", che aveva curato il funzionamento dell'istituto fin dalla sua nascita.\nL'impianto del manufatto si presenta con una forma irregolare a \"C\" a due piani con un cortile interno destinato alle attivit\u00e0 ricreative della scuola.\nIl prospetto principale si affaccia sul Lungomare con i due corpi di fabbrica posti agli angoli pi\u00f9 avanzati rispetto al corpo centrale, l'ingresso si presenta pi\u00f9 alto rispetto al livello della strada, questo anche per consentire alla linea del dislivello che parte della met\u00e0 di via 2 settembre a mantenersi costante.\nDue rampe di scale con una balaustra in ferro legata con dei pilastrini, circonda tutto l'edificio; al piano terra nel corpo centrale tre grandi portoni in ferro e vetro di originale fattura fungono da ingresso principale, le altre aperture si distribuiscono regolarmente in simmetria sia la piano terra che al primo piano con ampie finestre in vetro intelaiato in piccoli listelli di ferro. Per tutta la linea di gronda corre una cornice interrotta dai fregi delle lesene con motivi decorativi."}
{"id": "465546", "revid": "484362", "url": "https://it.wikipedia.org/wiki?curid=465546", "title": "Martiri", "text": ""}
{"id": "465549", "revid": "32658", "url": "https://it.wikipedia.org/wiki?curid=465549", "title": "Palazzo de Blasio", "text": ""}
{"id": "465550", "revid": "32658", "url": "https://it.wikipedia.org/wiki?curid=465550", "title": "Istituto Magistrale Tommaso Gull\u00ec", "text": ""}
{"id": "465551", "revid": "155634", "url": "https://it.wikipedia.org/wiki?curid=465551", "title": "Ashley Cole", "text": "Nell'agosto del 2008, in un censimento condotto tra i tifosi dell'Arsenal sul sito ufficiale del club, \u00e8 stato nominato 25\u00ba tra i 50 migliori giocatori nella storia dei \"Gunners\".\nBiografia.\nNel 2006 Cole ha sposato Cheryl Tweedy, una delle componenti del quintetto musicale britannico Girls Aloud, la coppia si \u00e8 formata gi\u00e0 nel 2004. Nel 2008, dopo varie voci riguardo a presunte amanti di Ashley, i due hanno rischiato di divorziare ma sono rimasti insieme fino al maggio 2010, mese in cui il divorzio \u00e8 stato ultimato..\nNel 2006 ha pubblicato la sua autobiografia, \"My Defence\", che ha venduto solo 4.000 copie nelle prime sei settimane di rilascio. L'ex compagno di squadra di Cole, Jens Lehmann, lo ha anche criticato per aver scritto l'autobiografia a soli 25 anni. Durante la produzione del libro, Ashley ha anche scoperto di essere un lontano cugino della cantante Mariah Carey.\nNel febbraio del 2011 si rende protagonista di uno spiacevole fatto di cronaca sparando un colpo di fucile ad aria compressa all'indirizzo dello studente Tom Cowan, vincitore di una borsa di studio che gli permetteva di lavorare come stagista nel centro sportivo del Chelsea. Tuttavia non ha ricevuto alcuna condanna.\nCaratteristiche tecniche.\nEra un terzino sinistro abile a giocare in entrambe le fasi. In pi\u00f9 era un giocatore molto veloce, oltre a essere un ottimo crossatore e molto abile negli interventi tackle. Tra le sue doti spiccavano anche un ottimo senso della posizione, determinazione, e resistenza. Negli anni migliori della sua carriera era considerato uno dei migliori terzini sinistri al mondo.\nCarriera.\nClub.\nArsenal.\nCole ha iniziato la sua carriera calcistica nell'Arsenal, squadra di cui era tifoso sin da bambino. Ha firmato il suo primo contratto professionistico proprio con i \"Gunners\", il 25 febbraio 2000. Ha fatto il suo esordio in prima squadra come attaccante a 18 anni, il 30 novembre 1999 assieme a Jermaine Pennant, contro il . Il suo debutto con l'Arsenal in Premiership \u00e8 avvenuto il 14 maggio 2000 contro il Newcastle. Prima di questa stagione ha giocato in prestito per il Crystal Palace, dove ha raccolto 14 presenze e segnato 1 goal dalla lunga distanza contro il .\nDopo l'infortunio del terzino brasiliano Sylvinho nell'autunno 2000, Cole ha preso il suo posto, diventando cos\u00ec terzino sinistro e prima scelta per Ars\u00e8ne Wenger anche dopo il recupero dello stesso giocatore.\nLa stagione 2004-2005 \u00e8 stata quella della consacrazione per Ashley Cole. Ha giocato come terzino titolare sia per la Nazionale inglese che per l'Arsenal, nonostante le proteste da parte di Ga\u00ebl Clichy per una continuit\u00e0 di impiego maggiore. Ha segnato la sua prima rete della stagione nella 7\u00aa giornata di Premiership contro il , regalando la vittoria ai \"Gunners\" proprio grazie al suo centro. Ha segnato il suo secondo goal in una vittoria per 3-1 contro l', siglando la terza rete dei londinesi a soli 28 minuti dal fischio d'inizio. Tuttavia nel medesimo anno il suo nome \u00e8 stato spesso accostato al a cui venne rifiutata una prima offerta di sedici milioni di sterline.\nIl 31 agosto 2006 \u00e8 passato dall'Arsenal al Chelsea per cinque milioni di sterline, nell'ambito di un'operazione che ha portato il francese William Gallas a compiere il percorso opposto.\nCon l'Arsenal ha vinto 2 Premier League, nel 2002 e nel 2004, e 3 FA Cup, nel 2002, 2003 e 2005 (segnando tra l'altro uno dei rigori decisivi). Pur essendosi infortunato nella stagione 2005-2006, ha recuperato in tempo per conquistare la prima finale di Champions League nella storia del club londinese (stagione 2005/06). Tuttavia i \"Gunners\" si sono dovuti arrendere di fronte al Barcellona, nonostante il goal di Sol Campbell. Con la squadra londinese ha totalizzato 228 presenze e 9 reti.\nChelsea.\nViene preso dal Chelsea per 7,4 milioni di euro. Al Chelsea gli \u00e8 stato dato il numero 3. Ha fatto il suo esordio con i \"Blues\" il 9 settembre 2006, entrando al posto di Wayne Bridge in una vittoria per 2-1 contro il Charlton Athletic. Nella partita contro l'Arsenal avvenuta a Stamford Bridge il 12 dicembre, \u00e8 stato fischiato dai tifosi dei \"Gunners\", i quali lo hanno chiamato \"Cashley\" e gli hanno gettato banconote false da \u00a320 in faccia. Il fatto \u00e8 dovuto al suo trasferimento al Chelsea, che i sostenitoni dei \"Gunners\" non hanno affatto gradito, poich\u00e9 secondo loro se n'era andato solo per soldi. Tuttavia Ashley ha detto di aver perdonato la dirigenza dell'Arsenal, che, secondo lui, lo ha trattato male negli anni della sua permanenza.\nIl 31 gennaio 2007, a Stamford Bridge, Ashley ha subito un grave infortunio al ginocchio durante la partita contro il Blackburn, vinta dal Chelsea per 3-0. Tuttavia, dopo una risonanza magnetica, \u00e8 stato rivelato che l'infortunio non era cos\u00ec grave come si pensava, e secondo lo staff sarebbe potuto rientrare prima del termine della stagione. Avevano ragione e Cole \u00e8 riuscito a tornare in campo per disputare gli ultimi dodici minuti della finale di FA Cup contro il . Alla fine i \"Blues\" sono usciti vittoriosi, grazie ad un goal di Didier Drogba nei tempi supplementari.\nCole \u00e8 stato anche uno dei giocatori rimasti contrariati dalle dimissioni di Jos\u00e9 Mourinho come responsabile tecnico. Il nuovo allenatore Avraham Grant lo ha preferito a Wayne Bridge per la finale di League Cup, persa 2-1 contro il Tottenham. Tuttavia \u00e8 riuscito a segnare nella partita successiva, datata 1\u00ba marzo 2008, realizzando il 4-0 nella vittoria contro il West Ham. Il 19 marzo, nella partita contro il Tottenham, \u00e8 stato ammonito dall'arbitro Mike Riley per aver fatto una pericolosissima entrata in scivolata su Alan Hutton; decisione troppo leggera per il parere di molta gente, disgustata dalla decisione dell'arbitro di gara, secondo la quale Cole avrebbe meritato anche un rosso diretto. Il terzino ha inoltre causato ulteriore sdegno tra il pubblico voltando le spalle a Riley e urlando poco prima di ricevere il cartellino, mettendosi poi a litigare con gli ufficiali di gara riguardo all'episodio.\nNell'ultima partita della stagione 2008-2009 contro il Sunderland, Cole ha segnato la sua seconda rete con la maglia del Chelsea, in un match vinto dai \"Blues\" per 3-2.\nDopo aver giocato le prime quattro partite della stagione 2009-2010, ha segnato il suo terzo goal con i \"Blues\", in una partita giocata in casa contro il . Il 2 settembre 2009 ha prolungato il suo contratto sino al 2013. Il 19 maggio 2012 viene schierato titolare nel match contro il Bayern Monaco valevole per la finale di Champions League aggiudicatasi poi dal ai rigori per il risultato di 5 - 4. Il 15 maggio 2013 vince ad Amsterdam l'Europa League col Chelsea.\nRoma.\nNonostante avesse numerose offerte in giro per il mondo il 7 luglio 2014 da svincolato si trasferisce a parametro zero alla Roma, firmando un contratto biennale, con diritto d'opzione da parte della societ\u00e0 stessa per l'estensione dell'accordo di un'ulteriore stagione. Cole \u00e8 il primo giocatore inglese a vestire la maglia giallorossa (ed il secondo britannico dopo John Charles). Il 30 agosto fa il suo esordio ufficiale contro la Fiorentina, partita terminata con il successo dei \"giallorossi\" per 2-0.\nNella stagione successiva, ormai non pi\u00f9 nei piani della societ\u00e0, viene messo fuori rosa dal club giallorosso. Il 19 gennaio 2016 rescinde il suo contratto.\nLos Angeles Galaxy.\nIl 27 gennaio 2016 firma un contratto con i Los Angeles Galaxy. Diventa il capitano della squadra fino alla fine della sua esperienza statunitense, conclusasi nel dicembre del 2018.\nDerby County.\nIl 21 gennaio 2019 firma un contratto fino al termine della stagione con il Derby County, squadra militante in Championship e allenata dal suo ex-compagno Frank Lampard. A fine stagione il contratto non viene rinnovato.\nIl 18 agosto 2019 annuncia il suo ritiro dal calcio giocato.\nNazionale.\nCole ha iniziato il suo percorso in nazionale nel 1999 quando viene convocato dalla Nazionale Under-20 per il Mondiale Under-20 in Nigeria, successivamente gioca per la Nazionale Under-21. Ha fatto il suo debutto in Nazionale il 28 marzo 2001, in un match contro l'.\nDiventa una pedina fondamentale della Nazionale inglese: ha partecipato al campionato del mondo 2002 in Corea del Sud e Giappone, ed \u00e8 stato presente al campionato del mondo 2006 in Germania e a quello in Sud Africa nel 2010, oltre che agli Europei 2004 in Portogallo e a quelli del 2012 in Polonia e Ucraina.\nIl 6 febbraio 2013 raggiunge quota 100 presenze con l'Inghilterra nell'amichevole vinta 2-1 contro il Brasile.\nEscluso dalla lista dei convocati che prenderanno parte al campionato del mondo 2014 in Brasile, annuncia il suo ritiro dalla nazionale. Con la selezione britannica ha disputato 107 partite senza segnare.\nAllenatore.\nUna volta appesi gli scarpini al chiodo torna al come allenatore dell'Under-15.\nIl 27 luglio 2021 entra nello staff di Lee Carsley, allenatore della Nazionale Under-21 inglese, continuando comunque il suo percorso nell'accademia dei \"Blues\".\nIl 3 febbraio 2022 diventa assistente di Frank Lampard all'.\nStatistiche.\nPresenze e reti nei club.\n\"Statistiche aggiornate al 27 maggio 2019.\""}
{"id": "465552", "revid": "32658", "url": "https://it.wikipedia.org/wiki?curid=465552", "title": "Istituto Magistrale di Reggio Calabria", "text": ""}
{"id": "465553", "revid": "32658", "url": "https://it.wikipedia.org/wiki?curid=465553", "title": "Istituto Magistrale Gull\u00ec", "text": ""}
{"id": "465556", "revid": "367445", "url": "https://it.wikipedia.org/wiki?curid=465556", "title": "Palazzo Barbera", "text": "Palazzo Barbera (o Casa Barbera) \u00e8 un importante edificio che affaccia sul Lungomare di Reggio Calabria.\nSorge sull'area dell'antico lotto dell'isolato 169 del piano regolatore ed \u00e8 precisamente il primo fabbricato, ad angolo tra il corso Vittorio Emanuele III e l'attuale largo Cristoforo Colombo, che si affaccia su viale Genoese Zerbi.\nIl progetto, redatto nel 1924 dall'ingegner Antonio Marino, fu rivisto e presentato alla commissione edilizia per le modifiche relative ai confini, alla distribuzione interna e alla nuova determinazione dei prospetti, nel gennaio del 1926 dall'ingegner Domenico Corigliano.\nArchitettura.\nInizialmente a due piani fuori terra oltre lo scantinato, poi sopraelevato negli anni sessanta, l'edificio fu destinato a negozi al pian terreno e a civili abitazioni ai piani superiori. Si presenta con una soluzione d'angolo a curva e nei suoi prospetti con un'architettura imponente.\nIl fronte che si affaccia sul lungomare mette in risalto il corpo di fabbrica centrale, al centro di due coppie di colonne con alto basamento dallo stile ionico usato nel XVI secolo appaiono al piano superiore tre aperture con arco semicircolare con chiave di volta allungata circondata da un bugnato in muratura rustica con giunzioni smussate.\nAl primo piano in corrispondenza delle tre aperture inferiori: tre balconi con balaustra in cemento, l'apertura ad arco piatto e le mensole che sorreggono la cornice ed il frontone, segue per tutto il prospetto un fregio con scanalature ed infine il parapetto ornato con cartelle.\nGli altri due tratti del prospetto si distinguono, il primo per la definizione dell'ingresso con il portone al piano terra e di una finestra al piano superiore, l'altro come gi\u00e0 detto, per la sua definizione d'angolo curva che ripete come prima, ai due livelli, il ritmo delle aperture ad eccezione della balaustra che collega i tre balconi che si affacciano su viale Genoese Zerbi."}
{"id": "465557", "revid": "466539", "url": "https://it.wikipedia.org/wiki?curid=465557", "title": "Gruppo di Visegr\u00e1d", "text": "Il Gruppo di Visegr\u00e1d (polacco: \"Grupa Wyszehradzka\", ungherese: \"Visegr\u00e1di Egy\u00fcttm\u0171k\u00f6d\u00e9s\", slovacco: \"Vi\u0161egr\u00e1dsk\u00e1 skupina\", ceco: \"Vy\u0161ehradsk\u00e1 skupina\"; pronuncia: \"\"viscegrad\"), noto anche come Visegr\u00e1d 4 o V4, \u00e8 un'alleanza culturale e politica di quattro paesi dell'Europa centrale - che sono membri dell'UE - ai fini dell'avanzamento militare, culturale, economico e della cooperazione energetica; in pi\u00f9 il gruppo serve a promuovere l'integrazione dei singoli Stati nell'Unione europea.\nIl gruppo trae le sue origini dalle riunioni dei leader della Cecoslovacchia, dell'Ungheria e della Polonia tenutesi nel castello-citt\u00e0 ungherese di Visegr\u00e1d il 15 febbraio 1991. Visegr\u00e1d fu scelto come luogo dell'incontro nel 1991 come allusione al Congresso medioevale di Visegr\u00e1d nel 1335 tra Giovanni I di Boemia, Carlo I d'Ungheria e Casimiro III di Polonia. Dopo lo scioglimento della Cecoslovacchia nel 1993, la Repubblica Ceca e la Slovacchia divennero membri indipendenti del gruppo, aumentando cos\u00ec il numero di membri da tre a quattro. Tutti e quattro i membri del gruppo Visegr\u00e1d hanno aderito all'Unione europea il 1\u00ba maggio 2004.\nStoria.\nIl Gruppo di Visegr\u00e1d (pronuncia: \"viscegrad\"\") si \u00e8 costituito a seguito di un vertice dei capi di Stato e di governo di Cecoslovacchia, Ungheria e Polonia tenutosi nella piccola cittadina ungherese di Visegr\u00e1d, posta sulle rive del Danubio, gi\u00e0 luogo di conservazione della Sacra Corona Apostolica di Santo Stefano d'Ungheria e corte del grande sovrano rinascimentale Mattia Corvino, il 15 febbraio 1991. L'incontro si era svolto per stabilire e rafforzare la cooperazione fra questi tre stati (divenuti quattro il 1\u00ba gennaio del 1993 con la divisione consensuale della Cecoslovacchia), allo scopo di promuovere l'integrazione unitaria del gruppo nell'Unione europea. Questo tipo di approccio fall\u00ec e si pass\u00f2 presto a rapporti diretti tra Bruxelles e i singoli stati candidati.\nTutti i membri del Gruppo di Visegr\u00e1d sono entrati nell'Unione europea il 1\u00ba maggio 2004, l'unico paese tra questi ad aver adottato l'euro \u00e8 la Slovacchia dal 2009. In origine era prevista la partecipazione al gruppo anche della Romania. Furono i gravissimi scontri etnici avvenuti in Transilvania nella cittadina di T\u00e2rgu Mure\u0219/Marosv\u00e1s\u00e1rhely tra ungheresi e rumeni nel 1990 ad allontanare la Romania di Ion Iliescu dai processi preparatori per la formazione del gruppo di cooperazione.\nLa cooperazione e l'alleanza fra i quattro diversi stati prosegu\u00ec comunque nei diversi campi della cultura, dell'educazione, della scienza, nonch\u00e9 in quello dell'economia. Nel 1999 \u00e8 stato istituito il Fondo Internazionale di Visegr\u00e1d (in inglese \"International Visegrad Fund\", IVF), un fondo d'investimento e aiuto finanziario con sede a Bratislava, che, in accordo con la decisione dei capi di governo dei paesi membri, dal 2005 ha un budget annuale di 3 milioni di euro. Il gruppo di Visegr\u00e1d riunisce quattro degli stati post-comunisti pi\u00f9 prosperi, che presentano un'economia di mercato relativamente affermata e un tasso di crescita piuttosto alto rispetto alla media europea.\nNel 2018 i tassi di crescita variano dal 3% al 3,8%, attirando investimenti dal resto d'Europa e da altri parti del mondo. Un dinamismo economico utilizzato anche per contare politicamente di pi\u00f9 in Europa fino ad arrivare a scelte (dal problema migranti all'involuzione autoritaria di alcune riforme istituzionali sino a una certa insofferenza nei riguardi di Bruxelles) non in linea con i principi di appartenenza all'Unione europea.\nIspirazione storica.\nLa scelta di riunirsi, il 15 febbraio 1991, nella citt\u00e0 ungherese di Visegr\u00e1d \u00e8 dovuta ad un incontro ivi avvenuto nel 1335 tra i sovrani Carlo I d'Ungheria, Casimiro III di Polonia e Giovanni I di Boemia. Carlo I d'Ungheria e Giovanni I concordarono sulla necessit\u00e0 di creare nuove vie commerciali che evitassero il centro di Vienna e di ottenere accessi pi\u00f9 veloci ai diversi mercati europei. Un secondo incontro si svolse sempre a Visegr\u00e1d nel 1339.\nDati.\nTutti i paesi del \"Gruppo di Visegrad\" fanno parte dell'Unione europea dal 2004, ma per ora solo la Slovacchia ha anche adottato l'euro come moneta, a partire dal 2009, mentre le altre nazioni non hanno ancora deciso una data per l'eventuale adozione.\nPresidenza del Gruppo.\nLa presidenza del gruppo V4 cambia annualmente nel mese di giugno.\nSede.\nIl gruppo non ha una sede fissa. L'unica sede \u00e8 quella del Fondo Internazionale di Visegrad, a Bratislava, e ogni paese membro ospita le riunioni in vari edifici. \nL'Ungheria le ospita nel palazzo in stile neomoresco del Vigad\u00f3, nel cuore di Budapest non lontano dal Parlamento."}
{"id": "465558", "revid": "21880", "url": "https://it.wikipedia.org/wiki?curid=465558", "title": "Leone del Capo", "text": ""}
{"id": "465559", "revid": "123430017", "url": "https://it.wikipedia.org/wiki?curid=465559", "title": "Priore", "text": "Il titolo di priore (dal latino \"prior\", \"primo dei due\"), designava il primo di un gruppo o un superiore, veniva utilizzato nel medioevo sia in ambito ecclesiastico che in quello civile.\nChiesa cattolica.\nComunit\u00e0 religiose.\nNella chiesa cattolico-romana, comunemente si definisce \"priore\" la guida di una comunit\u00e0 religiosa che non gode di totale autonomia.\nDiverso, quindi, \u00e8 il caso dell'abate, che \u00e8 la guida di una comunit\u00e0 monastica indipendente (come accade tra i benedettini o i basiliani). Spesso per\u00f2, in un'abbazia, esiste anche la carica del priore, seconda a quella dell'abate: al priore compete la responsabilit\u00e0 e il governo delle questioni pi\u00f9 concrete e quotidiane legate alla vita del monastero.\nLa scelta di non avere \"abati\", ma soltanto \"priori\", fu tipica della riforma cluniacense, nella quale venne mantenuto un unico abate, quello di Cluny, mentre tutti gli altri insediamenti monastici erano soltanto dei priorati, dipendenti dall'unico abate.\nSi utilizza il titolo di priore anche per il superiore di un convento di alcuni ordini mendicanti, come i domenicani o i carmelitani.\nProprio in ragione del fatto che il priore governa una comunit\u00e0 nel quadro di un'organizzazione pi\u00f9 ampia, nella maggior parte degli ordini e delle congregazioni religiose il priore viene nominato dal moderatore supremo o dal superiore provinciale, sebbene in alcuni contesti egli possa anche essere eletto direttamente dal capitolo della comunit\u00e0 locale.\nCarica ecclesiastica.\nIl termine priore indica in alcuni casi la prima dignit\u00e0 di un capitolo di canonici (es. il priore del capitolo della cattedrale di Catania) o il parroco (es. il priore parroco della Parrocchia San Filippo d'Agira in diocesi di Nicosia).\nConfraternita laica.\nSi parla di priore anche per indicare il responsabile di una confraternita, associazione di fedeli che di solito persegue finalit\u00e0 di carit\u00e0 o culto. In questo caso il priore \u00e8 un laico e ha il compito di:\nComuni medievali.\nI Priori erano anche i rappresentanti delle Arti. Inoltre veniva utilizzato per designare il primo dei consoli del comune cittadino (\"prior consulum\").\nQuesta magistratura ha spesso dato il proprio nome ad alcuni edifici di molte citt\u00e0 italiane, chiamati \"Palazzo dei Priori\".\nPriorato municipale era chiamato, fino al XIX secolo, il comune in molti Stati preunitari d'Italia; il sindaco era detto \"priore municipale\".\nFirenze.\nA Firenze la carica fu istituzionalizzata attorno al 1282-1283. Erano i rappresentanti delle Arti, inizialmente in numero di tre, successivamente aumentati a sei e infine nel 1423 diventati otto. Essi erano collegialmente conosciuti col nome di Priorato delle Arti e rappresentavano il massimo potere esecutivo del Comune.\nDante fu priore del comune dal 15 giugno al 15 agosto del 1300.\nAltri usi.\nNel paese di Cavagli\u00e0, in provincia di Biella, viene eletto il Priore della Festa dei Giovani, antichissima manifestazione di cui si trova traccia fin dal 1518, che si svolge ogni anno a cavallo di Ferragosto per dieci giorni consecutivi che uniscono il paese in vari festeggiamenti, danze e cene\nCuriosit\u00e0.\nA fine '700 si stabil\u00ec in localit\u00e0 Stella -frazione di Monsampolo del Tronto- tale famiglia Priori e successivamente anche in localit\u00e0 Tortoreto, provincia di Teramo. Quasi certamente inviata dalla curia tosco-romana a presidiare il territorio dello Stato Pontificio che aveva la sua arteria strategica lungo la via Salaria che costeggiava il fiume Tronto da ambo i lati, negli attuali versanti marchigiano e abruzzese."}
{"id": "465563", "revid": "237256", "url": "https://it.wikipedia.org/wiki?curid=465563", "title": "Gheorgy Zhukov", "text": ""}
{"id": "465564", "revid": "1714743", "url": "https://it.wikipedia.org/wiki?curid=465564", "title": "Bonifacio III del Monferrato", "text": "Biografia.\nFiglio di Giovanni Giacomo del Monferrato (1395 \u2013 1445), e di Giovanna di Savoia (1392 \u2013 1460), figlia di Amedeo VII di Savoia, Bonifacio sal\u00ec al potere durante il burrascoso periodo della Guerra del Sale, che aveva visto impegnato il fratello Guglielmo nell'ultima parte della sua vita. Ma il conflitto sul fronte orientale si risolse quasi subito e Bonifacio dovette allora fronteggiare l'avanzata dei Savoia, con i quali stipul\u00f2 un trattato di non belligeranza, concedendo la nipote Bianca al duca Carlo I.\nCon Carlo I Bonifacio si dimostr\u00f2 assai sottomesso, offrendogli addirittura il titolo di successore al marchesato nel caso egli fosse morto senza eredi maschi. A spingerlo ad una tale decisione fu il brutale assassinio di Scipione Paleologo a Casale Monferrato, voluto dal parente Ludovico II di Saluzzo. Ludovico era stato introdotto nella successione al marchesato dal fratello Guglielmo, ma l'assassinio di Scipione, unico dei figli di Giovanni IV del Monferrato e pertanto candidato alla successione, fece modificare le idee di Bonifacio.\nA sostegno della politica sabauda, Bonifacio si schier\u00f2 con i Savoia nella guerra divampata nel 1486 contro i saluzzesi, occupando vari territori nelle Langhe appartenuti a Ludovico II.\nAlla morte di Bonifacio, comunque, succedette il figlio Guglielmo IX senza problemi di successione con i saluzzesi o con i Savoia.\nDiscendenza.\nBonifacio si spos\u00f2 tre volte.\nLa prima con Orvietana Fregoso, figlia di Pietro Fregoso, doge di Genova, dalla quale non ebbe figli.\nSi spos\u00f2 quindi in seconde nozze con Elena di Brosse (\u2020 1484), figlia di Giovanni II di Brosse, ed anche da questo secondo matrimonio non nacquero figli.\nSpos\u00f2 quindi in terze nozze, l'8 luglio 1485 ad Innsbruck, Maria Brankovi\u0107 (Ohrid 1466 \u2013 Casale 27 agosto 1495), figlia del principe Stefano di Serbia.\nDa Maria, Bonifacio ebbe:"}
{"id": "465565", "revid": "237256", "url": "https://it.wikipedia.org/wiki?curid=465565", "title": "Georgij Zhukov", "text": ""}
{"id": "465566", "revid": "1442080", "url": "https://it.wikipedia.org/wiki?curid=465566", "title": "Sirtaki (album)", "text": "Sirtaki \u00e8 un album del cantautore Mango, pubblicato nel 1990. Da esso venne estratto il singolo \"Nella mia citt\u00e0/Come Monna Lisa\"\nIl disco.\nCon una cifra stimata di copie vendute, \u00e8 l'album di maggior successo commerciale di Mango. Ormai abbandonata l'elettronica che caratterizz\u00f2 gran parte della sua attivit\u00e0 negli anni ottanta, le sonorit\u00e0 \"mediterranee\" dominano per tutta la durata del disco. Mogol, gi\u00e0 collaboratore di Mango dai tempi di \"Oro\", partecipa attivamente alla realizzazione del disco, firmando i testi di alcuni brani di successo quali \"Nella mia citt\u00e0\" e \"Come Monna Lisa\". \"Nella mia citt\u00e0\", \u00e8 un omaggio a Lagonegro, luogo natale di Mango. Prima dell'uscita del disco, il cantautore lucano partecipa a Sanremo con il brano \"Tu... s\u00ec\" che, nella stessa edizione, viene anche interpretato dal cantautore britannico Leo Sayer con il titolo \"The moth and the flame\". Il brano, insieme al lato B \"Ma che musica c'\u00e8\", compare soltanto nella versione CD dell'album estivo, insieme alla versione singolo di \"Nella mia citt\u00e0\", che apre l'album con una versione pi\u00f9 lunga. L'album venne anche pubblicato con lo stesso nome in lingua spagnola nel 1991. Fu il terzo e ultimo lavoro ad essere rilasciato per il mercato ispanico.\nFormazione.\nBrani 1 (prima versione), 2, 3, 4 (versione 33 giri) e 5\nBrani 4 (versione CD), 6, 7, 8, 9, 10, 12 (seconda versione)"}
{"id": "465567", "revid": "237256", "url": "https://it.wikipedia.org/wiki?curid=465567", "title": "Georgi Konstantinovich Zhukov", "text": ""}
{"id": "465569", "revid": "2014155", "url": "https://it.wikipedia.org/wiki?curid=465569", "title": "Ahmed II", "text": "Biografia.\nFiglio del sultano Ibrahim I (1640-1648) e fratello di Mehmet IV (1648-1687) e Solimano II (1687-1691), successe a quest'ultimo nel 1691.\nIl suo atto pi\u00f9 noto fu confermare Mustafa K\u00f6pr\u00fcl\u00fc alla carica di Gran Visir mentre era ancora in corso la guerra contro la Lega Santa. Appena poche settimane dopo la sua ascesa al trono, per\u00f2, l'esercito ottomano sub\u00ec una devastante sconfitta nella battaglia di Slankamen (19 agosto 1691) contro gli Austriaci guidati dal margravio del Baden-Baden Luigi Guglielmo, e dovette ritirarsi dall'Ungheria; lo stesso Gran Visir rimase ucciso.\nDurante i quattro anni di regno di Ahmed II, sconfitte e disastri per l'impero si susseguirono (tra l'altro, i Veneziani riconquistarono l'isola di Chio), finch\u00e9 nel 1695 il sultano mor\u00ec, stremato dalla malattia e dai dispiaceri."}
{"id": "465570", "revid": "228587", "url": "https://it.wikipedia.org/wiki?curid=465570", "title": "Stefano Bellaveglia", "text": "Biografia.\nFu segretario generale della Cna provinciale mentre nel 1997, entr\u00f2 nel consiglio amministrativo del Monte dei Paschi di Siena, di cui fu vicepresidente dal 2003 fino alla morte. Nel 2004 entr\u00f2 nel consiglio direttivo dell\"'Hopa\" di cui, dopo essere uscito indenne da un'intercettazione telefonica inerente al \"caso Ricucci\", venne nominato presidente il 26 aprile del 2006.\nFu iscritto al Partito Democratico della Sinistra prima ed ai Democratici di Sinistra poi.\nNel gennaio del 2005 era stato tra i promotori dell'associazione \"onlus\" \"Il fuoco del futuro\", impegno che a met\u00e0 maggio lo aveva portato in Congo, da dove era rientrato il 18 maggio. Proprio nella nazione africana contrasse la malaria, che lo avrebbe portato anzitempo alla scomparsa."}
{"id": "465571", "revid": "767487", "url": "https://it.wikipedia.org/wiki?curid=465571", "title": "Johnny Nash", "text": "Biografia.\nNash inizi\u00f2 come cantante pop negli anni cinquanta ma divenne famoso per l'interpretazione della colonna sonora del cartone animato \"The Mighty Hercules\". Le sue canzoni di successo furono melodie reggae come \"Hold Me Tight\", \"I Can See Clearly Now\" (1972) e \"Stir It Up\", scritta da Bob Marley prima del suo successo come artista di fama internazionale.\nDopo aver interpretato 'Robert' nella commedia svedese \"Vill s\u00e5 g\u00e4rna tro\" (1971), ultima delle sue tre prove cinematografiche, usc\u00ec di scena per molti anni; tuttavia, nel maggio 2006 cant\u00f2 di nuovo presso il SugarHill Recording Studio nella sua citt\u00e0 natale, Houston.\nNash \u00e8 morto nell'ottobre 2020, a 80 anni, nella sua citt\u00e0 natale Houston, lasciando la moglie Carli e due figli: un maschio, Johnny Jr., e una femmina, Monica."}
{"id": "465572", "revid": "1658", "url": "https://it.wikipedia.org/wiki?curid=465572", "title": "John Lester Nash Jr.", "text": ""}
{"id": "465573", "revid": "110157", "url": "https://it.wikipedia.org/wiki?curid=465573", "title": "DNA-binding protein", "text": "Con il nome di DNA-binding protein (dall'inglese \"proteina che lega il DNA\", spesso abbreviato in DNAbp) si intende una proteina in grado di instaurare legami con il DNA.\nTipi di \"DNA-binding protein\".\nEsiste un gran numero di \"DNAbp\": le interazioni con il DNA possono essere di tipo molto diverso a seconda della \"DNAbp\" coinvolta. Le \"DNAbp\" vengono classificate in base al tipo di processo cellulare in cui sono coinvolte.\nBibliografia.\n \"Genomes 2nd edition, Brown TA, London: Taylor &amp; Francis, 2002\"\nCollegamenti esterni.\n Maggiori informazioni sulle \"DNAbp\" citate"}
{"id": "465574", "revid": "986213", "url": "https://it.wikipedia.org/wiki?curid=465574", "title": "Guglielmo IX del Monferrato", "text": "Biografia.\nFiglio del marchese Bonifacio III (1424 \u2013 1494), e di Maria Brankovi\u0107 (1466 \u2013 1495), succedette al padre alla di lui morte.\nProseguendo la politica filo-francese del padre, spos\u00f2 il 31 ottobre 1508, nella chiesa di St. Sauveur di Blois, la principessa Anna d'Alen\u00e7on (1492 \u2013 1562), figlia di Renato di Valois, duca d'Alen\u00e7on, e di Margherita di Lorena-Vaud\u00e9mont.\nGuglielmo protesse l'esercito d'oltralpe durante la sua ritirata da Milano nel 1513 e per evitare rappresaglie da parte di Massimiliano Sforza fu costretto a versargli 30.000 scudi.\nI patti con Massimiliano non furono per\u00f2 rispettati e le sue truppe penetrano nel Monferrato saccheggiando numerose citt\u00e0. Nello stesso momento, informato del tentativo del lontano parente Oddone, marchese di Incisa, di incoronarsi marchese di Monferrato, Guglielmo marci\u00f2 contro il borgo di Incisa e lo occup\u00f2 nel 1514, annettendo i territori del marchesato e condannando a morte Oddone e il figlio di questi, Badone.\nQuesta condanna cost\u00f2 a Guglielmo una violenta reazione dell'Impero (al quale erano sottoposti gli Incisa) che, decretando nulla l'annessione del territorio di Incisa, ordinava al Paleologo di sottoporsi a giudizio. Le vicende burocratiche conseguenti arrisero a Guglielmo IX.\nLa morte del marchese avvenne nel 1518, e i figli vennero affidati alla marchesa Anna d'Alen\u00e7on.\nDiscendenza.\nGuglielmo ed Anna d'Alen\u00e7on ebbero tre figli:"}
{"id": "465577", "revid": "44939", "url": "https://it.wikipedia.org/wiki?curid=465577", "title": "RNAbp", "text": ""}
{"id": "465578", "revid": "44939", "url": "https://it.wikipedia.org/wiki?curid=465578", "title": "DNAbp", "text": ""}
{"id": "465582", "revid": "1305772", "url": "https://it.wikipedia.org/wiki?curid=465582", "title": "Makedonska Kamenica", "text": " \nMakedonska Kamenica (macedone: \u041c\u0430\u043a\u0435\u0434\u043e\u043d\u0441\u043a\u0430 \u041a\u0430\u043c\u0435\u043d\u0438\u0446\u0430) \u00e8 un comune nella parte nord-orientale della Macedonia del Nord. La sede comunale \u00e8 nella localit\u00e0 omonima\nIl comune confina a nord con Kriva Palanka, a est con la Bulgaria e Del\u010devo, ad ovest con Ko\u010dani e ad est con Vinica.\nSociet\u00e0.\nEvoluzione demografica.\nSecondo il censimento nazionale del 2002 questo municipio ha 8.110 abitanti. I principali gruppi etnici includono:\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "465583", "revid": "123848648", "url": "https://it.wikipedia.org/wiki?curid=465583", "title": "Giovanni Sostero", "text": "Si \u00e8 interessato di astronomia sin dall'et\u00e0 di 10 anni ed \u00e8 stato socio dell'Associazione Friulana di Astronomia e Meteorologia di Remanzacco, di cui ha ricoperto a lungo la carica di presidente. \u00c8 anche stato socio onorario dell'osservatorio di Visignano in Istria.\nDa sempre attivo nel campo della divulgazione dell'astronomia, Sostero si \u00e8 distinto anche per i suoi numerosi contributi scientifici, alcuni dei quali pubblicati su importanti riviste di astronomia professionale.\nI suoi interessi di ricerca hanno riguardato principalmente i corpi minori del sistema solare (asteroidi e, soprattutto, comete) e le stelle variabili (sigla AAVSO, SUG ).\n\u00c8 stato scopritore di diverse supernovae: 2009jp, 2008ae, 2008F, 2007cl, 2006br, 2006bm, 2006H, 2006B, 2005ly, 2005kz, 2005kc. Inoltre, nel 2000 ha coscoperto una nova in M31 e nel 2006 una stella variabile in UGC 3664 . \n\u00c8 scomparso nel 2012 all'et\u00e0 di 48 anni a seguito di un attacco cardiaco.\nRiconoscimenti.\nNel 2001-2002 da solo e nel 2008-2009 assieme a Ernesto Guido ha ricevuto il \"Cover Award\" .\nNel 2002 gli \u00e8 stato dedicato l'asteroide 9878 Sostero .\nNel 2006 il Meteorite d'oro - Comune di Secinaro per la sezione comete e nel 2008 il Premio G. Ruggieri della UAI.\nNel 2013 \u00e8 stato istituito un premio, il Giovanni Sostero award che porta il suo nome .\nNel 2018 gli \u00e8 stato intitolato un altro premio, il Premio Giovanni Sostero ."}
{"id": "465585", "revid": "76261", "url": "https://it.wikipedia.org/wiki?curid=465585", "title": "Carbonara di Bari-Santa Rita", "text": ""}
{"id": "465586", "revid": "1714743", "url": "https://it.wikipedia.org/wiki?curid=465586", "title": "Bonifacio IV del Monferrato", "text": "Era figlio di Guglielmo IX (1486 \u2013 1518) e di Anna d'Alen\u00e7on (1492 \u2013 1562).\nBiografia.\nBonifacio IV \u00e8 il penultimo marchese del Monferrato appartenente alla dinastia paleologa. Succeduto al padre Guglielmo IX, Bonifacio rimane per anni sotto la tutela della madre Anna d'Alen\u00e7on e dello zio Giangiorgio Paleologo. Nel 1519 riceve la fedelt\u00e0 dei figli di Oddone di Incisa, eredi dell'omonimo marchesato, che cos\u00ec si sottomettono ai Monferrato.\nBonifacio viene introdotto nelle complesse vicende italiane del periodo mentre il Monferrato viene invaso dagli sforzeschi, che contestano l'orientamento filo-francese della corte di Casale. Bonifacio IV \u00e8 anche presente alla firma della pace di Cambrai.\nNegli anni seguenti la politica monferrina diventa via via pi\u00f9 filo-imperiale, al punto che Carlo V d'Asburgo lo vorr\u00e0 pi\u00f9 volte al suo seguito.\nNel 1517 Guglielmo IX concede in moglie a Federico II Gonzaga la giovane figlia Maria, sorella di Bonifacio, matrimonio che sar\u00e0 poi per\u00f2 contestato dal Gonzaga, riuscendo, tramite la mediazione di papa Clemente VII, a procedere al suo annullamento.\nBonifacio IV muore in seguito ad una caduta da cavallo al Ronzone, sobborgo di Casale Monferrato, senza lasciare figli."}
{"id": "465591", "revid": "125147608", "url": "https://it.wikipedia.org/wiki?curid=465591", "title": "Come l'acqua", "text": "Come l'acqua \u00e8 il nono album in studio del cantante italiano Mango, pubblicato nel 1992 dalla Fonit Cetra."}
{"id": "465594", "revid": "1714743", "url": "https://it.wikipedia.org/wiki?curid=465594", "title": "Giovanni Giorgio del Monferrato", "text": "Era figlio del marchese Bonifacio III del Monferrato (1424\u20131494) e di Maria Brankovi\u0107 (1466\u20131495), pertanto zio del precedente marchese Bonifacio IV.\nBiografia.\nDopo aver intrapreso la carriera religiosa, Giangiorgio decide di abbandonare gli ordini per dedicarsi alla tutela del piccolo Bonifacio e della marchesa-madre Anna.\nQuando Bonifacio IV muore precocemente in seguito ad una caduta da cavallo, Giangiorgio eredita il marchesato gi\u00e0 presagendo la propria imminente fine: i medici gli predicono pochi anni di vita a causa di una malattia dell'apparato digerente. Pertanto il neo-incoronato marchese deve sottoscrivere quasi immediatamente il nome del suo successore: la prescelta \u00e8 la nipote Maria, il cui matrimonio in et\u00e0 precoce (8 anni) con il marchese di Mantova Federico Gonzaga, \u00e8 stato, su richiesta di quest'ultimo, annullato in quanto \"rato e non consumato\".\nAvuta notizia della prematura scomparsa di Bonifacio IV, Federico Gonzaga si sente sempre pi\u00f9 coinvolto nelle faccende del marchesato piemontese: corre pertanto ai ripari ottenendo la revoca del precedente annullamento di matrimonio con Maria Paleologa e riprendendola come consorte, ma troppo tardi: pochi giorni dopo Maria muore.\nAnche i Savoia e i del Vasto di Saluzzo aspirano alla successione, ma Federico II precede tutti sul tempo facendo riconoscere da Carlo V i suoi diritti.\nIn un disperato tentativo di far perdurare la linea maschile dei Paleologo, Giovanni Giorgio accetta la proposta imperiale di sposare Giulia d'Aragona (1492-1542), figlia di Federico I di Napoli e di Isabella del Balzo, donna per\u00f2 ormai non pi\u00f9 giovane. Il matrimonio viene celebrato nonostante Giangiorgio sia in fin di vita: \u00e8 il 21 aprile 1533. Il 30 aprile l'ultimo dei Paleologo si spegne senza lasciare eredi. Federico II Gonzaga sposa (3 ottobre 1531) la sorella della defunta Maria, Margherita, ed ottiene cos\u00ec il controllo del marchesato.\nDiscendenza.\nGiovanni Giorgio ebbe un figlio naturale, Flaminio, nato nel 1518, che congiur\u00f2 contro il duca Guglielmo Gonzaga. Fu incarcerato e mor\u00ec nella rocca di Goito nel 1571, forse avvelenato."}
{"id": "465595", "revid": "1404372", "url": "https://it.wikipedia.org/wiki?curid=465595", "title": "Northrop F-89 Scorpion", "text": "Il Northrop F-89 Scorpion era un aereo da caccia monoplano, biposto e bimotore, realizzato dall'azienda statunitense Northrop Corporation a partire dalla seconda met\u00e0 degli anni quaranta.\nFu il primo velivolo statunitense sviluppato espressamente in funzione \"ognitempo\" ad entrare in servizio con la United States Air Force; in un secondo tempo prest\u00f2 servizio in numerosi reparti della Air National Guard fino al suo definitivo ritiro avvenuto, oltre vent'anni dopo il primo volo, nel corso del 1969.\nStoria del progetto.\nNato con la denominazione aziendale di \"Model N-35\", il P-89 rappresent\u00f2 una delle quattro proposte approntate dalla Northrop in risposta ad una richiesta avanzata dall'USAAF nel corso del 1945 per la sostituzione del precedente Northrop P-61 Black Widow.\nLe richieste iniziali delle autorit\u00e0 militari prevedevano un velivolo ancora equipaggiato con motore a combustione interna, ma gi\u00e0 nel mese di dicembre del 1945 la richiesta venne modificata prevedendo la possibilit\u00e0 di realizzare anche velivoli dotati di motore a reazione.\nFurono sei i costruttori aeronautici a presentare progetti secondo le caratteristiche richieste: oltre alla Northrop si proposero la Bell Aircraft, la Consolidated Aircraft, la Goodyear Aircraft, la Douglas Aircraft (con un derivato dell'F3D Skyknight) e la Curtiss Aeroplane and Motor Company (con l'XF-87 Blackhawk); quest'ultimo velivolo ottenne inizialmente i favori delle autorit\u00e0 che ne ordinarono due prototipi. La scelta finale ricadde in seguito sul progetto denominato XP-89 e, nel giugno del 1946, anche alla Northrop fu richiesta la realizzazione di due prototipi.\nTre mesi dopo, le prime verifiche al mockup indussero gli ispettori dell'USAAF a richiedere numerose modifiche, non tutte di dettaglio: dall'avanzamento della postazione dell'osservatore alla revisione del disegno del cupolino, fino all'utilizzo di magnesio nella realizzazione della struttura. Un'ulteriore verifica, condotta nel mese di dicembre del 1946, serv\u00ec a definire quali modifiche potessero essere recepite gi\u00e0 nella costruzione del primo esemplare e quali fossero invece da rimandare alla successiva fase di sviluppo.\nMalgrado le ultime prove avessero evidenziato il permanere di alcuni fenomeni aeroelastici, specificamente \"buffeting\" e \"fluttering\", il primo prototipo (ora designato XF-89, secondo il sistema entrato in vigore nel frattempo) ricevette il battesimo dell'aria il giorno 16 agosto 1948 dalla Edwards Air Force Base, in ritardo di nove mesi rispetto al programma originale ma senza manifestare criticit\u00e0 particolari.\nValutazioni comparative con l'XF-89 videro coinvolto, oltre ai gi\u00e0 citati XF-87 ed F3D, il Lockheed XF-90 ma non evidenziarono elementi di particolare soddisfazione verso nessuno dei progetti. Con il proprio primo convincente volo l'aviogetto della Northrop non solo si assicur\u00f2 il contratto di sviluppo ma, completamente dipinto di nero e caratterizzato dalla conformazione della fusoliera e dei piani di coda, si merit\u00f2 la denominazione ufficiale di \"Scorpion\". L'ordine di produzione venne concluso nel gennaio del 1949 e comprendeva la modifica del secondo prototipo gi\u00e0 in corso di realizzazione (denominato YF-89) e 48 aerei di serie (identificati come F-89A); nel settembre successivo l'ordine venne incrementato di 27 nuove unit\u00e0.\nIl programma di prove si avvalse della presenza del secondo prototipo a partire dal 15 novembre ma mise in luce diversi elementi negativi dell'F-89: insufficiente autonomia, deludenti prestazioni alle alte quote, segnali di instabilit\u00e0 e dubbi sulla solidit\u00e0 della struttura. Un incidente durante le prove, occorso il 22 febbraio del 1950, cost\u00f2 la vita ad uno dei due membri dell'equipaggio e port\u00f2 alla temporanea sospensione del programma. Il secondo prototipo, modificato ed aggiornato alla denominazione YF-90A torn\u00f2 a volare al termine del mese di giugno ma la produzione di serie venne sospesa; solo tre esemplari vennero presi in carico dall'USAF prima della fine dell'anno.\nDopo una nuova serie di prove svolte in condizioni particolarmente impegnative, l'USAF richiese una serie di nuove modifiche alla struttura dello Scorpion e diede il benestare alla ripresa della produzione nel gennaio del 1951; mentre la produzione di esemplari della serie F-89A si arrest\u00f2 dopo il completamento dell'ottavo esemplare, gli aerei di nuova produzione assunsero dapprima la denominazione di F-89B e, in un secondo tempo (a fronte di ulteriori aggiornamenti), quella di F-89C.\nLa ricerca di maggiori potenze, rispetto a quanto fino ad ora disponibile grazie ai due turbogetti Allison J35, port\u00f2 alla realizzazione delle versioni F89-D (nella quale gli stessi turbogetti furono impiegati in configurazione dotata di postbruciatore) e F89-E, dotata di motori Allison J71. Mentre la prima divenne operativa nel corso del 1954, la seconda non and\u00f2 mai oltre la fase prototipica e l'unico esemplare realizzato venne impiegato dall'USAF come banco di prova volante per motori fino al 1955.\nLa versione F89-D, caratterizzata anche dal passaggio da un sistema d'arma basato su cannoni ad uno basato su razzi (questi ultimi non guidati ed alloggiati in un apposito pod alle estremit\u00e0 alari), fu anche quella che alla fine fece registrare il maggior numero di esemplari prodotti (682).\nDue nuove versioni (rispettivamente F89-F e F89-G), basate ancora una volta sull'impiego del motore Allison J71, avrebbero dovuto seguire la F-89D mantenendone (la prima) e sviluppandone (la seconda) il sistema di puntamento computerizzato, ma non oltrepassarono la fase progettuale.\nLa fase successiva dello sviluppo dello Scorpion fu rappresentata dall'utilizzo, a fianco dei razzi non guidati, di un sistema d'arma basato sul primo missile aria-aria a vedere l'impiego operativo sui velivoli dell'USAF, lo Hughes Falcon (nelle varianti all'epoca designate con le sigle GAR-1, 2, 3 e 4). Il nuovo accoppiamento tra lo Scorpion ed il Falcon diede origine alla versione F89-H del caccia biposto, sperimentata con successo per la prima volta nel gennaio del 1955 ed entrata definitivamente in servizio nel mese di marzo dell'anno seguente. Questa fu l'ultima versione dello Scorpion prodotta in serie dagli stabilimenti della Northrop.\nIn epoca successiva, per la precisione a partire dal mese di novembre del 1956, ben 350 esemplari della versione F89-D furono aggiornati nel sistema d'arma principale ed adeguati all'impiego del missile aria-aria a testata nucleare MB-1 Genie, non guidato, abbinato ad un nuovo sistema di puntamento computerizzato. Gli esemplari cos\u00ec modificati entrarono in servizio operativo nel gennaio del 1957.\nTecnica.\nCellula.\nIl Northrop \"Model N-24\" (designazione interna del primo prototipo, indicato come XF-89 dall'USAF) era un velivolo interamente metallico con ala dritta, dall'andamento del bordo d'uscita rastremato verso l'estremit\u00e0, disposta in posizione mediana rispetto alla sezione della fusoliera.\nA sua volta la fusoliera aveva sezione di forma circolare ed era caratterizzata dalla parte anteriore costituita da un lungo cono all'interno del quale, da progetto, dovevano trovare alloggiamento il radar di ricerca ed i cannoni (nel prototipo entrambi gli apparati non erano tuttavia presenti). L'equipaggio trovava alloggiamento nella zona centrale, secondo la disposizione \"in tandem\": sotto un unico cupolino, con apertura a scorrimento posteriore, erano disposti sia il pilota che il navigatore (deputato all'utilizzo dei sistemi radar).\nSotto alla cabina di pilotaggio erano disposti, tra loro affiancati, i due motori le cui prese d'aria si protraevano oltre la sezione della fusoliera; i terminali di scarico erano posizionati subito dietro i propulsori, al di sotto della coda del velivolo che si manteneva in posizione elevata (pressoch\u00e9 all'altezza della cabina di pilotaggio) e che terminava nei piani di coda di tipo cruciforme.\nLe ali erano dotate di \"deceleroni\": si trattava di alettoni con apertura sdoppiata, sia verso l'alto che verso il basso, che potevano essere utilizzati anche in funzione di aerofreni. Alle estremit\u00e0 alari potevano inoltre essere collocati serbatoi ausiliari di carburante, ciascuno dalla capacit\u00e0 di 300 U.S. gal. (pari a 1\u00a0158 l).\nIl carrello d'atterraggio era di tipo triciclo anteriore: l'elemento anteriore (a doppia ruota) era disposto in corrispondenza delle prese d'aria dei motori (lasciando quindi completamente libero il cono di prua dai relativi meccanismi di ritrazione), mentre gli elementi posteriori erano collocati nelle semiali, all'interno delle quali si ritraevano con movimento verso l'interno del velivolo. Questi elementi erano caratterizzati dalla presenza di ruote singole ma di dimensioni pi\u00f9 grandi del solito, il che valse allo Scorpion il nomignolo di \"Stanley Steamer\", dal nome del produttore di auto a vapore Stanley Motor Carriage Company.\nIl secondo prototipo, designato dalla Northrop come \"Model N-49\" e YF-89 dall'USAF, differiva dal precedente per numerosi particolari: le principali diversit\u00e0 erano riscontrabili nel cono di prua pi\u00f9 pronunciato (in questo caso contenente realmente l'apparato radar) e nel diverso disegno delle prese d'aria per i motori.\nI velivoli di serie, dal punto di vista della struttura, non si discostarono considerevolmente dal secondo prototipo; le successive variazioni riguardarono prevalentemente le dimensioni dei serbatoi alle estremit\u00e0 alari e le loro funzioni: questi divennero, con il tempo, veri e propri \"pod\" contenenti gli armamenti oltre che il carburante supplementare.\nMotore.\nLa vita del Northrop F-89 \u00e8 legata a quella del turbogetto Allison J35, primo motore a reazione statunitense caratterizzato dal compressore a flusso assiale, inizialmente sviluppato dalla General Electric.\nLo sviluppo delle due macchine procedette parallelamente e l'aggiornamento delle versioni del motore installate sul caccia della Northrop fu pressoch\u00e9 costante, con un considerevole incremento dei livelli di forza sviluppata che pass\u00f2 dalle 3\u00a0750 lbf (pari 16,7 kN) dei J35-A-13 che equipaggiavano il primo prototipo, alle 7\u00a0200\u00a0lbf (32,0\u00a0kN) della versione J35-A-35, dotata di postbruciatore, installati sugli F-89H.\nDal punto di vista tecnico la modifica di maggior rilievo fu proprio costituita dall'impiego del postbruciatore che fece la propria comparsa gi\u00e0 sull'XF-89A, nel novembre del 1949.\nVi fu, nel caso della prevista versione F-89E, il tentativo di migliorare le prestazioni dello Scorpion mediante l'impiego di una coppia di motori Allison J71, all'epoca in grado di sviluppare una forza di 9\u00a0700\u00a0lbf (43,15\u00a0kN); tuttavia l'effetto, in termini di risultati concreti, non fu quello sperato e le performance dell'F-89 non mutarono sensibilmente, segno che la cellula aveva ormai raggiunto i limiti imposti dalla propria configurazione aerodinamica.\nSistemi d'arma.\nLo sviluppo progressivo delle armi e dei sistemi ad esse complementari, fu una costante nel corso della vita dello Scorpion determinata dalla continua ricerca di incrementare le possibilit\u00e0 che l'equipaggio poteva sfruttare per distruggere il bersaglio assegnato.\nIl progetto iniziale prevedeva l'installazione nel cono di prua dell'aereo di una particolare torretta dotata di quattro cannoni calibro 20\u00a0mm, che potevano raggiungere una rotazione di 105\u00b0 (laterale o verticale, a seconda della rotazione del cono di prua); progettata dalla Glenn L. Martin Company, la torretta venne denominata \"D-1 Fire Control System\" ed il suo disegno fu conformato dalla Northrop alla forma del muso dell'F-89. L'apparecchiatura fu considerata nella costruzione del mock-up, mentre nell'XF-89, nell'attesa della sua realizzazione, venne utilizzata una zavorra sostitutiva.\nI ritardi nel completamento della torretta, uniti al desiderio dell'USAF di rendere operativo quanto prima il nuovo caccia, portarono (nel marzo del 1949) alla definizione di un ordine, questa volta assegnato alla Hughes Aircraft, per la realizzazione di un sistema d'arma basato su sei cannoni M24 calibro 20 abbinati al sistema di controllo del tiro \"E-1\"; quest'ultimo era costituito dal radar AN/APG-33, operante con frequenza comprese nella banda X ed un mirino ottico computerizzato. Con questa soluzione (impiegata operativamente nelle versioni F-89A, B e C) lo Scorpion poteva sparare verso il bersaglio 1\u00a0200 proiettili in circa 15 secondi (quantit\u00e0 corrispondente a circa 1 kg di esplosivo al secondo).\nIn alternativa alla soluzione della torretta Martin, alla fine mai impiegata operativamente, (ed anche in questo caso senza alcun impatto sulla produzione in serie) vennero studiate e sperimentate le possibilit\u00e0 di impiegare cannoni di calibro maggiore o razzi aria aria (del tipo Folding-Fin Aerial Rocket) calibro 2.75 in, sempre disposti nel cono di prua.\nL'introduzione dei razzi \"FFAR\" divenne operativa con la comparsa, nel gennaio del 1954, della versione F-89D: in questo caso, tuttavia, i razzi erano alloggiati nei pod disposti alle estremit\u00e0 alari che ne potevano alloggiare 52 ciascuno utilizzabili, secondo la volont\u00e0 del pilota, in un massimo di tre distinte salve. L'impiego dei razzi aria-aria comport\u00f2 anche una modifica nella tattica di approccio al bersaglio con una soluzione di \"rotta di collisione\" che, con il supporto del pi\u00f9 recente sistema di controllo del tiro \"E-6\", consentiva al pilota di coprire con il lancio delle tre salve un'area approssimativamente corrispondente a quella di un campo da calcio.\nIl passo successivo nello sviluppo dei sistemi d'arma impiegati sullo Scorpion punt\u00f2 l'attenzione sulla precisione dell'arma utilizzata, pi\u00f9 che sulla quantit\u00e0 di esplosivo messa a segno sul bersaglio: la versione H dell'F-89 impieg\u00f2 cos\u00ec il nuovo missile aria-aria Hughes GAR-1 Falcon, la cui accuratezza nel raggiungimento dell'obbiettivo dipendeva dalla guida radar semi attiva o da un sistema basato sulla ricezione di emissioni di radiazione infrarossa.\nNel primo caso il missile era dotato di un sistema di ricezione delle onde radar emesse dal caccia e riflesse dal bersaglio mentre nel secondo caso il sistema di ricezione si basava sulle radiazioni infrarosse emesse dal bersaglio stesso (in genere dai gas di scarico emessi dai motori).\nLo Scorpion venne equipaggiato con sei missili (tre per ogni pod alare) e dotato di sistema di controllo del tiro \"E-9\": a quest'ultimo era demandata la scelta di quale dei sei missili impiegare e della tempistica di lancio. In ciascun pod alare erano inoltre alloggiati ventuno razzi aria-aria di tipo FFAR.\nL'ultima soluzione utilizzata per armare l'F-89 comport\u00f2 un terribile incremento nelle capacit\u00e0 distruttive dell'intercettore: basandosi sulla prospettiva di potersi trovare nella necessit\u00e0 di affrontare un attacco in massa da parte dell'Unione Sovietica, gli Stati Uniti d'America avevano sviluppato un missile aria-aria dotato di testata nucleare, il Douglas MB-1 Genie; lo Scorpion nella versione F-89J ne impiegava due, affiancandoli a quattro Falcon e, in alcuni casi, mantenendo anche i razzi FFAR nei pod alari. L'impiego del missile nucleare garantiva la capacit\u00e0 di annientare bersagli compresi nel diametro di circa mezzo miglio (circa 800 metri) dalla detonazione. Mediante l'impiego di quest'arma si pens\u00f2 di poter contrastare attacchi massicci di bombardieri anche nel caso in cui il rapporto di forze con il nemico fosse inferiore ad \"uno contro uno\".\nImpiego operativo.\nLe prime consegne degli F-89A ebbero luogo a partire dal mese di settembre del 1950; gli esemplari, costruiti in numero ridotto (otto o undici, secondo fonti diverse), furono impiegati prevalentemente in un lungo ciclo di prove che si concluse solo a met\u00e0 del 1952. In un secondo tempo alcuni di questi esemplari raggiunsero le macchine delle serie successive gi\u00e0 schierate presso i reparti dell'Air Defense Command concentrati prevalentemente nelle regioni settentrionali, al fine di contrastare la potenziale minaccia costituita all'epoca dai bombardieri sovietici Tupolev Tu-4.\nNel giugno del 1951 erano intanto entrati in servizio i primi F-89B presso l'84\"th Fighter Interceptor Squadron\" la cui base operativa, lo Hamilton Army Airfield, era situata a Novato in California. Anche in questo caso la produzione riguard\u00f2 un numero limitato di esemplari (quaranta o trentasette) la cui vita operativa nell'USAF, per altro condizionata dal verificarsi di frequenti problemi ai motori, si concluse nel corso del 1954 quando furono trasferiti nei reparti dell'ANG dove sostituirono gli anziani P-51.\nNel mese di gennaio del 1952 fu la volta dei primi F-89C che furono schierati nelle file del 74\"th Fighter Interceptor Squadron\" (presso la Presque Isle Air Force Base, nell'omonima citt\u00e0 del Maine). Anche in questo caso, tuttavia, si registrarono considerevoli problemi operativi e le assegnazioni furono interrotte dopo soli due mesi e diciannove esemplari consegnati. Inizialmente furono, ancora una volta, i motori il punto critico della macchina rivelandosi in grado, anche a causa della disposizione delle prese d'aria, di raccogliere ogni tipo di detrito presente sulla pista di decollo, causando frequenti danni alle parti in movimento e facendo guadagnare allo Scorpion il sarcastico primato di aspirapolvere pi\u00f9 grande del mondo.\nIn un secondo momento, tuttavia, una serie di incidenti tra loro molto simili mise in discussione la tenuta della struttura stessa del velivolo; la conseguente decisione dell'USAF fu di sospendere ogni attivit\u00e0 con gli Scorpion fino a quando, nel corso del 1953, la causa dei problemi non fu individuata: si trattava di un difetto nella progettazione della struttura alare, la cui genesi non poteva tuttavia essere nota sulla base delle conoscenze disponibili al momento della stesura del progetto. Fu cos\u00ec avviato un programma di modifiche a tutti gli Scorpion realizzati che assunse carattere prioritario ma che condizion\u00f2 comunque sia la disponibilit\u00e0 di velivoli operativi che la possibilit\u00e0 di sfruttarne appieno le potenzialit\u00e0, poich\u00e9 l'USAF provvide ad emanare specifiche limitazioni all'impiego della macchina.\nIl risultato finale fu che, nella sostanza, gli Scorpion della versione F-89C erano divenuti obsoleti prima di raggiungere la piena operativit\u00e0: anch'essi, come i velivoli delle serie precedenti, furono dismessi dall'USAF nel corso del 1954 e trasferiti nei reparti dell'ANG presso i quali sarebbero rimasti fino ai primi anni sessanta.\nLe difficolt\u00e0 incontrate dallo Scorpion estesero i loro effetti anche sulla produzione successiva, tanto che la presa in carico degli esemplari della versione F-89D avvenne con oltre un anno di ritardo rispetto ai tempi programmati, tempo necessario per recepire le modifiche necessarie per la risoluzione dei problemi emersi nel recente passato. Il primo reparto a ricevere gli F-89D fu l'18\"th Fighter Interceptor Squadron\", di base a Saint Paul nel Minnesota.\nCon l'entrata in servizio degli F-89D si sintetizzava, nelle file dell'USAF, il processo evolutivo del concetto stesso di aereo da caccia, divenuto ora una piattaforma di tiro per armi missilistiche, il cui primo successo su un bersaglio in volo (un B-17 trasformato in drone) fu registrato il 27 gennaio del 1955. Tuttavia questo processo era lontano dal suo definitivo completamento tanto che, pur sperimentati anche sui Sabre e sugli Starfire, sia il sistema di controllo del tiro che quello di pilotaggio automatico evidenziarono numerosi limiti operativi.\nLa versione D dello Scorpion fu quella prodotta nel maggior numero di esemplari: complessivamente furono 682 gli aerei di questa variante usciti dagli impianti di Hawthorne fino al 1956. Ancora condizionati da problemi ai motori ed ai pod alari lanciarazzi (soggetti a corrosione gi\u00e0 dopo i primi utilizzi), rimasero in servizio fino al 1958; successivamente 350 esemplari furono modificati per dar vita alla versione J mentre i rimanenti vennero trasferiti, anche in questo caso, nei reparti dell'ANG.\nIl protrarsi dei problemi ai sistemi avionici ed ai pod alari condizion\u00f2 anche l'entrata in servizio della versione F-89H dello Scorpion che fu ritardata fino al marzo del 1956, in ritardo di due anni rispetto alle date inizialmente programmate. Il primo reparto operativo a ricevere i nuovi velivoli fu il 445\"th Fighter Interceptor Squadron\", basato sulla Wurtsmith Air Force Base (nella Contea di Iosco, in Michigan). Gli ultimi dei 156 esemplari prodotti furono consegnati entro la fine del mese di agosto dello stesso anno ma la loro dismissione ebbe inizio poco pi\u00f9 di un anno dopo: assegnati all'ANG, vennero progressivamente sostituiti nei reparti dagli F-102.\nL'ultima versione dello Scorpion, denominata F-89J , come gi\u00e0 detto non era costituita da velivoli di nuova produzione ma da esemplari della precedente versione D aggiornati per l'impiego del missile aria-aria a testata nucleare MB-1 Genie. Primi intercettori ad impiegare questa tipologia di ordigni, gli F-89J divennero operativi nel gennaio del 1957, ancora una volta, con l'84\"th Fighter Interceptor Squadron\". Il primo impiego del Genie venne portato a termine il 19 luglio di quello stesso anno nei cieli del Nevada Test Site, al di sopra della zona denominata \"Yucca Flat\".\nGli ultimi appartenenti alla famiglia degli Scorpion iniziarono il loro passaggio nelle file dell'ANG nel luglio del 1959; la sopravvenuta disponibilit\u00e0 di F-101 ed F-106 decret\u00f2 nell'anno seguente il tramonto della vita operativa dell'F-89 con l'USAF mentre alcuni reparti dell'ANG furono dotati di Scorpion almeno fino al 1968.\nVersioni.\nComplessivamente la produzione totale dello Scorpion raggiunse le 1\u00a0052 unit\u00e0."}
{"id": "465596", "revid": "2014155", "url": "https://it.wikipedia.org/wiki?curid=465596", "title": "Murad V", "text": "Biografia.\nFiglio maggiore del sultano Abd-ul-Mejid, quando suo zio Abd-ul-Aziz si impadron\u00ec del potere, Murad venne escluso da ogni affare pubblico, poich\u00e9 contrario ai suoi progetti di riforma della successione. Il 30 maggio 1876 Abd-ul-Aziz venne deposto, ed un gruppo di soldati dei Giovani Ottomani lo liber\u00f2 dalla prigione e lo dichiar\u00f2 sultano per volont\u00e0 di Dio e del popolo: ma i suoi sostenitori, che si attendevano da lui la promulgazione della Costituzione, rimasero delusi. Fortemente influenzato dalla cultura francese, regn\u00f2 per soli 93 giorni prima di essere anch'egli deposto a causa di una presunta malattia mentale: gli successe il fratello minore Abdul Hamid II. Fino alla sua morte, nel 1904, venne tenuto rinchiuso nel palazzo di \u00c7\u0131ra\u011fan a Istanbul.\nIl 23 ottobre 1872 fu iniziato in Massoneria nella loggia \"Proodos\" (\"Progresso\") di Istanbul, fondata nel 1867 all'obbedienza del Grande Oriente di Francia, che lavorava in francese e in lingua greca, il cui maestro venerabile era il banchiere greco Cleanthis Scalieri e che contava tra i suoi membri Mustafa Fazil, appartenente alla famiglia del Chedivato d'Egitto, e lo scrittore Namik Kema. L'iniziazione ebbe luogo nel salone dell'avvocato francese Louis Amiable, che diventer\u00e0 in seguito Gran maestro del Grande Oriente di Francia, e i passaggi al secondo e terzo grado si svolsero il 18 dicembre seguente nei locali della loggia nel quartiere europeo di Istanbul ( Beyo\u011flu).\nSua discendente diretta \u00e8 la scrittrice franco-turco-indiana Rajkumari Keniz\u00e9 di Kotwara-Murad, nota con il nome di Keniz\u00e9 Mourad figlia di S.A.I. la Principessa Selma Rauf Hanim, figlia a sua volta di S.A.I. Hatidj\u00e9 Sultan che era appunto figlia del sultano. Le vicende di questo ramo della famiglia imperiale ottomana sono state descritte dalla scrittrice nel romanzo \"Da parte della Principessa morta\", che narra la fine della dinastia ottomana e gli anni dell'esilio attraverso la storia della madre Selma, il suo matrimonio combinato con un principe indiano e la tragica fine a Parigi, al principio del secondo conflitto mondiale.\nMatrimoni e figli.\nEgli spos\u00f2 anche Cenaniyar, Jahvar-riz (1862\u20131940), Filizten (1865\u20131945), Gevheri e Teranidil, sorella della sua seconda moglie Reftaridil Kad\u0131n Efendi, senza che nascessero eredi ulteriori."}
{"id": "465597", "revid": "119145544", "url": "https://it.wikipedia.org/wiki?curid=465597", "title": "GCompris", "text": "GCompris (\u00e8 un software didattico multi-attivit\u00e0 (\"edutainment\") per bambini e ragazzi dai 2 ai 10 anni. Il nome \u00e8 un gioco di parole sulla frase francese \"j'ai compris\" (io ho capito).\nCaratteristiche.\nAl suo interno sono contenute pi\u00f9 di 150 possibili attivit\u00e0 da svolgere relative ad alcuni campi tematici:\nGCompris \u00e8 software libero (\u00e8 distribuito con licenza GNU GPL) ed \u00e8 disponibile per GNU/Linux, macOS e Windows (ma \"crippleware\")."}
{"id": "465626", "revid": "599013", "url": "https://it.wikipedia.org/wiki?curid=465626", "title": "Egg", "text": ""}
{"id": "465634", "revid": "110157", "url": "https://it.wikipedia.org/wiki?curid=465634", "title": "Egg (Austria)", "text": "Egg \u00e8 un comune austriaco di 3 524 abitanti nel distretto di Bregenz, nel Vorarlberg."}
{"id": "465642", "revid": "2519", "url": "https://it.wikipedia.org/wiki?curid=465642", "title": "Feldkirch", "text": "Feldkirch (in alemanno \"Fealdkirch\") \u00e8 un comune austriaco di 32\u00a0526 abitanti nel distretto di Feldkirch, nel Vorarlberg, del quale \u00e8 capoluogo e centro maggiore; ha lo status di citt\u00e0 capoluogo di distretto (\"Bezirkshauptstadt\"). \u00c8 il comune pi\u00f9 occidentale dell'Austria.\n\u00c8 la seconda citt\u00e0 pi\u00f9 grande in termini di popolazione del Vorarlberg, dopo Dornbirn, ed \u00e8 sede della diocesi di Feldkirch; vi si tiene ogni anno il premio di poesia Feldkircher Lyrikpreis.\nDal 2015 il complesso comunale di Feldkirch \u00e8 stato inserito nella lista austriaca dei beni culturali (beni culturali protetti dalla Convenzione dell'Aia). La citt\u00e0 \u00e8 anche membro dell'Associazione delle piccole citt\u00e0 storiche, un'associazione di promozione del turistico.\nStoria.\nIn epoca romana Feldkirch, che era chiamata \"Campitemplum\", era attraversata dalla \"via Spluga\", strada consolare che collegava Milano con Bregenz passando per il passo dello Spluga. La citt\u00e0 moderna fu citata per la prima volta nel 1218, dopo che il conte Ugo I di Montfort fece erigere il castello di Schattenburg. Nel 1925 ha inglobato i comuni soppressi di Altenstadt, Gisingen, Levis, Nofels, Tisis e Tosters.\nNel marzo 1799 ci furono due scontri tra le forze della Prima Repubblica Francese e la Monarchia asburgica. Il 7 marzo Nicolas Oudinot, con 9.000 soldati francesi, sconfisse Friedrich Freiherr von Hotze e i suoi 6.000 austriaci. La battaglia di Feldkirch avvenne il 23 marzo, quando Andrea Mass\u00e9na e 12.000 francesi furono battuti da Franjo Jela\u010di\u0107 e una forza di 5.500 austriaci.\nLo scrittore James Joyce visit\u00f2 Feldkirch nel 1932 per incontrare l'amico Eugene Jolas. Un passaggio pedonale della citt\u00e0 porta il suo nome e una lapide dedicata al celebre scrittore \u00e8 presente presso la stazione ferroviaria.\nCultura e punti di riferimento.\nFeldkirch centrale.\nFeldkirch ha un paesaggio medievale ben conservato. La citt\u00e0 \u00e8 stata costruita intorno al 1200 e ha una pianta a griglia geometrica. Dal 1500 circa, quando le mura furono ricostruite, la citt\u00e0 \u00e8 rimasta immutata nei secoli. \nDal 2015, il complesso comunale di Feldkirch \u00e8 stato inserito nella lista austriaca dei beni culturali (beni culturali protetti dalla Convenzione dell'Aia). \nFortificazione della citt\u00e0.\nLe strade di \"Schlossgraben\", \"Hirschgraben\" e \"St. Leonhardsplatz\" segnavano l'antico corso delle mura cittadine che circondavano la zona di \"Neustadt\" nel XIII secolo. Le mura furono in gran parte ricostruite intorno al 1500 e abbattute in molti punti a partire dal 1826.\nQuando Feldkirch era circondata da una cinta muraria e da un fossato, si poteva entrare in citt\u00e0 solo attraverso una delle sue quattro porte, chiamate \"Bregenzertor\" o \"Nikolaustor\", \"Bludenzertor\" o \"Schultor\", \"Milltor\" o \"Sautor\", e \"Churertor\" o \"Salztor\". Le ultime due porte sono ancora esistenti, le altre due invece sono state rimosse insieme alle mura della citt\u00e0 all'inizio del XIX secolo.\nVille e altri edifici residenziali.\nNel XIX secolo la borghesia di Feldkirch costru\u00ec una serie di prestigiosi edifici residenziali, la maggior parte dei quali sono ancora di propriet\u00e0 privata. Le ville furono costruite per lo pi\u00f9 sulla \"Reichsstra\u00dfe\", principalmente nella zona tra la \"B\u00e4renkreuzung\" e la stazione ferroviaria.\nEventi culturali.\nIl Poolbar Festival \u00e8 un festival di musica moderna e culturale a Feldkirch. Si tiene ogni anno a luglio e agosto e attira circa 20.000 visitatori; propone musica, mostre, poetry slam, moda e un premio di architettura. Si \u00e8 tenuto per la prima volta nel 1994 come accademia culturale estiva e si differenzia, nella sua organizzazione e realizzazione di paesaggio e architettura, dagli altri eventi all'aperto.\nIl festival di arte luminosa Lichtstadt Feldkirch permette ad artisti internazionali di riempire la citt\u00e0 di Feldkirch con oggetti luminosi, proiezioni e sculture. La sua prima edizione si \u00e8 tenuta nel 2018, ha una cadenza biennale e attira 30.000 visitatori. \nIl POTENTIALe (ex 'ArtDesign Feldkirch') \u00e8 una fiera d'arte e un festival in cui circa 110 espositori presentano i loro prodotti e idee. Oltre a un mercato vintage, ci sono workshop e gruppi di discussione, un laboratorio di design, mostre fotografiche e vengono presentati musica e film. Lo scopo del festival \u00e8 quello di stabilire una rete di artisti, artigiani e clienti che condividono la visione comune del design sostenibile.\nIl Feldkirch Festival (2001-2012) era un festival estivo annuale che offriva spettacoli teatrali, concerti e altri eventi culturali.\nSport.\nLa squadra di hockey su ghiaccio di Feldkirch, il VEU Feldkirch, si \u00e8 aggiudicata la European Hockey League nel 1997-1998. La squadra di football americano, i Feldkirch Oscar Dinos, ha vinto un campionato austriaco."}
{"id": "465653", "revid": "287204", "url": "https://it.wikipedia.org/wiki?curid=465653", "title": "Il mostro cieco", "text": "Il mostro cieco \u00e8 un romanzo scritto da Ranpo Edogawa; pubblicato nel 1932 e distribuito nel mercato italiano da Marcos y Marcos nel 1994."}
{"id": "465660", "revid": "104458", "url": "https://it.wikipedia.org/wiki?curid=465660", "title": "Lech (Austria)", "text": "Lech (o Lech am Arlberg) \u00e8 un comune austriaco di 1 503 abitanti nel distretto di Bludenz, nel Vorarlberg.\nStazione sciistica, Lech ha ospitato tra l'altro numerose tappe della Coppa del Mondo e della Coppa Europa di sci alpino, della Coppa del Mondo di snowboard e i Campionati austriaci di sci alpino nel 2006 e nel 2014."}
{"id": "465661", "revid": "110157", "url": "https://it.wikipedia.org/wiki?curid=465661", "title": "Sulz", "text": "Sulz \u00e8 un comune austriaco di 2 556 abitanti nel distretto di Feldkirch, nel Vorarlberg."}
{"id": "465664", "revid": "287204", "url": "https://it.wikipedia.org/wiki?curid=465664", "title": "Schwarzenberg", "text": ""}
{"id": "465665", "revid": "1793900", "url": "https://it.wikipedia.org/wiki?curid=465665", "title": "Schwarzenberg (Austria)", "text": "Schwarzenberg \u00e8 un comune austriaco di 1 877 abitanti nel distretto di Bregenz, nel Vorarlberg. Stazione sciistica specializzata nello sci alpino, ha ospitato fra l'altro una tappa della Coppa del Mondo e i Campionati austriaci 1983."}
{"id": "465670", "revid": "228587", "url": "https://it.wikipedia.org/wiki?curid=465670", "title": "Olderico Manfredi", "text": ""}
{"id": "465754", "revid": "125956598", "url": "https://it.wikipedia.org/wiki?curid=465754", "title": "Caso Catania", "text": "Caso Catania \u00e8 l'espressione con cui s'identifica un accadimento giudiziario del 2003, originato da sentenze relative al campionato calcistico di Serie B e sfociato in riforme strutturali dell'intera piramide italiana e della giustizia sportiva.\nAntefatti.\nNormative vigenti.\nIl contenzioso affondava le proprie radici in casi di squalifiche inflitte a calciatori, normativa cos\u00ec trattata dal Codice di Giustizia Sportiva:\nNella primavera 2003 assursero agli onori della cronaca episodi relativi ad atleti inibiti per la prima squadra, scesi tuttavia in campo tra le fila della formazione giovanile a dispetto dello stop comminatogli: le controversie trassero origine dalla differente interpretazione con cui gli organi di giustizia si approcciarono ai singoli casi.\nI casi di Grieco e Martinelli.\nGli avvenimenti specifici riguardarono Vito Grieco e Luigi Martinelli, rispettivamente centrocampista del Catania e difensore del Siena nel corso del campionato cadetto 2002-03, entrambi coinvolti nella succitata casistica:\nVicenda giudiziaria.\nDal reclamo di Gaucci alla retrocessione sul campo (17 aprile - 7 giugno 2003).\nTramite un esposto presentato alla Lega Calcio il 17 aprile, Riccardo Gaucci \u2014 presidente etneo e gi\u00e0 nella dirigenza del Perugia \u2014 chiese la vittoria a tavolino del match tenutosi il sabato precedente imputando all'aggregazione di Martinelli con la Primavera un mancato rispetto della squalifica: il 24 aprile la Commissione Disciplinare ascrisse l'infondatezza di tale denuncia alla distinzione da operarsi tra competizione cadetta e giovanile, rigettando pertanto la segnalazione e confermando l'esito maturato sul campo. Di parere opposto risult\u00f2 invece la Commissione d'Appello Federale (CAF), che accogliendo un altro ricorso deliber\u00f2 il 28 aprile la sconfitta dei toscani per 2-0.\nForte del carattere definitivo attribuito al secondo grado di giudizio, la compagine rosazzurra tent\u00f2 di scampare alla retrocessione: mentre nuovi episodi assimilabili a quello di Martinelli presero ad emergere, la salvezza per gli uomini di Guerini continu\u00f2 a rappresentare un'incognita. Il 22 maggio la Corte Federale riport\u00f2 in auge la sentenza della Commissione Disciplinare, a seguito del reclamo sporto dal club senese giorni addietro e avallato da altre societ\u00e0 (nell'ordine Ascoli, Bari, Cosenza, Genoa, Hellas Verona, Messina, Napoli e Venezia): ripristinato l'esito di parit\u00e0, dalla classifica stagionale furono dedotti i punti che la CAF aveva riconosciuto. \nTale provvedimento fu avversato da Gaucci, il quale sottopose nuove istanze al TAR cittadino e al CONI (presieduto da Gianni Petrucci) rifacendosi alla teorica inappellabilit\u00e0 spettante alla CAF: il giudice locale Vincenzo Zingales riabilit\u00f2 in data 5 giugno quanto espresso dal verdetto d'appello, con l'intervento della giustizia amministrativa in tema sportivo configuratosi tuttavia quale violazione della clausola compromissoria. L'esito della gara contro il Siena era comunque da ritenersi \"sub iudice\", dacch\u00e9 il pronunciamento definitivo risultava appannaggio dell'ente olimpico.\nIl 7 giugno la squadra riport\u00f2 sul Cagliari l'unico successo in trasferta del proprio torneo, senza per\u00f2 giungere alla salvezza per i contestuali risultati di lagunari e partenopei che la condannarono al quartultimo posto con 44 punti: un responso favorevole del CONI avrebbe tuttavia scongiurato la caduta in C1, divisione nella quale erano gi\u00e0 sprofondate Genoa e Cosenza in aggiunta alla Salernitana. All'eventuale riscrittura della graduatoria sarebbe corrisposto uno spareggio tra i suddetti veneti e campani, quintultimi a pari merito: le squadre osteggiarono sin da subito l'ipotetico play-out, dacch\u00e9 non previsto dal regolamento e in ragione del periodo di vacanza spettante agli atleti.\nIl ripescaggio (8 giugno - 15 luglio 2003).\nA stagione appena terminata, la FIGC ricorse al Consiglio di giustizia siciliano (CGAR) indicando come risolutorio l'atto compiuto dalla Corte Federale il 22 maggio: i disaccordi insorti tra i vari organi di giustizia avevano per\u00f2 contribuito ad ingenerare un quadro confuso, suggerendo quali possibili vie d'uscita un ripescaggio dei catanesi o il congelamento delle retrocessioni. \nIl TAR di Catania nomin\u00f2 Giuliano Urbani e Mario Pescante \u2014 rispettivamente ministro dei beni culturali e sottosegretario del medesimo dicastero \u2014 commissari \"ad acta\" con la funzione di rendere esecutiva la decisione promulgata da Zingales, formulando cio\u00e8 una classifica favorevole al club di Guerini: il 16 giugno un decreto monocratico emesso dal Consiglio di Stato sospese tuttavia l'esecutivit\u00e0 dell'ente regionale, mentre pochi giorni pi\u00f9 tardi la Commissione Disciplinare valut\u00f2 come irricevibile un reclamo del Venezia circa l'episodio che aveva coinvolto Grieco nel mese di febbraio.\nLa domanda avanzata dalla FIGC venne respinta dal CGAR il 26 giugno, assicurando agli \"Elefanti\" i punti in discussione e il mantenimento della categoria: il 1\u00ba luglio fu quindi il Consiglio Federale ad allinearsi alla risoluzione, emanando tra l'altro una delibera che invalidava il parere della Corte Federale. Decadute poi le ipotesi di uno spareggio-salvezza (col termine dell'annata agonistica occorso il 30 giugno) e di un arbitrato, l'ampliamento del torneo a 21 partecipanti in ragione del ripescaggio fu aspramente criticato dal presidente della FIGC Franco Carraro e da altri dirigenti.\nRicorsi successivi e scandalo delle fideiussioni (16 luglio - 18 agosto 2003).\nLa vicenda conobbe una nuova svolta il 16 luglio, quando la CAF tratt\u00f2 un altro appello dei lagunari legato al caso di Grieco: ai veneti fu dunque assegnato il successo a tavolino per la partita contro i siciliani del 17 maggio, in precedenza persa sul campo. A tale ribaltamento corrispose un \u22123 in classifica per i rosazzurri, condannati quindi alla retrocessione.\nNella stessa giornata il TAR di Salerno oper\u00f2 il ripescaggio \u00abcon riserva\u00bb dei locali granata, fatto sul quale la decisione definitiva sarebbe poi giunta il 28 agosto: Genoa e Cosenza tentarono a loro volta di ottenere la riammissione dai rispettivi TAR, generando una \"bagarre\" legale che rischiava di porre a repentaglio la compilazione dei calendari. Un riesame accordato al ricorso della FIGC e il riscontro di vizi formali nella sentenza di Zingales induserro il CGAR a tornare sui propri passi, omologando le retrocessioni il 31 luglio. \nIl 13 agosto un nuovo collegio riunitosi a Catania deliber\u00f2 l'esclusione del Napoli \u2014 complice una serie d'irregolarit\u00e0 nelle fideiussioni che impedirono l'iscrizione al torneo \u2014 in favore dei locali, prima che le indagini appurassero una frode a scapito dei partenopei e non un atto doloso di questi ultimi.\nL'epilogo (19 agosto - 10 settembre 2003).\nUn tassello risolutivo venne posto solamente il 19 agosto, quando la FIGC \u2014 dopo un intervento del Consiglio dei ministri volto a evitare simili casi in futuro \u2014 deliber\u00f2 l'annullamento delle retrocessioni per la sola stagione 2002-03: l'organico della nuova divisione cadetta risult\u00f2 pertanto esteso a 24 compagini, con l'ammissione di una Fiorentina che impostasi nel recente torneo di C2 fu ulteriormente promossa in sostituzione del Cosenza dichiarato fallito.\nL'invalidamento dei verdetti in coda si riverber\u00f2 sulla C1 portando ai ripescaggi di Arezzo, Fermana e Sora. Relativamente alla terza serie, da segnalare il caso del Patern\u00f2 \u2014 espressione calcistica di un comune sito anch'esso nella provincia catanese \u2014 che pur battuto dall'Aquila nei play-out riguadagn\u00f2 la partecipazione dopo la vittoria assegnata dalla CCA per la gara del 19 aprile contro il Pescara: impostisi sul rettangolo verde, gli abruzzesi avevano tuttavia schierato illecitamente Antonaccio.\nNumerose squadre disertarono i turni preliminari della Coppa Italia in segno di protesta contro l'inattesa riforma, \u00abammutinamento\u00bb sanzionato dalla giustizia sportiva con una serie di 3-0 a tavolino e penalit\u00e0 in termini di punti: un generico malcontento accompagn\u00f2 inoltre la presenza fiorentina tra i cadetti, mentre il Cosenza ripart\u00ec dal panorama amatoriale a causa del sopraggiunto crollo finanziario. Scongiurato il pericolo di una partenza ritardata per la Serie A (il cui organico si mantenne immutato), il rifiuto di scendere in campo interess\u00f2 anche i turni di B programmati al 31 agosto e 7 settembre. \nConseguenze.\nRiforma dei campionati.\nRiunitosi a Roma l'11 settembre 2003, il Consiglio Federale comp\u00ec \"in itinere\" una revisione dei regolamenti: per la sola annata corrente furono disposte 5 promozioni in A e 3 retrocessioni dalla stessa, con uno spareggio interdivisionale da disputarsi tra la quartultima del massimo campionato e la sesta classificata in cadetteria. Invariato il criterio di ricambio con la C1, sempre fissato in 4 squadre: a tal proposito era previsto un play-out tra la 20\u00aa e 21\u00aa classificata qualora il distacco fosse risultato inferiore a 5 punti.\nTale riforma \u2014 resasi necessaria per assestare l'intera piramide nazionale \u2014 comport\u00f2 la presenza di 20 societ\u00e0 nella massima divisione e di 22 in Serie B a decorrere dalla stagione 2004-05.\nNuovo iter della giustizia sportiva.\nIl decreto-legge emesso dal Consiglio dei ministri il 19 agosto 2003 (ufficialmente denominato decreto legge 19 agosto 2003 n. 220, recante disposizioni urgenti in materia di giustizia sportiva) venne ufficialmente convertito il 17 ottobre successivo, ridefinendo la procedura per i ricorsi alla giustizia sportiva: attribuito il primo grado alle singole federazioni, a TAR del Lazio e CONI fu riconosciuta la competenza circa gli appelli riservando poi l'ultima istanza al Consiglio di Stato.\nLa Camera di conciliazione e arbitrato \u2014 della quale Carraro sollecit\u00f2 la massima rapidit\u00e0 ed efficienza \u2014 fu inoltre sancita quale ultimo livello per le controversie legate all'ambito sportivo."}
{"id": "465779", "revid": "1222", "url": "https://it.wikipedia.org/wiki?curid=465779", "title": "Pipistrelli", "text": ""}
{"id": "465783", "revid": "786984", "url": "https://it.wikipedia.org/wiki?curid=465783", "title": "Biblioth\u00e8que nationale de France", "text": "La Biblioth\u00e8que nationale de France (BnF) (in italiano: Biblioteca nazionale di Francia) \u00e8 la biblioteca pi\u00f9 importante di Francia ed una delle maggiori d'Europa e del mondo. Col suo \"status\" d'istituzione pubblica, ha la sede principale a Parigi nel quartiere di Tolbiac (XIII \"arrondissement\"), nel sito denominato \"Fran\u00e7ois Mitterrand\". Le collezioni fisiche dell'istituzione sono stimate in trenta milioni di volumi, ma essa \u00e8 conosciuta anche per la biblioteca digitale Gallica, formata per lo pi\u00f9 da documenti informatizzati sotto forma di immagini. Gallica ora si sta evolvendo con il pi\u00f9 impegnativo progetto Europeana che fornisce i libri anche in formato testo tramite OCR.\nStoria.\nLa \"Biblioth\u00e8que nationale de France\" (BNF) ebbe origine dalla biblioteca reale, costituita al Louvre da Carlo V. Tuttavia, solo con Carlo VIII la biblioteca reale conobbe una certa stabilit\u00e0 gestionale e patrimoniale, senza dispersioni di fondi. La biblioteca, dapprima trasferita a Blois e a Fontainebleau, ritorn\u00f2 a Parigi nel 1568. Un notevole impulso al suo sviluppo si ebbe sotto il regno di Luigi XIV, per poi venire aperta al pubblico nel 1692. Dopo numerosi traslochi, la collezione bibliotecaria venne trasferita nel 1720 in rue Richelieu (l'attuale \"site Richelieu\"). Divenuta Biblioteca Nazionale, poi Imperiale coi vari cambiamenti di regime susseguitisi in Francia a partire dal 1789, nel 1868 venne trasferita negli edifici costruiti da Henri Labrouste, per poi spostarsi definitivamente negli anni 1990 nel nuovo sito di Tolbiac.\nLo sviluppo dell'istituzione \u00e8 segnato dai numerosi spostamenti delle collezioni; l'ultimo e pi\u00f9 importante \u00e8 stato accompagnato da un ampliamento delle superfici occupate, tramite la costruzione di nuovi edifici, l'annessione di strutture preesistenti e, d'altra parte, l'immagazzinamento nel sottosuolo (sito Richelieu) o in sopraelevazione (sito Tolbiac). Nel corso dei secoli, la biblioteca ha assistito a varie evoluzioni tecniche, delle quali essa ha tenuto conto, a volte con un certo ritardo. Queste evoluzioni hanno portato all'acquisizione dei documenti pi\u00f9 disparati. Sono state altres\u00ec impiegate tecniche differenziate nella costituzione di cataloghi sempre pi\u00f9 complessi (manoscritti e a stampa, schede e, dal 1987, cataloghi informatizzati). In egual modo si \u00e8 evoluto il suo statuto, con la trasformazione da biblioteca del sovrano a servizio dello Stato fino a diventare un'istituzione pubblica autonoma.\nLa Biblioteca ha inoltre diversificato la propria attivit\u00e0, con l'organizzazione di mostre e di altri eventi culturali quali convegni. Ha inoltre sviluppato iniziative di cooperazione con altre biblioteche, prima nell'ambito della rete francese, poi all'estero.\nQuella della Biblioteca \u00e8 soprattutto una storia di accrescimenti successivi delle collezioni. Il deposito legale, esteso nel tempo a differenti tipi di documenti, \u00e8 la principale fonte di accrescimento. La BNF ha beneficiato altres\u00ec di numerosi lasciti, a volte di singole donazioni ma assai spesso di collezioni avanzate. Gli scambi di pubblicazioni rappresentano un'altra fonte di incremento del catalogo, in particolare nell'ambito delle pubblicazioni estere. A ci\u00f2 si aggiungono gli acquisti (nuove opere, ma talvolta anche vendite all'asta di documenti rari). Questi accrescimenti tramite acquisto sono stati pi\u00f9 o meno significativi a seconda delle epoche, in funzione dei crediti accordati alla Biblioteca.\nLa BNF ha beneficiato occasionalmente anche dei proventi di confische, in particolare durante la Rivoluzione francese. La biblioteca ha in tal modo ricevuto interi fondi provenienti soprattutto da abbazie, collegi e universit\u00e0 soppresse, in gran parte parigini. Donazioni sono state fatte anche da paesi vicini.\nA partire dal 1988 la Biblioteca nazionale entra in una fase di importanti mutamenti. Il 14 luglio Fran\u00e7ois Mitterrand, su consiglio di Jacques Attali, annuncia \"la costruzione di una fra le maggiori o della maggiore e moderna biblioteca del mondo... (che) dovr\u00e0 coprire tutti i campi del sapere, essere a disposizione di tutti, disporre delle tecnologie pi\u00f9 moderne di trasmissione dei dati, poter essere consultabile a distanza e entrare in relazione con altre biblioteche europee\". Il luogo prescelto si trova nel nuovo quartiere Tolbiac (XIII \"arrondissement\" di Parigi), nel cuore della ZAC \"Rive-Gauche\", all'epoca la principale area di rinnovo urbano della citt\u00e0. Viene adottato il progetto architettonico di Dominique Perrault. La nuova Biblioteca nazionale di Francia apre le sue porte al pubblico il 20 dicembre 1996 e, dopo il trasferimento della maggior parte delle collezioni dalla rue Richelieu, accoglie i suoi primi ricercatori nell'ottobre 1998.\nStatuto e missioni.\nLa \"Biblioth\u00e8que nationale de France\" \u00e8 un'istituzione pubblica sotto tutela amministrativa del ministero della cultura (decreto 94-3 del 3 gennaio 1994). In qualit\u00e0 di biblioteca nazionale, la sua missione \u00e8 di costituire collezioni, in particolare nell'ambito del deposito legale, di tutelare la loro conservazione e promuovere il loro accesso al pubblico. Essa produce un catalogo di riferimento, coopera con istituzioni simili a livello nazionale e internazionale e partecipa a programmi di ricerca.\nLa sezione \"Haut-de-jardin\" (sopra il livello del giardino) della sede Tolbiac \u00e8 accessibile a tutti i maggiori di sedici anni dietro assolvimento di un diritto di entrata, che pu\u00f2 essere per accesso singolo oppure in forma di abbonamento annuale. La sezione \"Rez-de-jardin\" (Livello del giardino) e le sale di lettura delle altre sedi sono utilizzabili solo previo accreditamento per motivi di ricerca e mediante pagamento (carta quindicinale o annuale). Alcune categorie, in particolare gli studenti, possono tuttavia essere esonerati o pagare una tariffa ridotta.\nDeposito legale.\nLa BNF assicura la raccolta del deposito legale con l'aiuto dei poli regionali di deposito, dell\"'Institut national de l'audiovisuel\" e del \"Centre national de la cin\u00e9matographie\". Essa \u00e8 la maggiore depositaria dei documenti raccolti a questo titolo, che costituiscono la maggior parte del patrimonio. Occorre precisare che, mentre la BNF \u00e8 depositaria di libri e di altri stampati, il deposito legale dei fumetti viene effettuato \"Cit\u00e9 internationale de la bande dessin\u00e9e et de l'image\" (Cit\u00e9 BD) di Angoul\u00eame.\nAttivit\u00e0 culturali.\nLa BNF ha una lunga tradizione di mostre incentrate sul suo patrimonio, ma spesso completate da apporti esterni. Dopo la costituzione dei nuovi locali pubblici, essa ha rafforzato l'attivit\u00e0 di accoglimento di manifestazioni scientifiche, come convegni, conferenze o, pi\u00f9 raramente, proiezioni e concerti.\nLa BNF \u00e8 anche una casa editrice che pubblica principalmente cataloghi delle sue collezioni, cataloghi di mostre e documenti inediti, anche in collaborazione con editori privati.\nLa BNF assicura la pubblicazione di due periodici: \"Chroniques de la Biblioth\u00e8que nationale de France\" (disponibile all'indirizzo chroniques.bnf.fr) informa i lettori della vita della biblioteca; la \"Revue de la Biblioth\u00e8que nationale de France\", succeduta alla \"Revue de la Biblioth\u00e8que nationale\", comprende articoli sulla storia della biblioteca e delle sue collezioni, come anche sulla storia delle biblioteche e dei media in generale.\nCooperazione con le altre biblioteche francesi.\nLa BNF prevede fra le sue missioni la cooperazione con le altre biblioteche francesi. Essa ha rapporti privilegiati con altre biblioteche chiamate \"poli associati\" della BNF. Essi possono essere di due tipi:\nOltre a collaborare a questa rete, la BNF assicura la fornitura di notizie bibliografiche a varie biblioteche. In cambio, la BNF gestisce il catalogo collettivo di Francia, che raggruppa BN-Opale Plus (vedi qui di seguito), il SUDOC (acronimo di Syst\u00e8me universitaire de documentation: catalogo collettivo delle biblioteche universitarie francesi) e alcuni fondi antichi o particolari di biblioteche municipali.\nLa BNF svolge inoltre un ruolo di formazione professionale, che si traduce nell'accoglimento di stagisti, nell'organizzazione di giornate per professionisti e nella diffusione di norme bibliografiche.\nCooperazione internazionale.\nLa BNF intrattiene relazioni con altre biblioteche e istituzioni all'estero. La pi\u00f9 nota \u00e8 la partecipazione alla \"Biblioteca europea\", una biblioteca virtuale organizzata congiuntamente da varie biblioteche europee. Questo raggruppamento ha dato vita all'iniziativa per una \"biblioteca elettronica europea\", progetto che vede associata la maggior parte delle biblioteche nazionali del continente, bench\u00e9 il Regno Unito se ne sia dissociato.\nLa BNF fornisce il suo sostegno a biblioteche di altri paesi, in particolare dell'Africa francofona e dell'America meridionale. Partecipa infine alla Federazione internazionale delle associazioni e istituzioni bibliotecarie (IFLA), all'interno della quale la BNF partecipa ai gruppi di lavoro sulle norme di catalogazione e nello specifico \u00e8 stata incaricata di coordinare il programma PAC (\"preservation and conservation\"), consacrato alla conservazione e alla salvaguardia dei documenti antichi o fragili.\nOrganizzazione interna.\nLa \"Biblioth\u00e8que nationale de France\" \u00e8 amministrata da un consiglio d'amministrazione di cui fanno parte rappresentanti dei ministeri di tutela amministrativa, membri del mondo della ricerca scientifica, rappresentanti del personale e due rappresentanti dell'utenza (uno per l'Haut-de-jardin e uno per le biblioteche di ricerca). Il consiglio d'amministrazione \u00e8 assistito da un consiglio scientifico avente un ruolo di consultazione.\nIl presidente della BNF, nominato per decreto ogni tre anni con mandato rinnovabile una sola volta, dirige la struttura con l'assistenza di un direttore generale e di alcuni direttori generali aggiunti. L'attuale presidente \u00e8 Bruno Racine.\nI servizi della biblioteca sono ripartiti in tre direzioni e quattro delegazioni.\nLe delegazioni dipendono direttamente dal direttore generale:\nSedi e dipartimenti.\nSede Richelieu / Louvois.\nLa sede storica della biblioteca si trova in rue Richelieu, nel II \"arrondissement\" di Parigi.\nArchitettura e locali.\nLa BNF occupa il complesso del \"quadrilatero Richelieu\", delimitato dalle vie \"des Petits-Champs\" (a sud), \"Vivienne\" (a est), \"Louvois\" (a nord) e \"Richelieu\" (a ovest).\nGli elementi pi\u00f9 antichi del complesso sono stati edificati per Mazarino dagli architetti Pierre Le Muet e Fran\u00e7ois Mansart, ai quali si devono le due gallerie oggi utilizzate come gallerie d'esposizione. Gli edifici hanno subito numerose ristrutturazioni a partire dal 1720 sotto la direzione di Robert de Cotte e dell'abate Bignon. Poco numerose sono state le modifiche apportate fra la seconda met\u00e0 del XVIII secolo e la met\u00e0 del XIX secolo. Un'altra fase di grandi lavori ha avvio con Henri Labrouste a partire dal 1854: le sue principali realizzazioni sono l'attuale facciata della Corte d'onore e soprattutto l'ampia Sala Labrouste.\nA Labrouste succede Jean-Louis Pascal, che prosegue nei lavori alla corte d'onore e concepisce nel 1916 la Sala ovale, che sar\u00e0 per\u00f2 inaugurata solo nel 1936.\nA causa della mancanza di spazio la Biblioteca nazionale ha dovuto estendersi oltre i confini del quadrilatero Richelieu, occupando una parte della Galerie Vivienne per installarvi i servizi del deposito legale, ma questi locali sono stati abbandonati con l'apertura del sito Mitterrand. Tuttavia, la BNF utilizza ancora oggi un edificio al numero 61 di rue Richelieu, dalla vocazione puramente amministrativa, e un edificio in rue Louvois, costruito nel 1964 per il Dipartimento di musica.\nIl complesso Richelieu/Louvois comprende soprattutto sale di lettura, magazzini e uffici. Vi si trovano anche tre spazi espositivi: la Galerie Mazarine, per le esposizioni tematiche, la galleria di fotografia (nota anche come Galerie Mansart) e la cripta, per esposizioni pi\u00f9 piccole.\nDipartimenti e collezioni.\n(*) La Maison Jean-Vilar, ad Avignone, fa parte del dipartimento di Arti dello spettacolo, ma le sue collezioni sono considerate a parte.\n(**) Le due divisioni costituiscono un solo dipartimento.\n(***) La biblioteca-museo dell'Op\u00e9ra fa parte del dipartimento di Musica, ma le sue collezioni sono considerate a parte.\n(****) Il dipartimento DRB \u00e8 comune alle sedi Richelieu e Tolbiac.\nOltre alle collezioni indicate in tabella, i dipartimenti di Richelieu contano volumi a stampa (libri, periodici e raccolte), di cui incunaboli.\nIl \"progetto Richelieu\".\nDopo il trasloco degli stampati a Tolbiac, la BNF si \u00e8 impegnata in un progetto di modernizzazione della sede Richelieu, che comporta varie misure:\nAl termine \u00e8 previsto che il dipartimento di Arti dello spettacolo si trasferisca nell'attuale museo del dipartimento delle Monete, medaglie e antichit\u00e0, a sua volta riorganizzato. La sala Labrouste rinnovata diverr\u00e0 sala di lettura dell'INHA, mentre la sala Ovale servir\u00e0 come spazio di consultazione che funger\u00e0 da introduzione ai vari dipartimenti specializzati, e sar\u00e0 largamente accessibile, come lo \"Haut de jardin\".\nSede Fran\u00e7ois-Mitterrand (Tolbiac).\nArchitettura e locali.\nA Tolbiac, la Biblioteca Fran\u00e7ois Mitterrand occupa un sito di 7,5 ettari per una spianata di . L'opera di Dominique Perrault corre lungo la Senna per circa \u00e8 caratterizzata da quattro grandi torri angolari alte ciascuna che corrispondono simbolicamente a quattro libri aperti; sono formate da 7 piani di edifici protetti da persiane in legno mobili, e 11 piani di magazzini, protetti da uno schermo in legno, fisso e isolante. Ogni torre ha un nome:\nIl centro dell'edificio \u00e8 occupato da un giardino di (non accessibile al pubblico) che si trova all'altezza del deambulatorio del \"Rez-de-jardin\".\nAl di sotto di questo livello ce ne sono altri due, il pi\u00f9 basso dei quali \u00e8 occupato da una strada interna destinata alla circolazione dei veicoli (in particolare, i veicoli interni e quelli che vengono a consegnare il deposito legale).\nLa superficie totale del costruito fuori opera \u00e8 di di pavimenti. Le strutture in cemento e gli impianti tecnologici sono lasciati a vista in modo da vivacizzare le linee squadrate di stampo razionalista che compongono ogni parte dell'edificio. Gli ingressi si trovano nel basamento delle torri, e rappresentano uno spazio fondamentale per le strutture: questi spazi collegano il livello d'ingresso con le sale di lettura che si trovano attorno al giardino alberato grazie a un corridoio, che presenta delle pareti ricoperte in maglie di tessuto metallico INOX, scale mobili, che per il progettista simboleggiano il viaggio verso la conoscenza. La biblioteca \u00e8 costituita da una parte pubblica, con strade, piazze (la cui pavimentazione \u00e8 realizzata in legno \"\u00ecpe\") e una parte riservata ai lettori. Come voleva l'architetto, il giardino \u00e8 una sorta di vero e proprio bosco situato all'interno della struttura, lascia molto stupiti per via della sua bellezza lussureggiante; la foresta invita il visitatore ad abbandonarsi ad un'atmosfera claustrale e monastica, portando la biblioteca in una dimensione atemporale.\nSi pu\u00f2 leggere la biblioteca di Perrault, in continuit\u00e0 con la tradizione architettonica francese inaugurata da \u00c9tienne-Louis Boull\u00e9e e Claude-Nicolas Ledoux pi\u00f9 di due secoli prima, come \"architettura parlante\". La struttura con la sua trasparenza, data dall'uso di ferro e vetro, collega l'opera con la citt\u00e0 circostante adempiendo cos\u00ec alla richiesta di Mitterrand.\nL'inaugurazione \u00e8 avvenuta il 30 marzo 1995, ma l'apertura della biblioteca al pubblico \u00e8 del dicembre del 1996.\nIl sito di Tolbiac ha due spazi di esposizione: una \"sala grande\" e una \"sala piccola\". Inoltre, nell'ingresso esiste una mostra permanente che propone una presentazione generale della struttura. Un grande e un piccolo auditorium permettono di organizzare riunioni professionali, convegni, conferenze, letture o concerti. I globi di Vincenzo Coronelli sono esposti nell'ingresso ovest.\nCollezioni.\nLe collezioni di Tolbiac comprendono un fondo di libero accesso e collezioni patrimoniali, con una scaffalatura complessiva lunga . I fondi di libero accesso, presenti sia in \"Haut-de-jardin\" (biblioteca di studio) che in Rez-de-jardin (biblioteca di ricerca), contengono circa volumi ( a termine).\nLe collezioni patrimoniali si trovano nei differenti dipartimenti presenti a Tolbiac, eccetto quello della ricerca bibliografica (DRB). I quattro dipartimenti originati da quello degli Stampati e quello dei Periodici conservano i fondi patrimoniali costituiti da stampati del periodo che va dal XVI secolo al XXI secolo, con circa di libri e titoli di periodici, di cui titoli viventi francesi e stranieri. Agli stampati si aggiunge un importante fondo di microforme, con 76.000 microfilm (giornali, libri di grande formato) e microfiche (opere, tesi).\nIl dipartimento dell'Audiovisivo, erede della \"Phonoth\u00e8que nationale\" (Fonoteca nazionale), possiede anch'esso fondi patrimoniali, ma unicamente su supporti particolari, corrispondenti a circa documenti sonori, videogrammi, immagini fisse digitalizzate e documenti multimediali.\nIl dipartimento pi\u00f9 prestigioso \u00e8 la riserva di libri rari, con circa volumi. La riserva comprende gli incunaboli, opere preziose per il loro formato (particolarmente piccole o grandi), documenti che mostrano le evoluzioni della tecnica, documenti a bassa tiratura, libri appartenuti a personaggi celebri e il cosiddetto \"Enfer\" (Inferno) della biblioteca, con opere giudicate \"licenziose\".\nSono circa i testi digitalizzati consultabili, solo una parte dei quali \u00e8 visibile anche su Gallica, ovvero quelli senza pi\u00f9 problemi di diritti.\nSede dell'Arsenal.\nLa Biblioth\u00e8que de l'Arsenal, vecchia biblioteca pubblica integrata nella Biblioth\u00e8que nationale nel 1934, ne costituisce attualmente solo un dipartimento specializzato in letteratura e, in misura minore, in storia.\nLibri e periodici: di volumi.\nManoscritti, stampe, carte, partiture musicali: documenti.\nBiblioteca-museo dell'Op\u00e9ra.\nLa biblioteca-museo dell'Op\u00e9ra, situata all'interno dell\"Op\u00e9ra Garnier\", fa parte del dipartimento di musica. La struttura trae la sua origine dalla biblioteca musicale e dagli archivi dell\"Op\u00e9ra national de Paris\" dalla sua creazione nel 1669, di cui conserva ancora importanti fondi (partizioni, modelli e costumi). La biblioteca-museo possiede molti documenti sulla musica e sulla danza, con gli \"Archives internationales de la danse\".\nLibri, periodici e raccolte: documenti.\nFotografie, partizioni, stampe, programmi, modelli di decorazioni, costumi: documenti specializzati.\nSedi non parigine.\n\"La maison Jean Vilar\" ad Avignone.\nAd Avignone la BNF \u00e8 proprietaria della maison Jean Vilar, facente parte del dipartimento di Arti dello spettacolo. Questa biblioteca ospita gli archivi personali del cineasta Jean Vilar e quelli del Festival d'Avignone (\"Festival d'Avignon\").\nIl centro tecnico di Bussy-Saint-Georges.\nLa BNF possiede a Bussy-Saint-Georges un edificio condiviso col \"Centre technique du livre de l'enseignement sup\u00e9rieur\". Il sito serve per restauri particolari con necessit\u00e0 di spazi o materiali specifici, come centro di ricerca per la conservazione dei documenti e per l'immagazzinamento degli esemplari supplementari del deposito legale, attivit\u00e0 che tuttavia potrebbe essere presto abbandonata.\nIl centro tecnico di Sabl\u00e9-sur-Sarthe.\nLa BNF ha una sede a Sabl\u00e9-sur-Sarthe col centro Jo\u00ebl Le Theule, dedicato al restauro di documenti fragili.\nSedi abbandonate.\nSuccursale di Versailles.\nLa \"Biblioth\u00e8que nationale\" ha fatto costruire a Versailles un primo edificio (1932-1934), poi un secondo (1954), in particolare per conservare periodici e collezioni doppie. All'inizio si trattava solo di luoghi di conservazione, ma si aggiunse in seguito anche una sala di lettura. Questi edifici non sono pi\u00f9 utilizzati dal 1998.\nIl vecchio centro tecnico di Provins.\nA Provins era stato creato un centro di restauro e per il trasferimento di giornali su microfilm. La sede \u00e8 stata chiusa nel 2002.\nCataloghi.\nLa Biblioteca nazionale di Francia ha elaborato e successivamente, o simultaneamente, arricchito svariati tipi di cataloghi. Qui di seguito se ne presentano i principali a disposizione del pubblico.\nBN-Opale Plus.\nBN-Opale Plus \u00e8 il catalogo informatizzato pi\u00f9 usato. Nato come BN-Opale, in origine recensiva tutte le collezioni patrimoniali ed era stato costituito per i libri provenienti dal deposito legale e per le acquisizioni successive al 1987, cui si sono aggiunte le notizie retroconvertite del \"catalogo generale delle stampe\" e dei suoi supplementi. In seguito ha assunto il nome di BN-Opale \"Plus\", quando vi si sono aggiunti altri dati: prima le notizie dei documenti in libero accesso del sito Tolbiac, poi le notizie del dipartimento dell'audiovisivo (compreso il multimediale), infine (lavoro attualmente in corso d'opera) le stampe dei dipartimenti specialistici delle altre sedi.\nBN-Opaline.\nBN-Opaline, altro catalogo informatizzato, \u00e8 stato ideato dopo BN-Opale ed era diffuso non via interfaccia web bens\u00ec via Telnet (da allora si \u00e8 aggiunta anche l'interfaccia web). BN-Opaline \u00e8 costituito su varie basi di dati, ciascuna con propri campi, il che rappresenta un vantaggio e ha permesso di usarlo per collezioni specializzate di altre sedi, ad esempio Richelieu (manoscritti, partizioni, film, eccetera). BN-Opaline ha accolto altres\u00ec notizie di documenti extra-BNF, in particolare per la catalogazione di altri fondi musicali. Questo catalogo sar\u00e0 soppresso al termine del trasferimento delle notizie in BN-Opale Plus.\nCataloghi tradizionali.\nL'esistenza di questi due cataloghi informatizzati non elimina l'interesse nei cataloghi in altro formato, stampati o su scheda, presenti nella BNF, bench\u00e9 questi ultimi siano suscettibili di sparire a breve. Cataloghi a stampa sono tuttora in uso in vari dipartimenti specialistici, ad esempio in quello dei manoscritti, quello delle stampe e quello delle monete e medaglie; avviene che se ne pubblichino addirittura di nuovi. Tuttavia, l'informatica ha fatto la sua comparsa anche in questo ambito, poich\u00e9 cataloghi antichi, informatizzati, sono stati messi on-line su Internet. All'Arsenal, all'Op\u00e9ra e a Richelieu sussistono anche cataloghi su scheda, che dovrebbero essere retroconvertiti per apparire entro breve tempo in BN-Opale Plus. A Tolbiac i cataloghi su scheda sono in numero limitato; se ne trovano nella sala Y per la Riserva dei libri rari (schedari delle opere di consultazione, schedari per editore o per provenienza), nella sala W per i documenti in caratteri non latini (alcuni di questi schedari sono presenti anche in forma digitale su Internet), e nella sala X per gli schedari per soggetto fino al 1980.\nPersonale e pubblico.\nPersonale BNF.\nLa struttura d\u00e0 lavoro, complessivamente, a circa persone, ma di questi appena sono impiegati a tempo indeterminato. I due terzi del personale godono dello statuto di funzionario dell'amministrazione pubblica, di cui la met\u00e0 dipendenti dal \"settore biblioteche\" del ministero dell'Educazione nazionale. I non-funzionari si suddividono in parti pi\u00f9 o meno uguali in dipendenti sotto contratto e dipendenti con stipendio orario. Questi ultimi, per la maggior parte studenti, non raggiungono spesso una quota lavorativa pari a met\u00e0 tempo. \u00c8 questa la causa principale della grande disparit\u00e0 tra dipendenti effettivi e totale dei posti di lavoro.\nSi noti che questi dati non comprendono n\u00e9 le persone che lavorano per conto di imprese private, in virt\u00f9 di una concessione o di una delega (personale della sicurezza, personale della caffetteria), n\u00e9 la sezione di vigili del fuoco distaccata in permanenza alla BNF.\nPubblico.\nIl pubblico della BNF \u00e8 in gran parte costituito da studenti: tra i lettori accreditati per gli spazi di ricerca, quasi il 60% dichiara di venirci per studio, mentre in \"Haut-de-jardin\" la loro percentuale \u00e8 stimata, secondo le ultime indagini, nell'84%. L\"'Haut-de-jardin\" \u00e8 dunque utilizzato soprattutto dagli studenti con diploma di \"licence\" (laurea) mentre i dottorandi si incontrano in maggioranza nelle sale di ricerca, e gli allievi di master si ripartiscono tra i vari livelli. Gli insegnanti e i ricercatori rappresentano la categoria pi\u00f9 presente dopo gli studenti. Un po' di pi\u00f9 del 30% dei lettori accreditati per la ricerca dichiarano di venirci \"per motivi professionali\", e un buon numero di essi \u00e8 probabilmente costituito da insegnanti-ricercatori. A parte queste due categorie, la BNF fatica ad attirare il grande pubblico colto (appena il 10% del pubblico degli spazi di ricerca vi viene \"a titolo personale\"), pur essendo questo uno dei suoi obiettivi. In \"Haut-de-jardin\", la proporzione \u00e8 probabilmente vicina, poich\u00e9 all'84% di studenti occorre aggiungere il 6% di liceali.\nDel pubblico accreditato per ricerca, pi\u00f9 dell'85% \u00e8 di nazionalit\u00e0 francese, mentre gli stranieri pi\u00f9 numerosi vengono dagli Stati Uniti e dall'Italia.\nIl pubblico \u00e8 ripartito circa a met\u00e0 tra uomini e donne, sia negli spazi di ricerca che nell\"'Haut-de-jardin\".\nLe variazioni stagionali nell'attivit\u00e0 della BNF si spiegano ampiamente con la composizione del pubblico, con differenze sensibili tra \"Haut-de-jardin\" e spazi di ricerca. L\"'Haut-de-jardin\" conosce un calendario simile a quello di una biblioteca universitaria: attivit\u00e0 importante durante l'anno accademico, frequentazione accresciuta in prossimit\u00e0 degli esami, attrattiva debolissima in luglio e agosto. La frequenza debolissima d'agosto ha d'altronde portato le autorit\u00e0 della BNF a istituire a titolo sperimentale la gratuit\u00e0 degli accessi occasionali.\nAl contrario, il \"Rez-de-jardin\" conosce un successo pi\u00f9 importante in estate, unico periodo in cui certi ricercatori, abitando in provincia o all'estero, possono recarsi a Parigi: non \u00e8 raro vedere il \"Rez-de-jardin\" saturo in questi periodi dell'anno. Al di fuori di questo picco, la frequentazione degli spazi di ricerca \u00e8 pi\u00f9 regolare.\nL\"'Haut-de-jardin\" conosce inoltre una variazione di frequentazione nel corso della settimana: I periodi pi\u00f9 pieni sono il week-end nonch\u00e9 il marted\u00ec giorno di chiusura della BPI (Biblioth\u00e8que publique d'information).\nBudget.\nIl budget della BNF ammonta a 145 milioni di Euro (al 2004). La parte principale delle risorse (116 M\u20ac) proviene da sovvenzioni dello Stato, attribuiti essenzialmente dal ministero della cultura. Le altre risorse sono relativamente limitate: i diritti d'ingresso apportano non pi\u00f9 di due M\u20ac l'anno. Tra le spese, il budget di funzionamento rappresenta 104 M\u20ac contro i 58 M\u20ac per l'investimento. Tra i 104 M\u20ac del funzionamento, 41 sono destinati alle spese per il personale (la BNF paga solo i dipendenti con \u00abcontratto su crediti\u00bb: gli altri impiegati vengono pagati direttamente dallo Stato). Tra le spese d'investimento, 18 M\u20ac sono riservati alle strutture e 15 M\u20ac all'arricchimento delle collezioni. Si noti che la BNF conta gli acquisti di documenti tra gli investimenti perch\u00e9 questi devono essere per lo pi\u00f9 conservati, mentre la maggior parte delle biblioteche li detraggono in sezione di funzionamento.\nCritiche.\nSpesso, la \"Biblioth\u00e8que nationale de France\" suscita critiche. Queste, all'inizio, hanno avuto ampio risalto sui media. La forza mediatica si \u00e8 un po' affievolita, ma alcune di queste critiche sussistono ancora. Esse possono essere raggruppate in tre grandi categorie.\nCritiche sindacali.\nL'istituzione \u00e8 messa in discussione dai sindacati. La \"Biblioth\u00e8que\" ha, d'altronde, conosciuto svariati conflitti sociali, dei quali quello avvenuto dopo i primi giorni di apertura del \"Rez-de-jardin\" si tradusse in un lungo sciopero che segn\u00f2 gli animi. La lamentela principale verte sulle condizioni di lavoro: il personale di magazzino si lamenta in particolare del rumore, ma anche dell'obbligo di lavorare spesso con la luce artificiale. Inoltre, in particolare all'inizio del funzionamento del \"Rez-de-jardin\", il personale si trova nell'obbligo di assumersi, a diretto contatto degli utenti, le disfunzioni delle quali non sempre si sente responsabile. La \"Biblioth\u00e8que nationale de France\" \u00e8 inoltre criticata per il ricorso, considerato eccessivo, a impieghi di tipo precario, in particolare a lavoratori pagati a ora (vedi sopra).\nCritiche degli utenti.\nAnche i lettori avanzano un certo numero di lamentele nei confronti della BNF, soprattutto riguardanti la sede Fran\u00e7ois-Mitterrand. L'accesso a questa sede \u00e8 disagevole, giacch\u00e9 la spianata e le discese sono rese scivolose dal tempo umido; questa situazione viene risolta solo parzialmente dalle corsie antiscivolo e dalla rinuncia ai nastri trasportatori per la discesa. I lettori si lamentano anche delle \"condizioni di lavoro\" all'interno della biblioteca: rumore eccessivo nelle sale di lettura, ritardo nella consegna dei documenti ritenuto inaccettabile (ovvero documenti impossibili da ottenere), temperatura bassa difficile da sopportare nelle sale di lettura, perfino in estate, cattivo orientamento delle postazioni informatiche i cui schermi sono quasi invisibili a causa del sole. I rappresentanti dei lettori auspicano inoltre un'estensione degli orari di apertura, reclamando l'apertura del \"Rez-de-jardin\" sin dal luned\u00ec mattina e l'instaurazione di una \"notturna\" almeno una volta a settimana (attualmente le sale di lettura chiudono alle 20). Pi\u00f9 sporadicamente, vengono messe in causa le tariffe degli spazi di ristorazione (caffetteria.) I rappresentanti dei lettori tendono a pensare che la biblioteca dedichi pi\u00f9 risorse a Gallica o alle mostre a scapito dei lettori che consultano i documenti sul posto.\nCritiche dei media e dell'opinione pubblica.\nLa BNF ha inoltre fatto parlare di s\u00e9 negativamente al di l\u00e0 di coloro che vi lavorano o che la utilizzano. Alcune di queste critiche sono politiche, in quanto non riguardano la sola BNF, ma la politica di grandi opere di F. Mitterrand nel suo insieme. Viene anche criticato il fatto che la scelta del progetto sia stata la decisione politica di un solo uomo, risolta in modo rapido senza considerare gli aspetti pratici. Anche il partito architettonico di Dominique Perrault ha i suoi detrattori, in particolare per la sua decisione di stoccare i documenti nelle torri. La stampa ha inoltre dato eco a un certo numero di episodi, dei quali alcuni sono stati esagerati, ma che sono tali da suscitare il ridicolo e l'indignazione. Tra i pi\u00f9 notevoli vi sono alcuni malfunzionamenti del sistema d'allarme che hanno provocato l'inondazione di alcuni settori delle riviste nel 1997. I media hanno anche parlato di furti alla BNF, dopo la messa in causa di un conservatore della biblioteca nel 2004: Michel Garel \u00e8 stato condannato il 10 marzo 2006 a due anni di reclusione con la condizionale e all'interdizione dai pubblici uffici per cinque anni, pi\u00f9 400\u00a0000\u00a0\u20ac di danni e interessi; l'interessato ha presentato ricorso contro questa decisione. Infine, pi\u00f9 di recente, \u00e8 stata rilevata la presenza di amianto nelle collezioni (2005).\nSe la \"Grande biblioteca\" \u00e8 oggetto di numerose critiche, riguardanti soprattutto la sede Fran\u00e7ois-Mitterrand, occorre riconoscere che l'istituzione e la sua tutela hanno consentito importanti sforzi, in particolare finanziari. Ci\u00f2 si traduce soprattutto in un grande arricchimento dei cataloghi e in una buona visibilit\u00e0 dell'istituzione, in particolare nella frequentazione di Gallica."}
{"id": "465807", "revid": "599013", "url": "https://it.wikipedia.org/wiki?curid=465807", "title": "Sergio Ramos", "text": "Considerato uno dei migliori difensori della sua generazione, \u00e8 cresciuto nel , prima di legare il suo nome al , club nel quale ha militato per 16 anni, dal 2005 al 2021, e di cui \u00e8 stato capitano a partire dal 2015. Con la maglia dei \"Blancos\" ha vinto cinque campionati spagnoli (2006-07, 2007-08, 2011-12, 2016-17 e 2019-20), due Coppe del Re (2010-11, 2013-14), quattro Supercoppe spagnole (2008, 2012, 2017, 2020), quattro UEFA Champions League (2013-14, 2015-16, 2016-17 e 2017-18), tre Supercoppe UEFA (2014, 2016 e 2017) e quattro Coppe del mondo per club FIFA (2014, 2016, 2017, 2018). In virt\u00f9 di questi successi, \u00e8 il terzo giocatore pi\u00f9 vincente della storia del Real Madrid, dietro Francisco Gento e Marcelo.\nCon la nazionale spagnola, di cui \u00e8 il primatista assoluto di presenze (180), ha partecipato a quattro Mondiali (2006, 2010, 2014 e 2018), tre Europei (2008, 2012 e 2016) e due Confederations Cup (2009 e 2013), vincendo l'Europeo 2008, quello 2012 e il Mondiale 2010. Con la Nazionale spagnola Under-19 ha vinto l'europeo di categoria di Svizzera 2004.\nA livello individuale \u00e8 stato nominato cinque volte miglior difensore del campionato spagnolo (2011-12, 2012-13, 2013-14, 2014-15 e 2016-17) e due volte miglior difensore della Champions League (2016-17 e 2017-18), oltre ad aver vinto una volta il premio di miglior giocatore della Coppa del mondo per club FIFA (2014). \u00c8 stato inserito dieci volte nella squadra dell'anno FIFA (2008 e dal 2011 al 2019), otto volte nella squadra dell'anno UEFA (2008 e dal 2012 al 2018), quattro volte nella squadra della stagione della UEFA Champions League (2013-14, 2015-16, 2016-17 e 2017-18) e una volta ciascuna nella squadra ideale del Mondiale (2010), dell'Europeo (2012) e della Confederations Cup (2013).\nBiografia.\nNativo di Camas, paese in provincia di Siviglia, dal 2012 \u00e8 legato sentimentalmente alla conduttrice spagnola Pilar Rubio, dalla quale ha avuto quattro figli: Sergio Jr., Marco, Alejandro e M\u00e1ximo Adriano, nati rispettivamente nel 2014, nel 2015, nel 2018 e nel 2020. Nel 2019 Ramos e Pilar Rubio si sono sposati.\nNel 2016 si \u00e8 cimentato come cantante nel singolo \"La Roja baila\", dove appare insieme ai compagni di nazionale. Anche in occasione del Mondiale di Russia 2018 ha collaborato per il singolo \"Otra estrella en tu corazon\", eseguito assieme al cantante Demarco Flamenco.\nCaratteristiche tecniche.\nIl suo ruolo naturale \u00e8 quello di difensore centrale, ma \u00e8 utilizzabile anche da terzino destro o come mediano davanti alla difesa. Grazie alle sue qualit\u00e0 da leader, il suo atletismo, le sue caratteristiche tecniche e alla sua versatilit\u00e0 tattica, il tecnico italiano Carlo Ancelotti lo ha paragonato a Paolo Maldini. Ramos \u00e8 molto forte fisicamente, abile nel gioco aereo e in fase realizzativa, dotato anche di buone qualit\u00e0 tecniche, nei passaggi e nei cross; con il passare degli anni \u00e8 divenuto sempre pi\u00f9 consapevole delle proprie doti da rigorista, tanto da divenire il tiratore designato del Real Madrid a partire dalla stagione 2018-2019, squadra con cui ha segnato 101 gol complessivi.\nControversie.\nDurante la sua carriera \u00e8 stato spesso criticato da colleghi, allenatori, telecronisti, opinionisti e giornalisti per il suo stile difensivo ruvido e spesso antisportivo che gli ha permesso di diventare il detentore di una serie di record negativi a livello disciplinare. In seguito al suo intervento ai danni di Mohamed Salah nella finale di Champions League 2017-2018 che \u00e8 costato un infortunio all'attaccante egiziano del Liverpool, un'azione legale civile \u00e8 stata avviata in Egitto.\nCarriera.\nClub.\nInizi e Siviglia.\nNel 1996 entra a far parte del settore giovanile del . Dopo aver giocato 31 partite e realizzato 2 reti nel , nel 2003 passa nella prima squadra, facendo il suo esordio nella Liga il 1\u00ba febbraio 2004, nella gara persa per 1-0 contro il , mandato in campo da Joaqu\u00edn Caparr\u00f3s. In due anni colleziona 50 presenze e 3 gol tra tutte le competizioni.\nReal Madrid.\n2005-2015.\nIl 31 agosto 2005 passa al , che ne acquisisce il cartellino per 25 milioni di euro. Ramos esordisce con le \"merengues\" il 10 settembre, nell'incontro casalingo perso 3-2 contro il .\nNella squadra madrilena assume subito un ruolo di primo piano, diventando uno dei centrali di difesa titolari; alla prima stagione mette a referto 33 presenze e 4 gol, debuttando anche in Champions League. Colleziona 33 presenze in campionato anche nelle due stagioni seguenti, segnando 5 gol in ciascuna delle due annate; in Champions League totalizza 13 presenze in due anni, realizzando una rete. Nelle due stagioni successive si conferma uno dei migliori elementi della squadra madrilena.\nIl 20 aprile 2011 riesce a vincere con il proprio club la Copa del Rey contro il , trofeo che era atteso da 18 anni; tuttavia, durante le celebrazioni per la vittoria del trofeo per le strade di Madrid, proprio Ramos si lascia sfuggire la coppa, che viene travolta dai bus scoperto su cui la squadra era portata in trionfo. Il 25 aprile seguente sbaglia in semifinale di Champions League contro il il rigore decisivo che nega alle \"Merengues\" l'accesso alla finale. Nella partita del 2 maggio 2012 giocata contro l' vince il campionato.\nInizia la stagione 2012-2013 vincendo la Supercoppa di Spagna 2012 nella doppia sfida contro il Barcellona. In seguito all'infortunio di Iker Casillas, avvenuto ad inizio anno, diventer\u00e0 capitano del Real Madrid fino alla fine della stagione. Conclude la stagione al secondo posto in campionato, con 15 punti di distacco dal Barcellona vincitore. In Champions League arriva per il terzo anno consecutivo in semifinale, dove segner\u00e0 anche un goal contro il , goal che tuttavia risulter\u00e0 inutile dato che ad arrivare in finale saranno i tedeschi. Il successo non riesce ad arrivare nemmeno in Coppa del Re, dove perder\u00e0 contro i rivali storici dell' per 2-1 nei tempi supplementari.\nNella stagione 2013-2014 conquista la Coppa del Re, nella quale disputa 8 partite su 9, battendo in finale il Barcellona. Segna inoltre una doppietta (entrambi i gol su colpo di testa, al 16' su assist di Modri\u0107 e al 20' su assist di Pepe) nella semifinale di ritorno della Champions League in casa del Bayern Monaco campione in carica, poi sconfitto per 0-4. Segner\u00e0 ancora di testa, in finale, nei minuti di recupero, il gol del pareggio che permetter\u00e0 al Real Madrid di disputare i tempi supplementari, durante i quali i \"Blancos\" ribaltano il risultato della partita finendo per vincere 4-1 contro l'Atl\u00e9tico Madrid, conquistando cos\u00ec la decima Coppa dei Campioni della loro storia.\nLa stagione parte con la conquista della Supercoppa europea, vinta il 12 agosto 2014 battendo 2-0 il Siviglia, vincitore dell'Europa League. Il 20 dicembre il Real Madrid vince il Mondiale per club, battendo 2-0 in finale il , partita in cui Ramos mette a segno il gol del vantaggio madrileno. In tale competizione, oltre ad essere premiato come capocannoniere della competizione insieme al compagno di squadra Gareth Bale e Gerardo Torrado, riceve anche il titolo di miglior giocatore, davanti a Cristiano Ronaldo e Ivan Vicelich. Il 12 gennaio 2015 viene inserito per il quarto anno di fila nel FIFA FIFPro World XI. Conclude la stagione con 47 presenze, 7 reti e 2 trofei.\n2015-2021.\nLa stagione seguente si apre con Sergio Ramos in veste di capitano ufficiale dei \"Blancos\", in seguito alla cessione di Casillas al . La prima parte di stagione inizia male: il 15 settembre s'infortuna a una spalla nella partita di Champions League giocata e vinta 4-0 contro lo . Ripresosi dall'infortunio settimane pi\u00f9 tardi, riesce a giocare una manciata di partite prima di infortunarsi nuovamente, cadendo male dopo una rovesciata messa a segno nella trasferta di Siviglia dell'8 novembre. Nonostante il dolore, gioca da titolare tutti i 90 minuti del \"Cl\u00e0sico\" del 22 novembre seguente, perso 0-4 contro il \"Bar\u00e7a\", decidendo di operarsi soltanto dopo aver disputato la partita. Il 28 maggio 2016 vince la Champions League da capitano del Real, segnando il provvisorio 1-0 (seppur in fuorigioco) sui rivali cittadini dell'Atletico Madrid e poi ripetendosi anche nella serie di rigori che porta al titolo (l'11\u00ba per il club madrileno). Nell'aprile del 2017 viene espulso con un cartellino rosso diretto durante El Cl\u00e1sico a causa di un intervento violento a due piedi contro Lionel Messi, azione definita criminale dall'ex allenatore del Real Madrid Fabio Capello.\nL'anno successivo si aggiudica sia il campionato, che la Champions League. Per la prima volta nella sua carriera, riesce a raggiungere la doppia cifra nelle marcature stagionali di club. In Champions League si rende protagonista nella sfida contro il Napoli, dove segna una rete e propizia l'autogol di Dries Mertens.\nInizia la nuova stagione vincendo la Supercoppa europea, vinta battendo per 2-1 a Skopje il Manchester United. Il 2 dicembre 2017, dopo l'espulsione contro l'Athletic Bilbao, diventa il giocatore con pi\u00f9 cartellini rossi (19) nella storia del campionato spagnolo. Nel corso dell'annata conquista nuovamente la Coppa del mondo per club e la Champions League, sconfiggendo in finale il Liverpool. A partire dalla stagione 2018-2019 \u00e8 il rigorista della squadra.\nIl 22 dicembre 2018, grazie al successo per 4-1 contro dopo l', campione degli Emirati Arabi Uniti e padrone di casa, si aggiudica con i suoi compagni un'altra Coppa del mondo per club, la quarta nella storia della squadra madrilena (record per la competizione).\nVincendo la Supercoppa 2019, raggiunge Manuel Sanch\u00eds quale secondo giocatore pi\u00f9 titolato nella storia del Real Madrid (21), unitamente al compagno di squadra Marcelo.\nCon il cartellino rosso rimediato in Real-Manchester City 1-2 del 26 febbraio 2020 stabilisce il record di 26 espulsioni nella storia dei \"blancos\", della Liga, della Nazionale e \u2014 con 4 rossi \u2014 anche della Champions League. Il 1\u00ba marzo seguente, disputando il personale 44\u00ba incontro, diviene il calciatore con il maggior numero di presenze nella storia del Cl\u00e1sico. A luglio vince la sua quinta Liga e il 19 luglio contro il tocca quota 650 presenze totali con il Real con 97 gol e 39 assist.\nIl 3 novembre 2020, nella gara interna contro l' vinta 3-2 dai \"Blancos\" e valida per la terza giornata della fase a gironi di Champions League, Ramos realizza il goal del momentaneo 2-0, segnando la rete numero 100 con il Real Madrid; raggiunge cos\u00ec Fernando Morientes al diciottesimo posto nella classifica dei goleador di sempre del club capitolino.\nIl 17 giugno 2021, in scadenza di contratto, annuncia la separazione dal Real Madrid dopo sedici stagioni.\nParis Saint-Germain.\nL'8 luglio 2021 si trasferisce al , firmando un contratto biennale e vestendo la maglia numero 4, cedutagli da Thilo Kehrer. A causa di numerosi infortuni esordisce con i parigini solo il 28 novembre seguente nel successo per 1-3 in casa del .\nNazionale.\nNel 2004 ha partecipato con la nazionale Under-19 al campionato europeo di categoria, vincendo il torneo. Nello stesso anno colleziona anche alcune presenze con la nazionale Under-21.\nEsordisce con la nazionale maggiore il 26 marzo 2005 (quattro giorni prima del suo 19\u00ba compleanno) in un'amichevole contro la tenutasi all'Estadio Helm\u00e1ntico di Salamanca, entrando in campo dopo l'intervallo. Il 13 ottobre successivo ha realizzato le prime reti con una doppietta contro il nelle qualificazioni ai Mondiali 2006. \u00c8 stato il giocatore pi\u00f9 giovane convocato da Luis Aragon\u00e9s (sia per le qualificazioni che per la fase finale).\nDivenuto titolare della \"Roja\", ha partecipato al campionato d'Europa 2008 in cui la nazionale iberica si \u00e8 imposta. Successivamente, \u00e8 stato convocato anche per il vittorioso campionato del mondo 2010: durante i festeggiamenti per il trionfo, ha indossato una maglietta con la foto di Antonio Puerta, suo connazionale ed ex-compagno al Siviglia deceduto nell'agosto 2007.\nAl campionato d'Europa 2012, organizzato da Ucraina e Polonia, ha realizzato con un cucchiaio uno dei tiri di rigore nella semifinale contro il : si \u00e8 poi laureato campione d'Europa per la seconda volta consecutiva, dopo la finale vinta per 4-0 sull'.\nConvocato per la Confederations Cup 2013, esordisce nella partita inaugurale del gruppo B, contro l'Uruguay. Segna il proprio tiro dagli undici metri durante la lotteria dei rigori contro l'Italia, contribuendo al passaggio in finale della propria squadra. Conclude il torneo disputando tutte le partite, perdendo tuttavia la finale contro il Brasile per 3-0. Partecipa al campionato del mondo 2014, disputando tutte le partite del mondiale da titolare, non riuscendo per\u00f2 nemmeno ad arrivare alla fase finale, vedendosi clamorosamente eliminato al primo turno in favore di Paesi Bassi e Cile.\nConvocato per il campionato europeo del 2016 in Francia, scende in campo con la fascia di capitano nelle quattro partite della Spagna. Nella terza gara della fase a gironi contro la Croazia, sul punteggio di 1-1, sbaglia un rigore.\nIl 21 maggio 2018 viene incluso dal commissario tecnico della Spagna Lopetegui nella lista dei convocati per il Mondiale di Russia 2018, che per la nazionale spagnola si conclude allo stadio degli ottavi di finale, nei quali viene sconfitta ai rigori dai padroni di casa della Russia.\nL'8 settembre 2019 eguaglia il primato di presenze in nazionale dell'ex compagno al Real Madrid (oltre che in nazionale) Iker Casillas toccando quota 167 presenze in nazionale nel successo per 4-0 contro le Isole F\u00e6r \u00d8er. Il 12 ottobre, scendendo in campo nella sfida in casa della (1-1), diviene il primatista di presenze in nazionale.\nIl 6 settembre 2020 realizza una doppietta nella vittoria per 4-0 contro l', raggiungendo Alfredo Di St\u00e9fano all'ottavo posto nella classifica marcatori della \"Roja\". L'11 novembre, nell'amichevole contro i , eguaglia Gianluigi Buffon a quota 176 presenze con la nazionale, diventando il giocatore pi\u00f9 presente di sempre con una nazionale europea; supera il record tre giorni dopo, nella partita pareggiata per 1-1 contro la , durante la quale sbaglia due calci di rigore.\nStatistiche.\nPresenze e reti nei club.\n\"Statistiche aggiornate al 23 gennaio 2022.\"\nCronologia presenze e reti in nazionale.\n "}
{"id": "465817", "revid": "1714743", "url": "https://it.wikipedia.org/wiki?curid=465817", "title": "Olderico Manfredi II", "text": "Era figlio di Olderico Manfredi I e di Prangarda di Canossa, figlia di Adalberto Atto di Canossa. Eredit\u00f2 una marca di Torino estremamente vasta, causa della cui ampiezza era stato Arduino il Glabro. \nBiografia.\nDivenuto marchese all'inizio dell'XI secolo, Olderico Manfredi II seppe consolidare il potere arduinico sulla marca, intromettendosi nella lotta tra Arduino d'Ivrea e l'Impero, riuscendo ad occupare, verso il 1015, vasti territori un tempo appartenuti alla potente marca d'Ivrea.\nI suoi domini diventarono estremamente vasti: intorno al 1021 e al 1031 negli atti notarili di un prete (Sigifriedo), si possono leggere i domini posseduti dal marchese Olderico:\nTorino, Ivrea, Albenga, Ventimiglia, Auriate, Tortona e Vercelli. Per evitare gli scontri che ebbe Arduino d'Ivrea con l'Impero, egli non si preoccup\u00f2 tanto di estendere il proprio dominio con le armi, quanto piuttosto di gestire al meglio le terre in suo possesso per accrescerne il controllo e la propria potenza. \nLa sede centrale della marca venne posta a Torino, nonostante questa fosse allora un piccolo borgo, per la sua posizione strategica al centro dei suoi possedimenti. Nonostante ci\u00f2, Olderico non risiedeva spesso nella citt\u00e0, ma si spostava regolarmente per gestire al meglio i suoi domini. \nLa figlia Adelaide ritenne invece di porre la sua residenza a Susa, abbandonando Torino e indebolendo i possedimenti paterni.\nTra i suoi meriti, quello di aver fatto restaurare l'antica chiesa di Santa Maria Maggiore di Susa e il monastero della Novalesa, fortificato i borghi di Exilles e Bardonecchia, e fondato un importante monastero a Susa, che negli anni successivi raggiunger\u00e0 notevole potenza.\nCostru\u00ec anche il Duomo di Pinerolo.\nMatrimoni e discendenza.\nDalla moglie Berta di Milano, anche detta Berta d'Este, figlia di Oberto II, nipote di Adalberto II e bisnipote di Oberto I, ebbe quattro figli:"}
{"id": "465825", "revid": "729019", "url": "https://it.wikipedia.org/wiki?curid=465825", "title": "Guardia del Consiglio Grande e Generale", "text": "La Guardia del Consiglio Grande e Generale \u00e8 un Corpo militare d'\u00e9lite della Repubblica di San Marino, primo con funzioni speciali, preposto a proteggere i maggiori Organi istituzionali dello Stato.\nFunzioni.\nAlla Guardia, primo corpo sammarinese con funzioni speciali, vengono attribuiti i compiti di proteggere i Capitani Reggenti ed i membri del Consiglio Grande e Generale nell'esercizio delle Funzioni Istituzionali e dei Capi di Stato e dei ministri stranieri in visita di Stato.\nIn particolare, il Corpo effettua il servizio di guardia durante le cerimonie di insediamento dei Capitani Reggenti, durante le sedute del Consiglio Grande e Generale e dell'Arengo, durante le cerimonie civili e religiose alle quali presenzia la Ecc.ma Reggenza e in occasioni di gala. Effettua inoltre il protocollo militare nelle sedute di elezione dei nuovi Capitani Reggenti e presta la guardia d'onore ai Troni Reggenziali. Gli compete, inoltre, l'alza ed ammaina bandiera nelle cerimonie ufficiali\nOrigini del Corpo.\nLa Guardia venne fondata nel 1740, quando, dopo il tentativo di annessione allo Stato pontificio ad opera del cardinale Giulio Alberoni, nel Paese emerse la necessit\u00e0 di proteggere le principali istituzioni repubblicane. La Guardia si configurava come un Corpo scelto, composto da 14 soldati e 2 caporali comandati da un ufficiale col grado di Capitano e indipendente dal Comando Superiore delle Milizie. La nomina di tutti i membri del Corpo spettava ai Capitani Reggenti e veniva ratificata dal Consiglio Grande e Generale. In seguito, il Corpo venne ampliato e furono nominati degli ufficiali dello Stato Maggiore agli ordini di un comandante generale che rispondeva direttamente alla Reggenza.\nL'arruolamento avviene attraverso un bando pubblico a cui possono accedere solamente i cittadini sammarinesi, di ambo i sessi, dai 18 ai 35 anni di et\u00e0.\nUniforme.\nLa divisa della Guardia del Consiglio (alta uniforme) \u00e8 di colore blu con ornamenti giallo-ocra (tendenti all'arancione). La feluca \u00e8 ricoperta da piume di struzzo bianche e azzurre. La Guardia, durante le cerimonie, \u00e8 armata di sciabola.\n\u00c8, inoltre, dotata di:\n- uniforme d'ordinanza (giacca, pantaloni e cravatta blu scuro con camicia azzurra per militi, graduati e sottufficiali, camicia bianca per gli ufficiali);\n- uniforme da campo (divisa blu con basco e fazzoletto arancione, al collo)."}
{"id": "465828", "revid": "287204", "url": "https://it.wikipedia.org/wiki?curid=465828", "title": "Estate romana", "text": "LEstate Romana \u00e8 una celebre manifestazione culturale organizzata dal comune di Roma in diversi luoghi monumentali della capitale a partire dal 1977. Tale progetto ebbe vita durante le giunte di sinistra di Giulio Carlo Argan e Luigi Petroselli, sotto la guida dell'architetto Renato Nicolini, all'epoca assessore alla Cultura.\nL'allestimento di grandi eventi cinematografici, teatrali e musicali nel centro storico di una grande citt\u00e0 ottiene sin dalla prima edizione un grandissimo successo, tanto da trasformarsi in fenomeno di costume: negli anni ottanta gli eventi dell'Estate Romana vengono emulati in numerose citt\u00e0, stimolando un dibattito culturale internazionale sulle modalit\u00e0 di intervento delle amministrazioni pubbliche nella promozione di eventi culturali destinati al grande pubblico.\nOrigine e scopi della manifestazione.\nLa manifestazione viene ideata dall'architetto Renato Nicolini, assessore alla cultura della giunta comunista di Giulio Carlo Argan, nell'intento di indurre i cittadini romani a usufruire degli spazi pubblici della metropoli in risposta all'emarginazione delle periferie prendendo spunto dall'enorme domanda di convivialit\u00e0 e richiesta di cultura, dai \u201cnuovi bisogni\u201d provenienti dal basso che avevano trovato espressione nell'adesione di massa (150.000 persone) al festival del proletariato giovanile (organizzato dalla rivista Re nudo) tenutosi al parco Lambro di Milano l'anno precedente. In molti quartieri della citt\u00e0 venivano organizzati autonomamente eventi del genere che raccoglievano una grande adesione popolare. L'estate romana ruppe il diaframma dei ghetti urbani aprendo il centro storico della citt\u00e0 alle periferie. La politica culturale promossa da Nicolini andava in controtendenza con una storica abitudine italiana di forte accentramento della cultura e di divisione classista dell'accesso al sapere, di tradizionale appannaggio delle \u00e9lite.\nNel progetto di Nicolini e dei suoi collaboratori, gli spettacoli culturali all'aperto ideati per animare l'estate della capitale accoppiano musica pop e avanguardia, balletto, teatro di strada, maratone cinematografiche di film popolari e d'autore, giocando sulla contaminazione delle pratiche di \"cultura alta\" e \"cultura bassa\". La volont\u00e0 di composizione delle diverse culture si dispiega anche nell'intenzione di mischiare i differenti pubblici: alle rassegne dell'Estate Romana partecipa una variet\u00e0 di platee di diverse estrazioni sociali, dagli intellettuali agli studenti, dagli abitanti del centro storico alle masse popolari della periferia cittadina. Queste ultime per la prima volta sono chiamate ad essere co-destinatarie di spettacoli culturali allestiti nei luoghi storici del centro della citt\u00e0. \nL'essenza del progetto risiede proprio nel coinvolgimento del vasto pubblico agli eventi: la trasformazione della platea da semplice spettatrice a reale protagonista dello spettacolo diviene parte integrante della rassegna. Le poliedriche manifestazioni dell'Estate Romana conferiscono al pubblico, o meglio ai diversi pubblici, il compito di divenire gli interpreti di una nuova modalit\u00e0 di utilizzo della cultura e dello spazio urbano che si sviluppa in diversi percorsi di fruizione e divertimento.\nLa manifestazione fa il suo esordio con alcuni spettacoli cinematografici presso la Basilica di Massenzio organizzati dal comune in collaborazione con alcuni cineclub della capitale. Lo schermo di Massenzio si accende il 25 agosto 1977 con la proiezione del film \"Senso\" di Luchino Visconti, di fronte ad alcune centinaia di spettatori. Nei giorni successivi l'affluenza cresce vertiginosamente: la proiezione su quattro schermi in simultanea e le prime maratone di film portano a Massenzio migliaia di spettatori entusiasti. La clamorosa risposta del pubblico alle iniziative del Comune obbliga gli organizzatori ad optare nelle estati successive per l'utilizzo di altri luoghi storici pi\u00f9 capienti.\nCultura alta e cultura bassa.\nLa proposta dell'Estate Romana mette in discussione i parametri che vigilano storicamente i confini tra cultura popolare e cultura alta in Italia: il ribaltamento dei valori viene operato attraverso il coinvolgimento di pubblici diversi in grandi eventi che mischiano le categorie culturali attraverso i dispositivi di bricolage e patchwork tipici della cosiddetta postmodernit\u00e0. La categoria concettuale di cui il progetto si avvale nel suo consapevole intento di abbattere gli steccati culturali tradizionali \u00e8 fondata sul consumo culturale e sulle forme del desiderio collettivo. Con le sue iniziative l'Estate Romana capovolge l'accezione negativa connaturata al concetto di consumo: l'attenzione si sposta dalla fatica della produzione al piacere di consumare. Il consumo culturale, tradizionalmente considerato superfluo dai custodi della cultura alta, viene difeso dai teorici dell'effimero in virt\u00f9 della sua gratuit\u00e0 che si oppone alle logiche economiche che sottostanno al capitalismo e del suo edonismo che si differenzia dall'omologazione culturale del socialismo reale.\nIl successo della formula dell'Estate Romana e di alcune delle iniziative che ad essa si ispirano si fonda sul riconoscimento del mutato approccio della societ\u00e0 italiana nei riguardi del consumo culturale. L'epoca in cui si colloca l'avventura dei \"massenzienti\" \u00e8 segnata dalla fine della possibilit\u00e0 di interpretazioni organiche della societ\u00e0 da parte dei suoi membri e da una sorta di punto di arrivo dello sgretolamento dei valori tradizionali. Il periodo che intercorre tra la met\u00e0 degli anni settanta e i primi anni Ottanta attraversa una fase di ridefinizione degli ideali, siano essi quelli marxisti del risveglio delle masse in vista della trasformazione radicale del sistema, siano quelli cattolici della famiglia, della religione, della moralit\u00e0. Le nuove forme aggregative e culturali che emergono in Italia alla fine degli anni Settanta si inseriscono all'interno di una pluralit\u00e0 confusa, contraddittoria, disomogenea di volont\u00e0, di valori, di espressioni culturali. La crisi delle ideologie e la trasformazione del corpo sociale preparano il terreno per una complessiva ricollocazione dei tradizionali punti di riferimento: i vecchi valori appaiono improvvisamente obsoleti e incapaci di fornire adeguati modelli identitari e interpretativi della societ\u00e0.\nLa risposta formulata da Nicolini e dai suoi collaboratori all'avvenuta impossibilit\u00e0 di riduzione a schemi organici del sistema sociale intende proporre a un'aggregazione massificata e trasversale grandi eventi culturali privati della tradizionale \"aura\" che in passato contraddistingueva le espressioni della cultura alta. Il profilo all'apparenza \"leggero\" delle manifestazioni romane contiene in s\u00e9 la ricerca di una dimensione politica alternativa in grado di conseguire \"non tanto la prefigurazione di un avvenire ipotetico possibile, la formulazione di modelli di societ\u00e0 virtuosa, ma la capacit\u00e0 di scegliere quegli elementi che sono in grado di produrre movimento, di formulare nuove ipotesi, di rinnovare la cultura e la politica stessa\" (Renato Nicolini, intervento alla tavola rotonda \"L'effimero e la cultura di massa\", 1982).\nIl successo e il dibattito sull\"effimero\".\nL'idea di portare eventi culturali \"difficili\" al grande pubblico ottiene una vastissima eco ed \u00e8 all'origine di un fenomeno culturale che viene studiato e imitato da molte altre amministrazioni comunali in Italia ed all'estero. La stagione della divulgazione culturale di massa d\u00e0 vita a un dibattito che si sviluppa attorno alla categoria dell\"effimero\", termine che indica la partecipazione diretta degli enti locali all'organizzazione di grandi eventi culturali nelle citt\u00e0. Il termine assume connotati spregiativi da parte dei suoi detrattori quando viene contrapposto ai cosiddetti interventi strutturali degli enti locali: interventi pubblici che non si limitano alla creazione di eventi transitori dall'elevato contenuto spettacolare e aggregativo ma vanno ad operare per il miglioramento delle infrastrutture cittadine.\nLa vasta affluenza e le diverse modalit\u00e0 di fruizione da parte del pubblico delle iniziative culturali studiate dalla giunta capitolina stupiscono gli stessi organizzatori. L'Estate Romana e le altre rassegne organizzate dagli enti locali in giro per l'Italia contribuiscono a far emergere nuovi fattori di analisi sociale: la realt\u00e0 italiana della fine degli anni Settanta \u00e8 in piena trasformazione, ma le verifiche del cambiamento sono spesso occultate dalle urgenze della cronaca che rendono faticoso l'aggiornamento dei vecchi schemi interpretativi. La mutazione sociale si pu\u00f2 invece avvertire attraverso lo studio del cambiamento del consumo, e proprio l'Estate Romana mette in grande evidenza la trasformazione dei costumi culturali del paese: l'effetto delle rivolte giovanili e della stagione della partecipazione politica che prende il via nel 1968 e prosegue per tutti gli anni '70 trasmette anche negli strati sociali un tempo esclusi dai consumi culturali d'\u00e9lite un bisogno diffuso che non viene colmato n\u00e9 dalla televisione n\u00e9 dall'offerta culturale tradizionale.\nA questo bisogno di cultura si sovrappone un corrispondente desiderio di socializzazione; da parte di larghe fasce di pubblico, in particolar modo giovanile, emerge la forte esigenza di recuperare il piacere dell'aggregazione di massa. Una voglia di socialit\u00e0 messa in discussione dall'assenza di offerte culturali di massa, di luoghi di ritrovo nei quali la cultura sia anche partecipata, da una visione \u201clavorista\u201d della vita che non concede spazio a momenti ludici o ritiene dispersiva la fruizione di cultura. Inoltre, dall'Estate Romana viene a galla la richiesta da parte di larghi strati metropolitani di poter fruire di spettacoli culturali non rigidamente sottoposti ai dettami del consumo commerciale. Gli alti costi dei concerti musicali in pi\u00f9 di un'occasione avevano provocato dure contestazioni: ci\u00f2 spiega il grande successo delle rassegne di poesia, musica popolare e teatro sperimentale.\nAncor pi\u00f9 sorprendente \u00e8 l'affermazione delle rassegne cinematografiche di Massenzio, che nella loro programmatica libert\u00e0 da ogni pregresso schematismo si caratterizzano per il rifiuto del mainstream e per la sperimentazione della messa in scena di nuovi parametri di gusto e di critica: si tratta di un fenomeno in controtendenza con la profonda crisi dei cinema e lo stato di malessere attraversato dai cineclub. Dalle rassegne cinematografiche estive della capitale si segnala l'esistenza di un'ampia porzione di spettatori alla ricerca di nuove formule di fruizione del cinema d'essai.\nLa moda dell\"effimero\" e le emulazioni fallite.\nLe modalit\u00e0 di intervento che si ispirano alla moda dell'\"effimero\", per\u00f2, non sempre vengono messe in atto dagli enti pubblici con la dovuta attenzione alla qualit\u00e0 complessiva della proposta. In molti casi, infatti, le nuove manifestazioni culturali si trasformano in ribalte degli assessorati promotori, oppure affogano in parate di valore culturale nullo che rasentano lo sperpero di denaro pubblico. Al contrario, la validit\u00e0 del progetto romano, oltre a una forte componente di qualit\u00e0 e di innovazione nella proposta culturale, porta con s\u00e9 anche la caratteristica di un progetto di lungo periodo: in esso, infatti, si esplica la volont\u00e0 da parte di una pubblica amministrazione di combattere l'emarginazione sociale ed il bisogno di consumo culturale espresso da nuovi settori di pubblico un tempo esclusi dai ristretti club deputati alla diffusione della cultura.\nIn numerose circostanze, invece, la grandeur culturale delle pubbliche amministrazioni non \u00e8 in grado n\u00e9 di coinvolgere le fasce pi\u00f9 emarginate della popolazione nella fruizione di prodotti culturali, n\u00e9 di garantire quella ricerca e indicazione di una nuova definizione del gusto che aveva fatto della manifestazione capitolina un'operazione al contempo elitaria e di enorme successo popolare. Spesso, inoltre, l'emulazione delle iniziative dell'Estate Romana in giro per l'Italia non \u00e8 nemmeno in grado di garantire la continuit\u00e0 di tali eventi, ossia la capacit\u00e0 di questi progetti di radicarsi nel territorio cittadino. La mancanza di continuit\u00e0 dei progetti impedisce la trasformazione di molte manifestazioni da semplici e fuggevoli momenti di evasione a vera e propria politica culturale condotta dalle amministrazioni pubbliche per costituire una seria politica di cambiamento dell'offerta culturale esistente. Pochi anni pi\u00f9 tardi, verso la met\u00e0 degli anni ottanta, molte amministrazioni pubbliche tornano a ridurre la propria partecipazione negli eventi culturali, causando la fine di numerose manifestazioni e segnando la chiusura di una stagione di grande disponibilit\u00e0 delle pubbliche amministrazioni a finanziare iniziative culturali rivolte al vasto pubblico.\nCritiche.\nLa proposta dell'Estate Romana, festosa ed esuberante, colpisce i vecchi parametri della divulgazione della cultura in Italia. La politica culturale del \"dada per le masse\" (definizione di Giulio Carlo Argan), infatti, mette in discussione la sacralit\u00e0 dell'arte ma anche e soprattutto la seriet\u00e0 della sua fruizione: si nega la pretesa che l'unico modo per usufruire degnamente dei prodotti della cultura sia quello, un po' ascetico, della visione meditata e silenziosa in contesti raccolti, magari con l'ausilio di guide che vigilano sulla corretta fruizione delle opere. L'approccio massenziente, invece, sposa le modalit\u00e0 \"triviali\" tipiche della cultura di massa e dell'entertainment industriale avanzato sovvertendole dall'interno con un continuo mescolamento dei prodotti culturali offerti al pubblico. Una proposta di questo genere attira su di s\u00e9 le ire di molti intellettuali che avvertono come sia messo in discussione il proprio ruolo di arbitri della qualit\u00e0 e del gusto, tanto che nei primi anni le proposte di Massenzio vengono da pi\u00f9 parti additate come arte-spazzatura e facile spettacolo.\nCon le iniziative dell'Estate Romana, le amministrazioni pubbliche iniziano a misurarsi, per la prima volta in Italia, con un ruolo d'avanguardia nel raccordare cultura di massa e politica. Questo approccio innovativo da parte degli enti locali si distanzia dalla tradizione italiana dell'associazionismo quale veicolo privilegiato della diffusione della \"cultura al popolo\". Nicolini decide di affidare l'organizzazione dei grandi eventi dell'Estate Romana a svariate realt\u00e0 che non appartengono all'usuale modello associazionistico-corporativo e che attingono le proprie ispirazioni dai nuovi stimoli culturali che il movimento degli studenti sta apportando proprio in quegli anni all'asfittico panorama culturale italiano. La scelta di Nicolini scatena cos\u00ec la gelosia delle organizzazioni istituzionali deputate alla trasmissione della cultura che si sentono improvvisamente scavalcate dai teatrini off, dai cineclub, dagli organizzatori dei concerti rock e jazz e dai fumettari che divengono i depositari incaricati di diffondere il sapere alle masse.\nMolte critiche provengono anche dagli ambienti conservatori. Numerosi eventi dell'Estate Romana appaiono provocatori al limite della blasfemia; di fatto, per\u00f2, pi\u00f9 che per il contenuto licenzioso allarmano per il significato di messa in discussione dei dispositivi politico-culturali della tradizione nazionale. Gli attacchi cui sono sottoposte l'Estate Romana e la politica dell'effimero culturale sono dunque di vario tipo: dalle accuse di sperpero di risorse pubbliche in iniziative che difettano di continuit\u00e0 strutturale a quelle di \"destoricizzazione della proposta contenutistica\", sino all'insinuazione che le proposte dell'assessorato alla cultura abbiano unicamente volont\u00e0 di accaparrare consensi elettorali. Ma il successo di tale esperimento dimostra che i tempi sono maturi per un'operazione in grado di svecchiare alcuni parametri culturali italiani che iniziano ad apparire consunti dall'usura."}
{"id": "465833", "revid": "767487", "url": "https://it.wikipedia.org/wiki?curid=465833", "title": "Showtime (film)", "text": "Showtime \u00e8 un film del 2002 diretto da Tom Dey, con Robert De Niro ed Eddie Murphy.\nTrama.\nMitch Preston e Trey Sellars sono due poliziotti totalmente diversi tra loro. Il primo \u00e8 un uomo poco socievole che lavora isolato senza colleghi tra i piedi, mentre il secondo \u00e8 un fannullone che pensa pi\u00f9 alle telecamere che alle centrali di polizia. I due devono collaborare in uno show televisivo incentrato sulla polizia e nel contempo indagare su un caso, finendo per avere grossi guai con un boss della criminalit\u00e0.\nProduzione.\nRiprese.\nIl film \u00e8 stato girato interamente a Los Angeles.\nAccoglienza.\nIl film \u00e8 stato un flop al botteghino. Guadagn\u00f2 infatti 38 milioni di dollari sul suolo statunitense e poco pi\u00f9 di 39 milioni di dollari in tutto il mondo. Nonostante il totale sia di ben 77 milioni di dollari, fu insufficiente a coprire il budget di 85 milioni di dollari. Ha inoltre ricevuto recensioni negative da parte della critica e del pubblico.\nDistribuzione.\nIl film, distribuito dalla Warner Bros., \u00e8 stato distribuito nelle sale statunitensi a partire dal 15 marzo del 2002."}
{"id": "465840", "revid": "124678705", "url": "https://it.wikipedia.org/wiki?curid=465840", "title": "Battle Royale (manga)", "text": ", abbreviato in BR o BR act, \u00e8 un manga seinen tratto dall'omonimo romanzo. \u00c8 opera di Koushun Takami, l'autore del romanzo, e del \"mangaka\" Masayuki Taguchi. \u00c8 ambientato nell'immaginaria \"Repubblica della grande Asia\", che si trova ipoteticamente al posto del reale Giappone, un regime totalitario in conflitto con tutti gli stati del mondo e governato da un dittatore chiamato l'Egemone. \nOltre al manga, dal romanzo \u00e8 stato tratto un film, \"Battle Royale\", con Takeshi Kitano, diretto da Kinji Fukasaku, con una storia simile ma una trama abbastanza autonoma.\nEsiste anche un seguito del manga, opera di Hiroshi Tomizawa, chiamata \"Battle Royale II - Blitz Royale\". Solo lo spunto di fondo \u00e8 in comune con il sequel del primo film, \"\", diretto da Kinji e Kenta Fukasuku (2003), ma la trama \u00e8 completamente differente.\nTrama.\nNella Repubblica della Grande Asia, uno stato totalitario geograficamente localizzato nel Giappone della realt\u00e0, vige il \"BR act\". Secondo tale legge, ogni anno viene scelta tramite sorteggio una classe di terza media (o meglio, il suo equivalente nel sistema scolastico giapponese) per partecipare al cosiddetto \"Programma\". Il \"gioco\" consiste in una lotta all'ultimo sangue in cui i partecipanti devono uccidersi a vicenda in un luogo scelto appositamente dal governo, precedentemente evacuato. Per costringerli a partecipare, tra i vari espedienti c'\u00e8 un collare che fornisce al centro di controllo la posizione degli studenti e che esplode in caso di fuga o di ammutinamento. Ai partecipanti \u00e8 fornita un'arma con criteri assolutamente casuali (dalle mitragliatrici ai coperchi di pentola), in modo da uniformare, affidandole completamente al caso, le possibilit\u00e0 di sopravvivenza.\nL'obiettivo \u00e8 che rimanga un solo superstite, l'unico che potr\u00e0 fare ritorno a casa.\nIl manga ha per protagonisti gli studenti di una delle classi sorteggiate: la classe 3-B dell'istituto Shiroiwa, 21 maschi e 21 femmine. Il loro Programma si svolger\u00e0 su un'isola evacuata.\nSi delineano subito fra gli studenti due diversi approcci alla situazione: quelli che si rifiutano di partecipare al gioco, e cercano il modo di ribellarsi al governo, e quelli che accettano di combattere. Mentre questi ultimi si muovono in genere da soli, i \"ribelli\" formano diversi gruppi ed attuano diverse strategie per porre termine al gioco. L'attacco diretto alla sede del centro di comando e al capo dell'operazione, il professor Yonemi Kamon, progettato dall'hacker e ribelle anti-governativo Shinji Mimura, fallisce drammaticamente, mentre i membri della classe continuano a morire uno dopo l'altro. \nSh\u014dgo Kawada, sedicente sopravvissuto alla precedente edizione, affermando di conoscere una via di fuga (che per\u00f2 non vuole rivelare) guadagna la fiducia di Shuya Nanahara: quest'ultimo infatti non intende rinunciare alla speranza di portare fuori da quell'inferno tutti i suoi compagni, e si rifiuta categoricamente di uccidere chicchessia. I due, assieme a Noriko Nakagawa, tentano di convincere anche altri ad unirsi al loro gruppo (fra cui il campione di Kenp\u014d Hiroki Sugimura), ma devono continuamente fare i conti con innumerevoli morti. \nSoprattutto il gelido Kazuo Kiriyama, incredibilmente intelligente e fortissimo nel combattimento e nell'uso di ogni genere di armamenti e la bellissima Mitsuko Soma, si rivelano assolutamente senza piet\u00e0, e costituiscono la minaccia pi\u00f9 pericolosa presente sull'isola, avendo deciso di stare al gioco e di lottare per sopravvivere.\nTemi.\nIl manga (come del resto il romanzo e il film) ha una storia particolarmente violenta, tanto da avere scatenato in Giappone violente polemiche e un interesse nazionale. Proprio a seguito di questo controverso successo, l'autore del romanzo, Koushun Takami, ha deciso con il \"mangaka\" Masayuki Taguchi di farne una versione fumettistica.\nL'intenzione dell'autore \u00e8 quella di sublimare in una storia particolarmente scioccante la denuncia verso la logica della societ\u00e0 giapponese, a suo dire mortalmente competitiva, cui i ragazzi sono costretti fin dalla scuola. Sono presenti anche altri temi: la situazione estrema in cui sono costretti i partecipanti al \"Programma\", per esempio, funge anche da prova del fuoco per le loro relazioni interpersonali.\nMolti studenti sono poi la rappresentazione di diversi \"tipi umani\", caratteristica propria molto pi\u00f9 del manga, poi persa nel film di Fukasaku (a favore di una caratterizzazione pi\u00f9 articolata dei personaggi). Si trovano i caratteri tipici dell'otaku, del ragazzo viziato, del teppista, della ragazza senza scrupoli, del ribelle, del sognatore, dell'introverso, dell'anima gentile, dell'opportunista, e di molti altri, in una sorta di gara mortale fra loro per determinare il pi\u00f9 adatto a sopravvivere."}
{"id": "465849", "revid": "729019", "url": "https://it.wikipedia.org/wiki?curid=465849", "title": "Occupazione alberoniana", "text": "L\u2019occupazione alberoniana fu uno dei brevi periodi in cui la Repubblica di San Marino venne occupata militarmente da uno Stato straniero, tra il 1739 e il 1740.\nStoria.\nNel 1739 il cardinale Giulio Alberoni, funzionario del Papa presso Ravenna, tent\u00f2 l'annessione della Repubblica allo Stato della Chiesa.\nIl pretesto venne dall'arresto, con l'accusa di ribellione, nel 1737 di alcuni responsabili, tra cui Vincenzo Belzoppi, Marino Ceccoli, Pietro Lolli e Marino Belzoppi, di una congiura finalizzata a ripristinare l'Arengo e rovesciare il potere oligarchico nelle mani del Consiglio Grande e Generale rappresentativo delle sole famiglie patrizie.\nPietro Lolli, come alcuni gli altri cospiratori, era membro di un'importante famiglia e titolare di un'onorificenza del Santuario di Loreto che gli assicurava protezione da parte dello Stato Pontificio. Sulla base di questa protezione, Lolli chiese di essere considerato un suddito del papato e quindi di essere scarcerato per essere giudicato da un tribunale dello Stato della Chiesa. La richiesta non pot\u00e9 essere accolta, in quanto avrebbe significato per la Repubblica una lesione della propria autonomia. La volont\u00e0 sammarinese di processare in assoluta indipendenza Lolli caus\u00f2 la reazione pontificia.\nInizialmente vi furono delle ritorsioni nei confronti dei cittadini sammarinesi che si recavano nello Stato Pontificio, un tentativo di embargo commerciale e l'arresto di alcuni sammarinesi da scambiare come ostaggi con Lolli. Fallita la possibilit\u00e0 di ricomporre la situazione utilizzando i canali diplomatici, papa Clemente XII invi\u00f2 a San Marino il cardinale Giulio Alberoni. La strategia pontificia era di presentare l'operazione come un'azione di liberazione della popolazione dal regime oligarchico, temendo le reazioni internazionali di fronte a un'invasione del piccolo Stato.\nA questo proposito, lo Stato pontificio poteva contare sull'appoggio di alcune parrocchie, che sensibilizzarono i fedeli nei confronti della figura dell'Alberoni. Infatti, il 17 ottobre 1739 il cardinale entr\u00f2 a Serravalle con l'appoggio della popolazione festante guidata dal parroco. Non ci fu il coinvolgimento di forze militari, ma solo di qualche accompagnatore personale.\nIl cardinale ricevette nello stesso giorno l'atto di sottomissione dei parrocchiani di Serravalle e di Fiorentino. Solo nella serata del 17 ottobre il governo comprese la gravit\u00e0 della situazione e fece radunare le milizie; cos\u00ec, a scopo difensivo, il cardinale fece giungere nella notte un centinaio di uomini da Verucchio e da Rimini che presero facilmente possesso della citt\u00e0. Il governo papalino di Alberoni intendeva ricevere la legittimazione popolare da un'assemblea nella quale i consiglieri e i rappresentanti dei Castelli avrebbero dovuto giurare fedelt\u00e0 allo Stato Pontificio.\nTuttavia, alla riunione convocata il 25 ottobre presso la pieve, solo una parte della popolazione si dimostr\u00f2 disponibile a giurare fedelt\u00e0 al papa, mentre molti rimasero fedeli alle antiche istituzioni repubblicane. Il cardinale mantenne in ogni caso il controllo dello Stato con la forza e attu\u00f2 delle riforme istituzionali, abolendo la Reggenza e istituendo un governatore nominato dal rappresentante romagnolo dello Stato Pontificio. La Repubblica era sottoposta totalmente all'autorit\u00e0 politica del papato.\nLa popolazione ricerc\u00f2 cos\u00ec l'appoggio delle potenze europee e anche dello stesso papa, che era dubbioso sulla effettiva bont\u00e0 dell'azione. Il papa invi\u00f2 cos\u00ec il governatore di Perugia, monsignor Enrico Enriquez, a verificare l'effettivo appoggio della popolazione. Nel gennaio 1740 Enriquez assunse provvisoriamente il governo e avvi\u00f2 un'indagine presso la popolazione. Constatata l'unanimit\u00e0 in favore della Repubblica, San Marino riottenne ufficialmente l'indipendenza il 5 febbraio 1740, giorno di Sant'Agata."}
{"id": "465854", "revid": "124850727", "url": "https://it.wikipedia.org/wiki?curid=465854", "title": "Personaggi di Saint Seiya - I Cavalieri dello zodiaco", "text": "In questa pagina sono elencati i principali personaggi del manga e anime \"I Cavalieri dello zodiaco\" e \"I Cavalieri dello zodiaco - Saint Seiya - Hades\".\nPer ogni tipologia di cavalieri sono indicati il nome della edizione italiana nell'anime e, tra parentesi in corsivo, nel manga, mentre per ogni personaggio sono indicati i nomi dell'edizione italiana (nell'anime e nel manga), il nome originale giapponese con la traslitterazione ed eventuali altre note caratteristiche (per esempio la costellazione di riferimento).\nDivinit\u00e0.\nIn questa sezione sono raggruppate tutte le divinit\u00e0 che compaiono nella serie.\nTalvolta viene nominato Zeus (principalmente usando il nome romano, Giove), il quale \u00e8 apparso in alcune sequenze. Nel primo capitolo del manga si fa anche riferimento al dio Ares e anche al dio della religione cristiana.\nNel penultimo volume del manga vengono nominati anche Uranus, il dio del cielo, e Cupido, il dio dell'amore. Nell'enciclopedia Taizen di Saint Seiya vi \u00e8 un disegno di Kurumada che raffigura Zeus.\nCavalieri di Atena (\"Saint di Atena\").\nCavalieri d'oro (\"Gold Saint\").\nI Cavalieri d'oro sono la casta pi\u00f9 elevata dei guerrieri della dea Atena. Le loro armature sono d'oro e si ispirano alle dodici costellazioni dello zodiaco.\nSono inclusi anche il Grande Sacerdote Sion (precedentemente Cavaliere dell'Ariete, comparso nella saga di Hades) e Kanon (fratello gemello di Saga, generale di Poseidon e successivamente succeduto al fratello come Cavaliere di Gemini).\nCavalieri d'argento (\"Silver Saint\").\nI Cavalieri d'argento sono la casta intermedia dei guerrieri della dea Atena.\nCavalieri di bronzo (\"Bronze Saint\").\nI Cavalieri di bronzo sono la casta pi\u00f9 bassa dei guerrieri della dea Atena. Tra questi i pi\u00f9 coraggiosi e valenti sono i cinque protagonisti dell'intera saga. Nei capitoli finali le loro semplici armature di bronzo (Bronze Cloth) si trasformeranno in armature divine (God Cloth), confermando che il loro valore \u00e8 addirittura superiore a quello dei Cavalieri d'Oro.\nCavalieri introdotti solo nella serie animata.\nIn questa sezione sono elencati tutti gli altri Cavalieri introdotti solo nella serie animata. Alcuni non appartengono ad alcuna casta o non fanno riferimento ad alcuna costellazione, difatti vengono indicati come \"Other Saint\". Di recente per\u00f2 i libretti dei blu-ray della serie usciti nel 2014 hanno fatto chiarezza, nominando ufficialmente Silver Saint soltanto Shiva del Pavone, Agor\u00e0 del Loto e Aracne della Tarantola, che per\u00f2 viene indicato come privo di costellazione. Da essi vanno tuttavia tenuti distinti i tre Cavalieri d'acciaio che combattono al fianco dei Cavalieri di Bronzo utilizzando delle armature tecnologiche costruite dal professor Asamori. A ogni armatura \u00e8 associato un elemento.\nCavalieri di Asgard (\"God Warriors\").\nI Cavalieri di Asgard sono i guerrieri devoti al dio nordico Odino e obbedienti alla sacerdotessa Hilda di Polaris. L'intera saga di Asgard \u00e8 un'invenzione degli autori televisivi: nel manga ve ne \u00e8 traccia solo in un episodio speciale di venti pagine che vede Hyoga come protagonista. Ambientata dopo la saga del Santuario e prima di Poseidon.\nA ciascuna delle sette armature corrisponde una delle sette stelle della costellazione dell'Orsa Maggiore, mentre alla sacerdotessa Ilda corrisponde la Stella Polare (\"Polaris\" in inglese). Inoltre ciascuno di essi porta incastonato nella propria armarura (God Robe) uno dei sette zaffiri di Odino.\nCavalieri di Nettuno (\"Guerrieri dei mari\").\nGenerali degli abissi (\"Generali dei mari\").\nI Generali degli abissi o Cavalieri di Poseidon sono i guerrieri pi\u00f9 forti del dio Poseidon. Le loro armature si ispirano a mostri marini sia della mitologia greca sia da quella nordica.\nCavalieri sirena.\nI guerrieri di Poseidon sono i guerrieri del dio del mare. Prevalentemente sono composti da soldati semplici dotati di armature squamate. Oltre a loro c'\u00e8 dato conoscere un guerriero a loro superiore con la corazza a forma di sirenetta. Non ci \u00e8 dato sapere se ne esistano degli altri.\nSpecter di Ade.\nGli Specter sono i guerrieri devoti al dio Ade dalla forza simile a quella dei Cavalieri di Atena. Le loro armature corrispondono ciascuna a una delle centootto stelle malefiche della religione buddista corrispondenti ai desideri negativi degli uomini.\nSacerdotesse di Ade.\nHypnos, Thanatos e Pandora sono tre personaggi del manga classico di Saint Seiya serie di Hades e della serie di OAV a esso dedicata. Hypnos e Thanatos sono due dei gemelli; Pandora \u00e8 la sacerdotessa di Hades.\nGiganti degli inferi.\nI Giganti degli inferi (\"Giganti del mondo dei morti\" nel manga) sono i tre guerrieri pi\u00f9 forti di Hades e il loro potere pare essere persino superiore a quello dei Cavalieri d'oro. Sono tra i pochi Specter ammessi al cospetto di Hades e . Tutti gli altri Specter sono suddivisi equamente sotto il loro comando e la loro autorit\u00e0 \u00e8 rispettata da tutto l'esercito di Hades forse sia per riverenza che per timore della loro potenza superiore.\nGuardiani dei Nove Cerchi Infernali.\nSono i guerrieri di Hades che solitamente si collocano nelle posizioni pi\u00f9 elevate. Hanno compiti importanti come difendere una delle nove prigioni o fare da scorta ad Hades, a Pandora o a uno dei tre giganti.\nLe Prigioni Infernali sono ispirate ai nove Cerchi dell'Inferno di Dante Alighieri, ma con alcune differenze (per esempio non esiste il Limbo ma solo il tribunale delle anime dei defunti). Sebbene venga esplicitamente detto che le prigioni sono otto, soltanto cinque guardiani compaiono nel manga.\nSpecter delle Stelle Malefiche del Cielo.\nSono i guerrieri di Hades che solitamente si collocano nelle posizioni pi\u00f9 elevate. Hanno compiti importanti come difendere una delle nove prigioni o fare da scorta ad Hades, a Pandora o a uno dei tre giganti.\nSpecter delle Stelle Malefiche della Terra.\nSono i guerrieri di Hades che solitamente occupano i ranghi pi\u00f9 bassi e hanno ruoli quasi sempre di semplici truppe da combattimento.\nAltri seguaci di Ade (Spectre minori, soldati).\nCompaiono nel manga e anime anche altri trenta Spectre di Ade ma come personaggi minori, inoltre appaiono i soldati semplici Skeleton sono la casta pi\u00f9 bassa dei guerrieri del dio Hades; ne \u00e8 noto un solo rappresentante.\nAltri guerrieri.\nCavalieri neri (\"Black Saint\").\nI Cavalieri neri sono cavalieri che hanno abbandonato la via della giustizia di Atena e combattono unicamente per soddisfare i propri desideri personali.\nCavalieri di Morgana (\"Ghost Saint\").\nI , o Cavalieri di Morgana nell'adattamento italiano dell'anime e che appaiono solo in quest'ultimo, sono tre guerrieri che erano stati esiliati dal precedente Grande Sacerdote insieme alla loro Regina su un'isola dei Caraibi, ma vengono richiamati dal nuovo Grande Sacerdote (Arles) per sconfiggere i Cavalieri di bronzo. Appaiono solamente nella serie animata (episodi 18 e 19) e non hanno costellazioni di appartenenza. Non sono da confondersi con i Cavalieri ombra comparsi nel primo film (\"La dea della discordia\"), anch'essi chiamati in lingua originale \"Ghost Saint\".\nGeist, Dolphin, Kurag e Sea Serpent sono guerrieri pirati che attaccano e sequestrano una petroliera appartenente alla fondazione della famiglia di Saori, la Maryland. A questo punto i Ghost Saint propongono uno scambio a Saori: la liberazione della petroliera e del suo equipaggio in cambio dell'elmo del Sagittario. Cos\u00ec facendo attirano in una trappola i Cavalieri di Bronzo e, sfruttando le illusioni generate da Geist, ingannano i nemici e si impadroniscono furtivamente dell'elmo. Per recuperare l'elmo i Cavalieri di Bronzo si recano sull'isola di Geist e qui, dopo molte difficolt\u00e0, riescono a sconfiggere Geist e i suoi Ghost Saint e a recuperare l'elmo.\nCavalieri d'acciaio (\"Steel Saints\").\nI compaiono solo nella versione animata dell'opera. Sono ragazzi che non sono stati addestrati come veri Cavalieri e non possiedono dei Cloth, ma indossano delle armature tecnologiche che permettono loro di aumentare la loro potenza e velocit\u00e0 al punto di competere con altri Cavalieri di Atena. La loro ideazione \u00e8 opera di Mitsumasa Kido, che aveva deciso di creare alcuni Cavalieri in appoggio ai Cavalieri di bronzo, e del professor Asamori, che aveva avuto l'incarico da Kido di creare delle armature per questi guerrieri. Le armature furono completate solo dopo la morte di Mitsumasa e vennero indossate dai tre ragazzini addestrati dallo stesso Asamori: Daichi, Cavaliere della terra; Ushio, Cavaliere del mare e Sho, Cavaliere del cielo. Le loro armature, quando non indossate, hanno la forma di utili mezzi di trasporto; stando a quanto riportato nell'Outer Saint File le armature dei Cavalieri d'Acciaio sono associate al cielo, alla terra e al mare e le costellazioni che rappresentano sono Volpe o Vulpecula per Daichi, Pesce Spada per Ushio e Tucano per Sho. I tre Cavalieri d'Acciaio intervengono la prima volta in aiuto dei Cavalieri di bronzo nei combattimenti contro i Cavalieri d'argento, in particolare aiutando Hyoga contro Babel e successivamente Shiryu contro Argor. Dopo questa battaglia i Cavalieri di bronzo visitano il centro di ricerche del professor Asamori a Tokyo, venendo a conoscenza della storia e delle caratteristiche dei Cavalieri d'Acciaio. I tre ragazzi compaiono per l'ultima volta prima della partenza dei Cavalieri di bronzo per il Santuario, per poi scomparire dalla trama assieme a June la quale era stata affidata, priva di sensi, alle loro cure.\nOltre ai colpi personali i tre ragazzi possiedono un attacco di gruppo chiamato \"Steel Hurricane\", con il quale, correndo tutti insieme ad alta velocit\u00e0 in senso rotatorio, crea un grande tornado, con il quale per esempio spengono l'incendio al colosseo causato da Babel.\nSho, Ushio e Daichi appaiono anche nel finale di \"Saint Seiya Omega\", ambientato oltre quindici anni dopo la serie classica. Insieme a loro ci sono una decina di nuovi Steel Saint muniti di tecnologiche Steel Cloth, al servizio di Saori.\nBlue Warriors.\nI Blue Warriors sono una stirpe di guerrieri che vivono in una citt\u00e0 vicina al Polo Nord chiamata Blue Grado. Appaiono solamente nel manga, nella storia \"Natassia del paese di ghiaccio\" (\"The Cygnus Story\"), e si sa il nome solamente del loro capo, Alexer (\"Aleksej\").\nUn giorno cercano di convincere Hyoga a passare dalla loro parte per sconfiggere Atena ed estendere il loro dominio ai territori meridionali. Hyoga attacca con il \"Diamond Dust\" il loro principe Alexer (capo dei Blue Warriors), la tecnica per\u00f2 si rivela inefficace contro di lui, \u00e8 Hyoga viene fatto prigioniero dopo essere stato colpito dalla tecnica di Alexer il \"Blue Impulse\", che \u00e8 simile ma pi\u00f9 potente della \"Diamond Dust\". Successivamente Jacob, un ragazzino amico di Hyoga, riesce a passargli attraverso le sbarre della cella l'armatura del Cigno. Hyoga riesce cos\u00ec a liberarsi e a sconfiggere i Blue Warriors, tra cui anche Alexer, che per\u00f2 non viene ucciso. Alexer, pentito per avere ucciso suo padre e avere cercato di conquistare con la forza altri territori, decide di vivere in pace con la sorella Natassia.\nAltri personaggi.\nSono qui riportati i personaggi che non sono guerrieri.\nMitsumasa Kido.\n, Alman di Thule nell'adattamento italiano dell'anime, doppiato da Kohei Miyauchi (originale) e da Enrico Carabelli e Natale Ciravolo (in italiano). \u00c8 il nonno adottivo di Saori Kido, e nel manga \u00e8 anche il padre dei cinque protagonisti e dei Cavalieri di bronzo minori (Jabu, Ichi, Geki, Ban e Nachi), nonch\u00e9 di tutti gli altri 90 orfani, mandati in giro per il mondo per diventare Cavalieri.\nMitsumasa \u00e8 un milionario, fondatore e proprietario della \"Fondazione Thule\" (in originale \"Fondazione Grado\") e risiedente a Nuova Luxor (Tokyo in originale) che detiene (nella versione italiana) il titolo di \"Duca\". Come specificato nel manga, la \"Fondazione Grado\" \u00e8 una delle fondazioni pi\u00f9 ricche di tutto l'oriente. Un giorno, durante un viaggio ad Atene, incontr\u00f2 Aiolos che in punto di morte gli affid\u00f2 una neonata chiedendogli di proteggerla in quanto reincarnazione della dea Atena, insieme allo scrigno contenente la sua armatura d'oro. La chiam\u00f2 Saori e la tratt\u00f2 come sua nipote adottiva; affid\u00f2 quindi al professor Asamori (solo nell'anime) il compito di costruire delle armature meccaniche, in caso di necessit\u00e0 (erano le armature per i futuri Cavalieri d'acciaio), per proteggere Saori. Venuto poi a conoscenza dell'esistenza dei Cavalieri di Atena e delle armature sparse in giro per il mondo, raccolse un gran numero di orfani nel collegio \"Figli delle Stelle\" (\"St. Charles\" nell'adattamento italiano dell'anime) di Tokyo e successivamente nella sua villa per addestrarli fisicamente. In quell'occasione fece rapire Seika, sorella di uno degli orfani, Seiya, per convincerlo con la forza ad accettare l'addestramento. Successivamente sped\u00ec i bambini in giro per il mondo nei luoghi di addestramento per diventare Cavalieri e proteggere cos\u00ec Atena in futuro. Una volta che i ragazzi ebbero conquistato le armature, Mitsumasa decise di organizzare un grande torneo fra di loro, la Guerra Galattica (\"Galaxian Wars\"), da combattersi nel Colosseo Grado. Raccont\u00f2 poi la storia dei Cavalieri a Saori, senza per\u00f2 rivelarle la sua vera natura di reincarnazione della dea Atena (questo nell'anime, nel manga rivela a Saori la verit\u00e0 in punto di morte). Un anno dopo mor\u00ec, prima dell'inizio del torneo, ma il suo spirito \u00e8 comparso successivamente a Saori per guidarla nelle sue azioni e spiegarle il senso di alcune situazioni.\nNel manga si scopre che tutti e cento gli orfani andati in giro per il mondo al fine di diventare Cavalieri altro non sono che cento figli maschi avuti da Kido con donne diverse (tra cui Natassia, madre di Hyoga e la madre di Ikki e Shun, il cui nome \u00e8 sconosciuto). Questo ha accresciuto maggiormente l'odio che i protagonisti provavano gi\u00e0 nei confronti dell'uomo che aveva fatto subire loro sei anni di esperienze infernali che avevano portato alla morte la maggior parte di loro. A loro insaputa, per\u00f2, Mitsumasa ha sofferto molto al pensiero di dovere sacrificare (e successivamente di avere sacrificato) i suoi figli ad Atena e di avere fatto nascere in loro un sentimento di odio nei suoi confronti. Saori spiega che questa scelta \u00e8 stata fatta perch\u00e9 era ci\u00f2 che il destino aveva in serbo per Mitsumasa.\nCassios.\n, doppiato da Banj\u014d Ginga (originale) e da Tony Fuochi, Marco Pagani e Maurizio Scattorin (in italiano). \u00c8 un apprendista Cavaliere che ha combattuto contro Seiya per aggiudicarsi l'armatura di Pegaso.\nCassios \u00e8 il primo avversario di Seiya nella serie. Entrambi apprendisti Cavalieri al Santuario, Seiya \u00e8 stato allenato da Marin mentre Cassios da Shaina, e ha dimostrato durante gli allenamenti di essere sempre pi\u00f9 forte fisicamente di tutti gli altri allievi. Nel manga viene rivelato che Cassios aveva una forza tale da tagliare la testa ai suoi avversari con un solo colpo.\nDurante lo scontro decisivo per aggiudicarsi l'armatura di bronzo di Pegaso, per\u00f2, Seiya riesce a esplodere il suo cosmo e a sconfiggere Cassios, prima staccandogli l'orecchio sinistro e poi scatenandogli contro il \"Pegasus Ryuseiken\". Successivamente, durante la corsa alle Dodici Case, impedisce a Shaina di accorrere in aiuto di Seiya contro Aioria (manipolato dal Grande Sacerdote). Il suo amore per lei infatti lo spinge a sacrificarsi al suo posto e cos\u00ec la stordisce con un pugno per recarsi lui stesso alla Quinta Casa. Al cospetto del Cavaliere d'oro cerca dapprima di farlo rinsavire e poi viene ucciso con il colpo \"Lightning Bolt\" cercando di proteggere Seiya il quale, infuriato, manda al tappeto il nemico (nel manga invece Cassios si suicida davanti a Aioria trafiggendosi lo stomaco con i pugni). In questo modo Aioria si libera dall'influsso di Arles e insieme a Seiya piange il valore di Cassios, sacrificatosi per la sua amata e per la dea Atena.\nShunrei.\n, nell'adattamento italiano dell'anime Fiore di Luna, doppiata da Yumiko Shibata Eriko Sat\u014d e Ai Band\u014d (originale) e da Anna Bonel, Emanuela Pacotto e Domitilla D'Amico (in italiano).\nShunrei \u00e8 un'orfana abbandonata dai genitori ai Cinque Picchi e cresciuta successivamente dal Maestro dei Cinque Picchi (Dohko) che la fa vivere con s\u00e9. A sua volta, cresciuta, Shunrei si prende cura dell'anziano maestro aiutandolo nelle difficolt\u00e0 della vecchiaia e svolgendo mansioni di casa. \u00c8 gi\u00e0 con il maestro, come si viene a sapere in un flashback di Shiryu durante lo scontro con Deathmask, quando Shiryu giunge in Cina ancora bambino per iniziare l'addestramento. \u00c8 lo stesso Dokho a presentargliela auspicando tra loro una buona amicizia mentre la ragazzina si nasconde ridendo dietro un albero. Stando a quanto dice Shiryu, Shunrei si rivela presto una compagna molto importante, che lo sostiene e aiuta per tutto l'addestramento fino alla prova finale. Nella saga fa la sua prima apparizione alla Galaxian War, dove dice improvvisamente a Shiryu impegnato sul ring che il maestro \u00e8 gravemente malato. Dopo lo scontro dove Shiryu rischia di morire, prega incessantemente Seiya, anch'egli gravemente ferito e in barella, di salvare Shiryu nonostante i medici cerchino di allontarla, riuscendo nel suo intento e facendo alzare il cavaliere. Successivamente ritorna con il Cavaliere del Dragone in Cina poco prima lo scontro con i Cavalieri neri, dove si scopre che Shunrei aveva detto che il maestro era malato sotto tassativo ordine di quest'ultimo per testare l'autocontrollo di Shiryu. Ricompare dopo che Shiryu ha perso la vista e lo assiste in maniera amorevole e premurosa per tutta la sua convalescenza, soffrendo per lui in maniera evidente. Durante questo periodo (solo nell'anime), viene salvata mentre fa il bagno nuda nel fiume in Cina dal nemico di Shiryu, Ohko, che la riveste ed \u00e8 fondamentale nel salvare Shiryu dalla furia di quest'ultimo perch\u00e9 risvegliandosi urla di cessare il combattimento essendo Shiryu cieco, invito che Ohko raccoglie. L'intervento pi\u00f9 importante di Shunrei avviene durante lo scontro alle 12 case tra Shiryu e Deathmask: presagendo un pericolo per il suo amato, Shunrei inizia a pregare davanti alla cascata dei Cinque Picchi incessantemente. Quest'azione infastidisce pi\u00f9 volte Deathmask, che basa i suoi colpi sull'oblio, sulla morte e sul limbo. Oltre a infastidire il cavaliere d'oro, riesce a farsi sentire anche da Shiryu che trae pi\u00f9 volte forza dalle sue preghiere. Deathmask, pi\u00f9 per ripicca che per effettiva necessit\u00e0, getta la ragazza nella cascata, condannandola a morte e provocando la furiosa reazione di Shiryu, che comincer\u00e0, da quel momento, ad acquisire il settimo senso, finendo per sconfiggere il terribile rivale. Shunrei sar\u00e0 in ogni caso salvata dalla caduta dall'intervento del Maestro dei Cinque Picchi. Successivamente fa delle comparse pi\u00f9 brevi: \u00e8 molto preoccupata per la sorte di Shiryu quando quest'ultimo \u00e8 nello Yomotsu Hirasaka, quando utilizza il \"Rozan Koryuha\", e quando Shiryu se ne va per andare ad affrontare Poseidon.\nNella serie di Hades non riesce a impedire a Shiryu di andare al Santuario. Verr\u00e0 mostrata mentre prega per tutta l'avventura del Cavaliere, per poi sorridere di gioia quando vede l'eclissi sparire e il sole tornare, a indicare la vittoria di Shiryu e dei suoi compagni.\nNel manga seguito della serie classica Next Dimension, ambientato poco dopo la saga di Hades, Shunrei e Shiryu hanno adottato un bambino orfano di nome Shoryu e vivono insieme ai cinque picchi.\nKiki.\nKiki (\u8cb4\u9b3c, \"Kiki\") \u00e8 l'allievo di Mu (e suo fratello nell'adattamento italiano).\nHilda di Polaris.\n, compare nella saga di Asgard dell'anime, doppiata da Mitsuko Horie nella versione giapponese e Donatella Fanfani (ep. 74-101) e Roberta Gallina Laurenti (ep. 102) in quella italiana. \u00c8 la sacerdotessa del dio Odino, massima autorit\u00e0 ad Asgard e al capo dei Cavalieri di Asgard. \u00c8 guidata dalla Stella Polare, nell'anime denominata Polaris, da cui Hilda prende il nome. Il nome di Hilda \u00e8 collegato alla valchiria Brunilde di cui pu\u00f2 essere diminutivo.(sulla mappa astronomica celeste, nella costellazione di Ursa Minor, l'orsa minore, la cui coda indica il Nord e dalle cui stelle sono ricavati alcuni nomi della versione italiana quali Mizard e Alcor; le ultime due stelle si chiamano appunto Polaris, la stella polare e quella precedente ha nome Hildus. Da qui Hildus Polaris semplicemente come le due ultime stelle delle sette che compongono l'Orsa Minore lette di seguito, nell'ascesa verso Odino; oppure per rispettare il senso di celebrante di Odino, sacerdotessa, Hilda di Polaris nel senso di Hildus che precede e sta poco prima e di poco al di sotto di Polaris. In questo senso Polaris verrebbe a rappresentare Odino stesso di cui Hildus traslitterato al femminile in Hilda, nome nordico realmente esistente e comune, \u00e8 araldo, rappresentante e celebrante)\nConosciuta dai suoi sudditi di Asgard e dai suoi Cavalieri per la sua bont\u00e0 e la sua equit\u00e0, un giorno viene posseduta dall'anello del Nibelungo (controllato da Poseidon) e, diventata malvagia, richiama i suoi Cavalieri per estendere il suo dominio sulle terre calde. Dopo che i suoi Cavalieri di Asgard sono stati sconfitti, Hilda stessa \u00e8 affrontata da Seiya (munito di Sacra Armatura di Odino e spada Balmung) e risvegliata dall'influsso malefico di Poseidon, salvando infine Atena (Saori) elevando una preghiera a Odino per mezzo della quale tutti i ghiacci del Nord (che si stavano sciogliendo causando diversi disastri) vengono ripristinati.\nHilda possiede diversi poteri. Pu\u00f2 impedire lo scioglimento dei ghiacci di \u00c1sgar\u00f0r tramite la preghiera al dio Odino, guarire le ferite grazie al suo cosmo e ad ammansire gli animali feroci (come fa con i lupi di Fenrir). Pu\u00f2 portare alla luce le armature del nord nascoste nel territorio di Asgard. Come poteri offensivi Ilda d\u00e0 prova di potere sferrare attacchi energetici (raggi, scariche o addirittura sfere di energia) tramite l'anello o la sua lancia (che usa anche come scettro). Sempre sotto l'effetto del monile si dimostra anche in grado di congelare i fiori solo con il pensiero.\nMylock.\nTokumaru Tatsumi, nell'adattamento italiano dell'anime Mylock, doppiato da Kazuyuki Sogabe e Yukitoshi Hori (originale) e da Sante Calogero (ep. 1-74), Maurizio Scattorin (ep. 25), Pietro Ubaldi (ep. 100) ed Enrico Bertorelli (Hades).\nEra uno dei pi\u00f9 fidati collaboratori di Mitsumasa Kido e l'ha aiutato nella riunione dei 100 bambini destinati a diventare Cavalieri. \u00c8 stato anche il loro istruttore, trattandoli con grande severit\u00e0, arrivando addirittura alle punizioni corporali. Fisicamente \u00e8 pelato, robusto e dalla carnagione scura; di carattere burbero, \u00e8 molto affezionato a Saori fin da quando era piccola in quanto erede di Mitsumasa. Questi elementi, uniti al suo carattere autoritario, l'hanno portato a essere una persona molto odiata dai cavalieri, in modo particolare da Ikki, che pun\u00ec severamente per avere tentato di scappare prima di partire per l'Isola Death Queen.\nAppare anche nella serie di Hades mentre tenta di impedire a Shun di partire per la Grecia. Nel manga arriva semplicemente in camera del ragazzo spiegandogli perch\u00e9 non pu\u00f2 andare per via dell'ordine di Saori, mentre nella serie animata lo affronta sulla soglia della villa in tenuta da kendo.\nSuccessivamente lo si rivede in Omega sempre nel ruolo di maggiordomo di Saori, palesemente invecchiato tenta di difendere Saori attaccando Mars con la sua spada da kendo ma viene fermato da Shaina, successivamente porta Koga fuori dall'isola per cercare Saori.\nNel manga classico di \"Saint Seiya\" Tatsumi rivela che egli \u00e8 un praticante di Kendo al 3\u00ba Dan.\nPatricia.\n, nell'adattamento italiano dell'anime Patricia, doppiata da Yuriko Yamamoto e Satsuki Yukino (originale) e Marina Massironi (in italiano). \u00c8 la sorella maggiore di Seiya, da cui \u00e8 stato portato via quand'era molto piccolo perch\u00e9 il fratellino fu adottato dalla Fondazione Grado per farne un Saint. Inizialmente, Seiya voleva diventare Cavaliere perch\u00e9 la Fondazione gli aveva promesso che, se lo fosse diventato, gli avrebbe ridato la sorella orfana, poi scomparsa misteriosamente. Il ragazzo diventa quindi Cavaliere di Pegaso per tornare dalla sorella, ma lei \u00e8 scappata nel periodo del suo apprendistato ad Atene, per cercarlo. Seiya decide quindi di partecipare alla Guerra Galattica (\"Galaxian Wars\") per farsi notare dalla sorella, ovunque fosse nel mondo, e farle capire che era vivo e stava bene. Successivamente, Seiya accantona la priorit\u00e0 di ritrovare la sorella per affrontare la miriade di sfide che il fato gli metter\u00e0 davanti e proteggere Atena, credendo per\u00f2 vagamente che la sua maestra Marin possa essere sua sorella, in quanto affermato dallo stesso Asterion prima del loro scontro. Anche Kaysa, nella saga di Poseidon, accentua i sospetti del Cavaliere, ingannandolo, si trasforma infatti in Marin, per poi fargli credere di essere proprio sua sorella Seika. Seika verr\u00e0 ritrovata verso la fine della saga di Hades quando, mentre Seiya e compagni si trovano nei Campi Elisi. Marin arriva al Santuario di Atene con una ragazza, proprio Seika, che aveva cercato personalmente nella zona circostante. La ragazza infatti, aveva perso la memoria subito dopo essere giunta in Grecia, seguendo le tracce del fratello, cadendo in un burrone. Era poi stata accudita da un contadino locale finch\u00e9 Marin non l'ebbe ritrovata. Dopo avere ritrovato la memoria grazie a un grido lanciatole da Seiya attraverso lo spazio-tempo sar\u00e0 proprio grazie alle sue preghiere che l'armatura di Pegaso, grazie al sangue di Atena, si trasformer\u00e0 in una \"God Cloth\" che gli permetter\u00e0 di vincere il Dio della Morte, Thanatos."}
{"id": "465856", "revid": "1005847", "url": "https://it.wikipedia.org/wiki?curid=465856", "title": "Referendum abrogativo in Italia del 1985", "text": "Il referendum abrogativo in Italia del 1985 si tenne il 9 e 10 giugno ed ebbe ad oggetto la disciplina normativa che, nel corso del 1984, aveva disposto il taglio della scala mobile, segnatamente il taglio di 3 punti di contingenza.\nIl 14 febbraio 1984 il governo presieduto da Bettino Craxi var\u00f2 un decreto per il contenimento dell'inflazione nell'anno 1984 che, tra l'altro, congelava 3 punti della scala mobile. Il provvedimento, in termini economici, rallentava il processo di adeguamento degli stipendi e dei salari dei lavoratori dipendenti all'aumento del costo della vita. Questo taglio era correlato all'introduzione di agevolazioni fiscali, blocco dell'aumento dell'equo canone, blocco delle tariffe pubbliche e varo di norme di maggior severit\u00e0 contro chi evadeva le tasse.\nQuadro sociale.\nPrima di varare il decreto, Craxi aveva avuto l'assenso alle proposte di contenimento dell'inflazione avanzate dal suo governo da parte delle associazioni di categoria degli imprenditori e della CISL e della UIL, mentre la CGIL, su pressione della componente comunista maggioritaria, decise di ritirarsi dalle trattative proprio alla vigilia della sua definizione. Il 24 marzo arrivarono a Roma una trentina di treni speciali, con centinaia di migliaia di manifestanti mobilitati dal PCI. Successivamente Democrazia Proletaria inizi\u00f2 a raccogliere le firme per un referendum abrogativo, che si tenne il 9 e il 10 giugno 1985.\nDurante la campagna referendaria il pentapartito \u2013 con l'appoggio di CISL e UIL, ma anche della componente socialista minoritaria della CGIL e degli ambienti confindustriali \u2013 fronteggi\u00f2 il PCI, Democrazia Proletaria, il Movimento Sociale Italiano, il Partito Sardo d'Azione e la componente comunista della CGIL.\nIndennit\u00e0 di contingenza.\nQuesito: \u00abVolete voi l'abrogazione dell'articolo unico della legge 12 giugno 1984, n. 219 (pubblicata in Gazzetta Ufficiale n. 163 del 14 giugno 1984), che ha convertito in legge il decreto-legge 17 aprile 1984, n. 70 (pubblicato in Gazzetta Ufficiale n. 107 del 17 aprile 1984), concernente misure urgenti in materia di tariffe, di prezzi amministrati e di indennit\u00e0 di contingenza, limitatamente al primo comma, nella parte che ha convertito in legge senza modificazioni l'art. 3 del decreto-legge suddetto, articolo che reca il seguente testo:\n\"Per il semestre febbraio-luglio 1984, i punti di variazione della misura della indennit\u00e0 di contingenza e di indennit\u00e0 analoghe, per i lavoratori privati, e della indennit\u00e0 integrativa speciale di cui all'art. 3 del decreto-legge 29 gennaio 1983, n. 17, convertito, con modificazioni, nella legge 25 marzo 1983, n. 79, per i dipendenti pubblici, restano determinati in due dal 1\u00ba febbraio e non possono essere determinati in pi\u00f9 di due dal 1\u00ba maggio 1984\"; nonch\u00e9 al penultimo comma, limitatamente a quelli di cui all'art. 3 di quest'ultimo decreto-legge, che reca il seguente testo: \"Restano validi gli atti ed i provvedimenti adottati e sono salvi gli effetti prodotti ed i rapporti giuridici sorti sulla base del decreto-legge 15 febbraio 1984, n. 10\" (pubblicato in Gazzetta Ufficiale n. 47 del 16 febbraio 1984)?\u00bb.\nLe ragioni della lotta di classe e della difesa dell'interesse economico dei lavoratori lasciavano prevedere che la maggioranza degli italiani si sarebbe schierata per il \u00abs\u00ec\u00bb, il che, secondo calcoli di Confindustria, avrebbe determinato un aggravio di spesa di 7.500 miliardi l'anno, e un aumento dell'1,2% del costo del lavoro. \nGli elettori, che in quel momento credevano in Craxi, nel suo Governo, e nella sua volont\u00e0 di rimettere a posto le finanze dello Stato, scelsero invece di mantenere il provvedimento e il 54,32% vot\u00f2 \u00abno\u00bb. Il successo del \u00abno\u00bb fu in gran parte dovuto all'impegno diretto nella campagna elettorale referendaria del Presidente del Consiglio Bettino Craxi, che attribu\u00ec al \u00abs\u00ec\u00bb effetti traumatici sulla vita del Paese e dell'esecutivo, e al dinamismo del segretario della CISL Pierre Carniti.\nLa decisione ostinata di intraprendere la via del referendum abrogativo sulla scala mobile \u00e8 visto da alcuni storici come un grave errore politico del suo segretario dell'epoca Enrico Berlinguer, e come segnale evidente della crisi del PCI, costretto all'isolamento dopo la rottura con i socialisti di Craxi, che riteneva i comunisti massimalisti ed ancora legati alle vecchie concezioni marxiste-leniniste."}
{"id": "465858", "revid": "123351818", "url": "https://it.wikipedia.org/wiki?curid=465858", "title": "Terza Roma", "text": "Terza Roma o Nuova Roma \u00e8 un'espressione che ha due accezioni.\nSi pu\u00f2 riferire alla citt\u00e0 russa di Mosca, intendendo in questo caso per \u00abprima Roma\u00bb l'antica capitale dell'Impero Romano e per \u00abseconda Roma\u00bb la citt\u00e0 di Costantinopoli, oggi Istanbul, ex-capitale dell'Impero Bizantino o Impero Romano d'Oriente.\nPer \u00abTerza Roma\u00bb ci si pu\u00f2 riferire anche alla terza epoca della citt\u00e0 di Roma: quella in cui assolve il ruolo di capitale d'Italia, seguita alle prime due epoche, quella della Roma dei Cesari e quella della Roma dei papi.\nUso del termine per Mosca.\nL'idea di Mosca come Terza Roma ebbe fortuna sin dall'antica Russia zarista. Dopo pochi anni dalla conquista di Costantinopoli da parte di Maometto II (sovrano dell'Impero Ottomano) il 29 maggio 1453, alcuni nominarono Mosca Terza Roma o Nuova Roma (uno degli storici appellativi di Costantinopoli \u00e8 infatti Seconda Roma).\nL'idea si svilupp\u00f2 durante il regno di Ivan III di Russia detto Ivan il Grande, Gran Duca di Mosca, che spos\u00f2 Sofia Paleologa. Sofia era nipote di Costantino XI, l'ultimo Imperatore di Costantinopoli e Ivan reclam\u00f2 l'eredit\u00e0 storica, religiosa e imperiale della citt\u00e0 che si definiva seconda Roma sin dalla fondazione voluta dall'imperatore Costantino come \u039d\u03ad\u03b1 \u1fec\u03ce\u03bc\u03b7 (Nuova Roma). E il fatto che numerosi nobili, vescovi, scienziati, matematici, filosofi e altre persone di alto rango dell'Impero Romano d'Oriente emigrarono proprio in Russia rafforz\u00f2 l'immagine e l'idea della Russia come erede dell'Impero Romano d'Oriente e di conseguenza dell'Impero Romano. Ivan IV, nipote di Ivan III, proclam\u00f2 durante la sua incoronazione a Zar di tutta la Russia: \"Due Rome sono cadute ma non Mosca! E non vi sar\u00e0 una quarta Roma!\".\nQuesta idea \u00e8 rimasta nel tempo, avallata dalla presenza nella capitale russa di patriarchi della religione ortodossa, e a questo giustificativo possiamo rimandare l'ostilit\u00e0 storica e le tante guerre tra russi e turchi, aggravate anche da ragioni d'influenza geopolitica nell'Europa orientale.\nUso del termine in Italia.\nL'espressione \u00abTerza Roma\u00bb venne usata anche da Giuseppe Mazzini durante il Risorgimento italiano riferendosi al superamento sia della Roma antica sia della \u00abRoma dei papi\u00bb: la terza epoca della storia di Roma avrebbe dovuto essere contraddistinta dai nuovi ideali patriottici di libert\u00e0 e uguaglianza con cui fare da modello all'Italia e all'Europa intera.\nL'ideale mazziniano sar\u00e0 ripreso in epoca fascista e riadattato da diversi esponenti del regime come Enrico Corradini, che interpretarono la Terza Roma come l'avvento di una nuova civilt\u00e0.\nLo stesso Mussolini, in un discorso pronunciato il 31 dicembre 1925 in Campidoglio, profetizzava una nuova era per Roma che avrebbe visto il territorio dell'Urbe espandersi fino ad approdare a uno sbocco sul mare. \nUna lunga citazione del suo discorso venne scolpita su una facciata del Palazzo degli Uffici all'Eur realizzato su progetto dell'architetto Gaetano Minucci: \nLa costruzione del quartiere dell'Eur nel 1942 avrebbe appunto rappresentato il primo passo in questa direzione."}
{"id": "465862", "revid": "38120", "url": "https://it.wikipedia.org/wiki?curid=465862", "title": "Cavalieri di Bronzo", "text": ""}
{"id": "465863", "revid": "1305772", "url": "https://it.wikipedia.org/wiki?curid=465863", "title": "Il cavaliere di bronzo", "text": ""}
{"id": "465864", "revid": "38120", "url": "https://it.wikipedia.org/wiki?curid=465864", "title": "Cavaliere di bronzo", "text": ""}
{"id": "465865", "revid": "38120", "url": "https://it.wikipedia.org/wiki?curid=465865", "title": "Bronze Saints", "text": ""}
{"id": "465866", "revid": "38120", "url": "https://it.wikipedia.org/wiki?curid=465866", "title": "Bronze Saint", "text": ""}
{"id": "465869", "revid": "125039269", "url": "https://it.wikipedia.org/wiki?curid=465869", "title": "Pantalone", "text": "Pantalone (in veneto \"Pantalon\") \u00e8 una maschera veneziana e un personaggio della commedia dell'arte.\nL'origine del personaggio.\nPantalone nasce a Venezia intorno alla met\u00e0 del Cinquecento, rappresenta il tipico mercante vecchio, avaro e lussurioso: il suo stesso nome \u00e8 quello tipicamente imposto ai maschi delle famiglie agiate della Serenissima. Un simile personaggio era gi\u00e0 presente nelle commedie rinascimentali, ma la sua vera origine viene fatta risalire al personaggio del \"Magnifico\" che recitava nelle piazze accanto al servo Zanni, con contrasti comici che man mano conquistarono i primi palcoscenici della Commedia all'improvviso o dell'arte.\nLa figura.\nLa figura e la tipologia del personaggio di Pantalone derivano direttamente da quella del mercante veneziano del XVI secolo, una lunga zimarra nera che copre una calzamaglia rossa come si pu\u00f2 vedere in numerose raffigurazioni d'insieme dei pittori veneziani rinascimentali come Vittore Carpaccio, Jacopo Bellini e il figlio Giovanni, il Veronese ecc.\nUno dei primi attori della Commedia dell'Arte a vestire i panni del mercante veneziano fu il celebre Giulio Pasquati da Padova, attore che lavor\u00f2 nella pi\u00f9 famosa compagnia comica dell'inizio del Seicento: la compagnia dei Gelosi.\nIn origine anche Pantalone, come Arlecchino, compariva in scena soltanto con la calzamaglia rossa come si pu\u00f2 vedere in una serie di incisioni nella \"Raccolta Fossard\" della met\u00e0 del Cinquecento.\nIn queste rappresentazioni, Pantalone appare di corporatura robusta e sgraziata, fasciata dalla calzamaglia dei saltimbanchi di piazza, la maschera nera con il naso adunco, la barbetta da capra, una cintura a cui sono appese una borsa di denaro e un piccolo coltello a doppia lama, classico strumento di mercanti e artigiani, chiamato pistolese, da lui usato negli scontri col pavido Capitano e i servi Zanni, Arlecchino e Pulcinella.\nIl carattere.\nPantalone inizialmente appare come un vecchio vizioso che insidia le giovani innamorate, le cortigiane, pi\u00f9 spesso le servette della commedia.\n\u00c8 una delle maschere pi\u00f9 longeve della Commedia dell'Arte. Nasce all'improvviso, con la nascita stessa della commedia, e attraversa quasi indenne tre secoli. Supera anche la riforma della commedia di Goldoni, perdendo per\u00f2 il suo aspetto pi\u00f9 comico per conformarsi alla pi\u00f9 rassicurante figura del padre burbero, avaro, conservatore dei \"I rusteghi\" e del \"Sior Todero brontolon\".\nI nomi di Pantalone e Teodoro, secondo alcuni storici del teatro, hanno una derivazione simile, infatti sia a San Pantaleone che a San Teodoro i veneziani tributavano una particolare devozione, San Teodoro era stato il primo patrono della citt\u00e0 prima dell'arrivo delle reliquie di San Marco.\nNel passaggio al teatro riformato, Pantalone perse la maschera, ma non il suo carattere e la figura allampanata che con il passare del tempo diventava sempre pi\u00f9 curva, come quella di chi sta al banco a contare ducati d'oro.\nDalla commedia dell'arte al dramma borghese.\nMa prima di arrivare al saggio Pantalone de' Bisognosi (uno dei suoi tanti cognomi) di Goldoni, il personaggio del vecchio avaro metteva pi\u00f9 che altro in mostra il suo carattere irascibile e violento come si vede nelle raccolte dei canovacci delle commedie dell'arte del Seicento-Settecento.\nLo stesso tipo di Pantalone raffigurato negli affreschi del castello di Landshut dal Paduano che s'ispirano ad una commedia dell'arte verosimilmente recitata dopo il 1570 alla corte del Duca di Wittelsbach.\nNelle commedie del Seicento Pantalone rappresenta uno dei due \"Vecchi\" insieme al Dottore, ma al contrario della logorrea pretenziosa di quest'ultimo, Pantalone ha dalla sua il senso pratico del mercante anche se poi ambedue sono i bersagli delle beffe degli Zanni.\nCon l'arrivo del dramma borghese Pantalone spar\u00ec dalle scene lasciando il posto al ruolo del pi\u00f9 realistico \"padre di famiglia\", perdendo anche la caratteristica del dialetto veneziano che lo aveva accompagnato sin dalla sua comparsa sui palcoscenici italiani e poi europei.\nFamosi Pantaloni.\nAltri attori che hanno interpretato questo ruolo oltre il citato Giulio Pasquati dei Gelosi furono:"}
{"id": "465870", "revid": "125795348", "url": "https://it.wikipedia.org/wiki?curid=465870", "title": "Nazionale di calcio dell'Algeria", "text": "La nazionale di calcio dell'Algeria (ar. \u0645\u0646\u062a\u062e\u0628 \u0627\u0644\u062c\u0632\u0627\u0626\u0631 \u0644\u0643\u0631\u0629 \u0627\u0644\u0642\u062f\u0645), i cui giocatori sono soprannominati \"Volpi del deserto\" (\"Les Fennecs\" in francese), \u00e8 la rappresentativa calcistica nazionale dell'Algeria ed \u00e8 posta sotto l'egida della F\u00e9d\u00e9ration Alg\u00e9rienne de Football.\nLa squadra disput\u00f2 la sua prima partita il 6 gennaio 1963 contro la , vincendo per 2-1. Precedentemente, a causa anche della mancanza di indipendenza dello stato algerino, non esisteva nessuna rappresentativa ufficiale.\nNella sua bacheca figurano 2 Coppe d'Africa, vinte nel 1990, nell'edizione giocata in casa, e nel 2019, e una Coppa araba FIFA, vinta nel 2021 con la nazionale B, oltre a una Coppa delle nazioni afro-asiatiche e a un'edizione dei Giochi panafricani. La squadra vanta quattro apparizioni nella fase finale del campionato del mondo (1982, 1986, 2010 e 2014), dove il miglior risultato sono gli ottavi di finale raggiunti al .\nNella classifica mondiale della FIFA, in vigore da agosto 1993, il miglior posizionamento raggiunto dall'Algeria \u00e8 il 15\u00ba posto dell'ottobre 2014, mentre il peggiore \u00e8 il 103\u00ba posto del giugno 2008; occupa il 43\u00ba posto della graduatoria.\nStoria.\n1958-1962: la squadra dell'FLN.\nA causa degli avvenimenti politici del secolo scorso l'Algeria \u00e8 legata alla Francia ed anche nel calcio si sono sentiti gli effetti di tale situazione.\nNel 1957, quando ormai la guerra in Algeria era iniziata gi\u00e0 da tre anni, il Fronte di Liberazione Nazionale volle creare una squadra di calcio in modo tale da esporre la questione algerina sotto gli occhi del mondo. Numerosi calciatori nati in Algeria giocavano gi\u00e0 ad alti livelli, come ad esempio Mustapha Zitouni (che ottenne qualche presenza nella nazionale maggiore francese) e Rachid Mekhloufi. Venne cos\u00ec fondata la \"\u00c9quipe du FLN de football\", a quel tempo illegale, con sede a Tunisi. Nella squadra giocarono diversi algerini con residenza in Francia che decisero di disertare i propri club. Lo scopo era appunto quello di dimostrare ai francesi che perfino i calciatori professionisti erano disposti a rinunciare al proprio status per la nazione algerina.\nLa Francia corse ai ripari e chiese e ottenne dalla FIFA un divieto di farla giocare. Nonostante questo impedimento, la squadra riusc\u00ec a fissare un tour mondiale, ricevendo il consenso di ben 80 squadre in varie parti del mondo.\nLa prima partita si svolse proprio in Tunisia il 1\u00ba giugno 1957 contro il paese ospitante e vide la vittoria degli algerini (4-1). In totale furono programmate 83 partite ma ne vennero disputate 58.\nDopo l'indipendenza algerina del 1962, la squadra venne sciolta per far posto ufficialmente alla nazionale di calcio algerina.\n1962-1974: gli inizi.\nDopo l'indipendenza acquisita nel 1962, la federcalcio algerina si affili\u00f2 ufficialmente alla FIFA nel 1964 e divenne membro della CAF lo stesso anno.\nDisput\u00f2 la sua prima partita ufficiale il 6 gennaio 1963 contro la e la vinse anche grazie ad un giocatore dell'FLN, Mustapha Zitouni.\nLa prima vittoria importante arriva nel 1964 contro la (2-0), che sar\u00e0 poi finalista perdente del contro l' padrona di casa.\nNel 1965 avrebbe potuto partecipare alle gare di qualificazioni per il , ma, per decisione comune di tutte le squadre africane e asiatiche, non le disput\u00f2. Il motivo fu la scarsa considerazione che nutriva allora la FIFA per il calcio extra-europeo (per le nazionali di Asia e Africa vi era allora un solo posto nella fase finale, condiviso).\nNel 1965 disput\u00f2 un'amichevole a Orano, persa per 3-0 contro il campione del mondo in carica.\nSempre nello stesso anno partecip\u00f2 alla sua prima manifestazione ufficiale, vale a dire i Giochi panafricani. Qui l'Algeria riusc\u00ec ad arrivare in finale, dove perse contro la .\nGuidata da Hassen Lalmas, leader della squadra, nel 1967, riusc\u00ec a qualificarsi alla Coppa d'Africa 1968: nella prima partita del girone fu sconfitta per 3-0 dalla Costa d'Avorio, per poi rifarsi nel secondo match con l', dove Lalmas segn\u00f2 una storica tripletta. Infine nell'ultimo e decisivo match gli africani non riuscirono a qualificarsi, perdendo 3-1 contro l', nazionale del paese ospitante il torneo.\nSempre nello stesso anno gli algerini parteciparono alle gare di qualificazione per il , ma persero contro la e mancarono la qualificazione. Fallirono anche l'approdo alla Coppa delle nazioni africane 1970 e all'edizione del 1972.\nIl 17 agosto 1973 l'Algeria scrisse una pagina della sua storia di calcio, vincendo per 15-1 contro lo . \u00c8 tuttora la miglior vittoria della nazionale algerina.\nNel 1974 fall\u00ec nuovamente l'approdo sia alla Coppa del mondo, mancando la qualificazione a Germania Ovest 1974, oltre a fallire la qualificazione alla Coppa delle nazioni africane 1974.\n1975-1990: la generazione d'oro.\nNel 1975 l'Algeria ospit\u00f2 i Giochi del Mediterraneo. Tutta l'attenzione si spost\u00f2 cos\u00ec verso la nazionale olimpica. Gli algerini riuscirono a sconfiggere la Francia per 3-2 in finale. Naturalmente la cosa dest\u00f2 scalpore, al punto da assurgere e motivo di riscatto e orgoglio nazionale per la superiorit\u00e0 mostrata nei confronti della ex potenza coloniale.\nIn un'amichevole con lo Sheffield United per la prima volta si inizi\u00f2 a sentire il coro che diventer\u00e0 poi una sorta di inno per la squadra, vale a dire \"One, Two, Three... Viva l'Alg\u00e9rie\".\nNell'aprile 1976 l'Algeria super\u00f2 il primo turno eliminatorio per la qualificazione al contro la (1-0 ad Algeri e 0-0 a Tripoli), ma al secondo turno, nel febbraio 1977, fu eliminata dalla (2-0 per i tunisini a Tunisi e 1-1 ad Algeri).\nNegli anni successivi i risultati sportivi furono molto scarsi. Ci\u00f2 fu dovuto anche alla scarsit\u00e0 di strutture adeguate. L'allora presidente Houari Boumedienne decise cos\u00ec di applicare una riforma nello sport nelle principali squadre di club algerine. In questo modo la nazionale pot\u00e9 disporre di forze nuove.\nNel 1978, come successo gi\u00e0 nel 1975, per lasciar spazio ai giochi panafricani la nazionale maggiore non disput\u00f2 nessun incontro. La squadra olimpica riusc\u00ec a vincere la finale contro la Nigeria per 1-0. Tuttavia, ai Giochi del Mediterraneo dell'anno successivo non riusciranno a mantenere il titolo di campioni, venendo eliminati in semifinale dalla Jugoslavia.\nQualificatasi alla Coppa d'Africa 1980 (ben 12 anni dopo l'ultima apparizione), l'Algeria riusc\u00ec ad arrivare per la prima volta nella sua storia fino in finale dopo aver vinto in semifinale contro l'Egitto per 6-4 ai tiri di rigore e aver superato come prima classificata un girone con Marocco, Ghana e Guinea. La finale vide la vittoria della Nigeria, nazionale del paese ospitante la manifestazione, per tre reti a zero.\nNello stesso anno gli algerini parteciparono alle Olimpiadi di Mosca, dove superarono un girone con Spagna, Siria e Germania Est, ma furono eliminati dalla Jugoslavia, stavolta ai quarti di finale.\nDopo la finale raggiunta in Coppa Africa attorno agli algerini si erano create molte aspettative per la qualificazione ai mondiali del 1982, che puntualmente giunse nel 1981 battendo, tra le varie squadre, perfino la Nigeria, che pure aveva nettamente battuto gli algerini nella finale di Coppa d'Africa di pochi mesi prima. Sempre nello stesso anno l'Algeria riusc\u00ec a qualificarsi per la Coppa d'Africa 1982 vincendo agilmente contro il per 7-0. L'Algeria riusc\u00ec a raggiungere la semifinale, dove fu eliminata dal Ghana dopo i tempi supplementari e successivamente perse anche la finale per il 3\u00ba posto contro lo Zambia, giungendo quindi al quarto posto.\nLa prima partecipazione dell'Algeria ad un mondiale, a Spagna 1982, \u00e8 da ricordare: l'\"\u00e9quipe d'Alg\u00e9rie\" aveva clamorosamente sconfitto per 2-1 la , una delle grandi favorite, grazie alle ottime prestazioni di Rabah Madjer, Lakhdar Belloumi, Mustapha Dahleb e Salah Assad. Nello stesso girone eliminatorio aveva perso con l' (0-2), ma aveva sconfitto il per 3-2. L'incontro Germania Ovest-Austria divenne cos\u00ec decisivo per le sorti dell'Algeria, poich\u00e9 l'unico risultato che avrebbe potuto eliminare gli africani e qualificare entrambe le europee era l'1-0 a favore dei tedeschi. E cos\u00ec fu: Germania Ovest-Austria 1-0.\nQuesto risultato dest\u00f2 non poche polemiche perch\u00e9 parso combinato, al punto che il match verr\u00e0 definito dalla stampa \"Vergogna di Gij\u00f3n\" (o \"Patto di non belligeranza di Gij\u00f3n\"). I tedeschi, infatti, segnarono subito (all'11\u00ba minuto con Hrubesch) e da allora si smise di giocare, con le due squadre che continuarono a fare melina a met\u00e0 campo fino alla fine della partita. Da quel mondiale la FIFA decise che le ultime due partite di ciascun girone andassero giocate in contemporanea.\nNel 1984 l'Algeria giunse al terzo posto nella Coppa d'Africa vincendo la finale di consolazione contro l'Egitto per 3-1.\nNella Coppa d'Africa successiva, ovvero quella del 1986, la squadra algerina non lasci\u00f2 alcun segno venendo eliminata al primo turno.\nQualificatasi anche al mondiale messicano del 1986, la nazionale algerina non riusc\u00ec a ripetere i fasti del 1982 e termin\u00f2 il proprio girone con un solo punto: infatti pareggi\u00f2 con l' (1-1) ma perse contro il (1-0) e la (3-0). L'unica rete algerina venne realizzata da Djamel Zidane.\nNel 1988 giunse nuovamente terza in Coppa d'Africa, questa volta sconfiggendo nella finale di consolazione il ai tiri di rigore per 4-3.\nNel 1990 l'Algeria ospit\u00f2 la Coppa delle nazioni africane. Debutt\u00f2 il 2 marzo 1990 contro la , vincendo per 5-1. Successivamente vinse per 3-0 contro la e per 2-0 contro l', qualificandosi cos\u00ec per le semifinali. Qui sconfigger\u00e0 il per 2-1, giungendo in finale. Davanti a uno stadio gremito di 100.000 persone, Ch\u00e9rif Oudjani segner\u00e0 l'unica rete contro la Nigeria (gi\u00e0 incontrata ai gironi) che permetter\u00e0 all'Algeria di alzare il suo primo trofeo davanti al suo pubblico. Djamel Menad fu il capocannoniere di quel torneo, con 4 reti.\n1990-2007: la sterilit\u00e0 del calcio algerino.\nNonostante la grande forza dimostrata in patria, che permise ai nordafricani di vincere per la prima volta la Coppa d'Africa, la squadra manc\u00f2 la qualificazione al mondiale di . Vinto il girone con Costa d'Avorio e (la Libia si ritir\u00f2), perse infatti il play-off contro l'Egitto, che nel novembre 1989 si impose per 1-0 al Cairo dopo lo 0-0 del mese precedente a Costantina.\nNel 1991 l'Algeria riusc\u00ec a vincere la Coppa delle nazioni afro-asiatiche grazie alla regola dei gol in trasferta, battendo in casa l' per 1-0 dopo la sconfitta per 2-1 subita a Teheran.\nNel 1992 l'Algeria deluse in Coppa d'Africa perdendo per 3-0 con la Costa d'Avorio e pareggiando per 1-1 con la , risultati che non permisero alla squadra di superare il girone. Nell'edizione successiva, quella del 1994, la formazione algerina fu punita con l'estromissione dal torneo dalla CAF per aver schierato un giocatore squalificato.\nFall\u00ec pure la qualificazione al a favore della Nigeria. Questa sconfitta sar\u00e0 la fotografia del calcio algerino nel decennio successivo. A causa del terrorismo e dell'instabilit\u00e0 politica che colp\u00ec il paese, infatti, anche il calcio e tutti gli altri sport ne avrebbero risentito. Nel 1996 l'Algeria riusc\u00ec a qualificarsi ai quarti di finale di Coppa d'Africa superando un girone con Zambia, Sierra Leone e Burkina Faso, ma usc\u00ec ai quarti, sconfitta dal Sudafrica, paese ospitante, per due reti a uno. Si qualific\u00f2 anche all'edizione del 1998 e giunse ultima nel proprio girone dopo aver perso tutti e tre gli incontri, con Guinea (0-1), Burkina Faso (1-2) e Camerun (1-2). Fall\u00ec poi ancora una volta la qualificazione al mondiale, venendo eliminata nelle qualificazioni africane a .\nQualificatasi per la Coppa d'Africa 2000, riusc\u00ec nuovamente a superare il girone di prima fase pareggiando con la RD del Congo (0-0) e il Sudafrica (1-1), ma vincendo contro il Gabon (3-1). Proprio come nel 1996, per\u00f2, l'Algeria si arrese ai quarti di finale, perdendo per 3-0 con il Camerun. Nel 2002 l'Algeria si dimostr\u00f2 compagine solida nel panorama del calcio africano, poich\u00e9 partecip\u00f2 nuovamente alla Coppa delle nazioni africane. Non fallisce, infatti, la qualificazione alla manifestazione dal 1978 (se si esclude la squalifica del 1994). Tuttavia non riusc\u00ec ad ottenere grandi risultati nemmeno questa volta, uscendo ancora una volta ai gironi con un solo punto ottenuto, con la Liberia (2-2) all'ultimo minuto. La squadra nordafricana non fu in grado di qualificarsi per il mondiale nippo-coreano del 2002.\nNell'edizione del 2004 della Coppa d'Africa, organizzata dalla Tunisia, l'Algeria vide la grande possibilit\u00e0 per disputare un grande torneo vista la vicinanza tra i due paesi africani, ma ancora una volta fu eliminata ai quarti di finale, questa volta dal Marocco (3-1 dopo i tempi supplementari). Non fu capace di qualificarsi per il mondiale tedesco del 2006.\nIl 5 giugno 2007 gioc\u00f2 un'amichevole di lusso con l' al Camp Nou di Barcellona, perdendo per 4-3 (doppiette di Nadir Belhadj e Lionel Messi; altri gol di Antar Yahia, Esteban Cambiasso e Carlos T\u00e9vez).\n2007-2010: la rinascita.\nL'allenatore Jean-Michel Cavalli fall\u00ec la qualificazione alla Coppa d'Africa 2008. Si decise, quindi, di puntare per la quinta volta su Rabah Sa\u00e2dane, gi\u00e0 CT del 1982 e 1986.\nNel primo turno delle qualificazioni al la squadra nordafricana non impression\u00f2 e perse per 1-0 a Dakar con il Senegal. Vinse poi per 3-0 con la Liberia e ottenne un risultato positivo e uno negativo con il Gambia (1-0; 0-1). Si aggiudic\u00f2 quindi l'incontro con il Senegal (3-2) e pareggi\u00f2 con la Liberia (0-0). Con questi risultati positivi, e complice anche il buon gioco espresso dalla squadra, il pubblico inizi\u00f2 a ritrovare l'amore per la nazionale e a riporre maggiore fiducia nella squadra. Grazie ai buoni risultati ottenuti l'Algeria torn\u00f2 finalmente tra le prime 20 nazioni africane della classifica mondiale della FIFA.\nNel secondo turno di qualificazione, valido sia per il che per la Coppa d'Africa 2010, \"les Fennecs\" furono sorteggiati nel gruppo C insieme ad Egitto, Zambia e Ruanda. Iniziarono con un pareggio proprio con quest'ultima squadra (0-0 a Kigali).\nIl 7 giugno 2009 batterono ad Algeri l'Egitto, testa di serie e favorito per la vittoria del girone, per 3-1 (60' Matmour, 64' Ghezzal, 70' Djebbour, 86' Abouterika). Il 20 giugno sconfissero anche lo Zambia in trasferta per due reti a zero. Fu la prima vittoria algerina in trasferta dopo oltre 5 anni.\nIl 12 agosto 2009 l'Algeria gioc\u00f2 un'amichevole di lusso, in casa contro l', imponendosi per 1-0.\nIl 6 settembre 2009, nella quarta giornata delle qualificazioni, l'Algeria batt\u00e9 lo per 1-0. Con questa situazione, e grazie ai risultati degli altri campi, si trov\u00f2 in una posizione di vantaggio, essendo prima in classifica nel girone con 3 punti di vantaggio sulla diretta avversaria, vale a dire l'Egitto. L'11 ottobre 2009 tocca al batt\u00e9 il per tre reti ad una, ma durante la partita l'arbitro non convalid\u00f2 un gol regolare agli algerini, sebbene la palla fosse entrata in porta di oltre un metro.\nIl 14 novembre 2009 si gioc\u00f2 l'ultima partita del girone, nonch\u00e9 quella decisiva ai fini della qualificazione, tra Algeria ed Egitto. L'Algeria comandava il girone con 13 punti, mentre gli egiziani rincorrevano a quota 10 punti. Solo una vittoria con pi\u00f9 di due reti di scarto avrebbe permesso all'Egitto l'accesso diretto alla Coppa del mondo di Sudafrica 2010, mentre in caso di 2-0 si sarebbe dovuto ricorrere ad uno spareggio, in quanto le due squadre avrebbero avuto lo stesso numeri di punti, gol realizzati e gol subiti. Il risultato della partita fu proprio questo: Egitto-Algeria 2-0. Con questo punteggio si dovette ricorrere allo spareggio, che si svolse il 18 novembre 2009 a Khartoum, in Sudan, e che vide l'Algeria vincere per 1-0. La nazionale algerina si qualific\u00f2 cos\u00ec per un mondiale per la terza volta nella sua storia, dopo l'ultima apparizione risalente a 24 anni prima in Messico.\nDopo l'impresa contro l'Egitto, l'Algeria fu chiamata a disputare la Coppa d'Africa 2010, in programma in Angola: ma nonostante ci si aspettasse una facile vittoria algerina contro il modesto , quest'ultimo vinse con un clamoroso 0-3. L'Algeria riusc\u00ec lo stesso a superare il girone eliminatorio come seconda classificata, vincendo contro il (0-1) e pareggiando senza reti con l', nazione ospitante. Giunti ai quarti di finale, il 24 gennaio 2010 gli algerini riuscirono nell'impresa di battere per 3-2 dopo i tempi supplementari la favorita del torneo, la , ma in semifinale persero per 4-0 contro l'Egitto in una partita molto discussa dal punto di vista arbitrale (ben 3 espulsioni per gli algerini). Conclusero il torneo al 4\u00ba posto, dopo aver perso la finale per il terzo posto con la Nigeria (1-0).\nAl mondiale del 2010 in Sudafrica l'Algeria fu sorteggiata nel gruppo C, insieme ad , e .\nIn preparazione al mondiale, gli algerini disputarono diverse amichevoli, con risultati tuttavia disastrosi (Algeria- 0-3, -Algeria 3-0). L'unica vittoria arriv\u00f2 contro gli per 1-0, anche se non convinse del tutto, dato che fu ottenuta solo grazie ad un gol su calcio di rigore.\nNella fase finale del mondiale 2010 gli algerini uscirono nella fase a gironi, dopo aver perso all'esordio contro la (0-1), pareggiato contro l' (0-0) e perso all'ultimo minuto contro gli (0-1).\n2011-2014: l'era Halilhod\u017ei\u0107.\nNel post-mondiale l'Algeria continu\u00f2 a non vincere e per questo l'allenatore Rabah Sa\u00e2dane fu esonerato e sostituito da Abdelhak Benchikha, il quale per\u00f2 non riusc\u00ec a risollevare gli algerini, che vivevano una crisi soprattutto per quanto concerne il reparto offensivo. Il culmine del periodo buio arriv\u00f2 il 4 giugno 2011, con la pesante sconfitta per 4-0 contro il che provoc\u00f2 le dimissioni dell'allenatore e sanc\u00ec di fatto la mancata qualificazione degli algerini alla Coppa d'Africa 2012. In sostituzione del tecnico sollevato dall'incarico, fu chiamato il bosniaco Vahid Halilhod\u017ei\u0107, con cui la squadra riuscir\u00e0 a ripartire e a ottenere buoni risultati.\nVincendo contro la Libia, l'Algeria si qualific\u00f2 per la Coppa d'Africa 2013, dove esord\u00ec nel girone D il 22 gennaio 2013 perdendo contro la Tunisia (0-1). Seguirono un'altra sconfitta (contro il , 0-2) e un pareggio (con la Costa d'Avorio, 2-2), risultati che determinarono l'eliminazione della squadra nordafricana al primo turno.\nSorteggiata con , e per le qualificazioni al , l'Algeria termin\u00f2 la prima parte delle eliminatorie al primo posto del girone, con cinque vittorie e una sola sconfitta al passivo. Dopo aver perso a Ouagadougou per 3-2 contro la nell'andata dello spareggio, il 19 novembre 2013, vincendo a Blida per una rete a zero, si qualific\u00f2 per la quarta volta nella sua storia per la fase finale di un mondiale, grazie alla regola dei gol in trasferta.\nNelle amichevoli pre-mondiali gli algerini impressionarono per il buon gioco espresso vincendo contro la (2-0), contro l' (3-1) e contro la (2-1).\nIl 17 giugno 2014 esordirono nel girone H del mondiale disputatosi in Brasile perdendo, dopo essere passati in vantaggio, contro il per 1-2. Il 22 giugno, nella seconda gara del girone, vinsero per 4-2 contro la , entrando nella storia del calcio africano come prima squadra del continente nero a segnare 4 reti in una sola partita in una fase finale della Coppa del mondo. Il 26 giugno, pareggiando per 1-1 contro la di Fabio Capello grazie alla rete di Islam Slimani, la squadra allenata da Halilhod\u017ei\u0107 scrisse la storia del calcio algerino, qualificandosi per la prima volta agli ottavi di finale di un mondiale. Il 30 giugno sfid\u00f2 la per accedere ai quarti di finale e dopo un pareggio a reti bianche nei tempi regolamentari, perse solamente dopo i tempi supplementari per due reti a uno, fornendo tuttavia un'ottima prestazione. Il gol realizzato da Abdelmoumene Djabou per gli algerini al minuto 120 e 51 secondi \u00e8 attualmente la rete segnata pi\u00f9 tardi in un mondiale.\nNonostante l'eliminazione agli ottavi, la squadra e tutto lo staff furono accolti ad Algeri, al loro ritorno dal Brasile, da migliaia di persone in festa.\n2014-2016: l'era Gourcuff.\nAlla fine del mondiale la federazione algerina e il selezionatore Vahid Halilhod\u017ei\u0107 annunciarono la separazione e il 19 luglio 2014 fu ufficializzata la nomina del sostituto, il francese Christian Gourcuff.\nDopo aver agevolmente vinto il proprio girone di qualificazione alla Coppa d'Africa 2015 con , ed , la squadra algerina, anche alla luce dell'ottimo mondiale disputato qualche mese prima in Brasile, era una delle favorite per la vittoria finale del torneo, in programma in Guinea Equatoriale. Inserita in un difficile girone con , e , vinsce per 3-1 contro i sudafricani, perde per 1-0 con il Ghana subendo un gol nel finale di partita e batt\u00e9 per 2-0 il Senegal con gol della stella Riyad Mahrez e di Nabil Bentaleb. Il secondo posto nel girone, dovuto allo scontro diretto perso contro il Ghana malgrado una differenza reti migliore dei ghanesi, signific\u00f2 sfida contro nei quarti di finale. Gli ivoriani si imposero per 2-0, eliminando gli algerini.\nDopo un'inattesa sconfitta per 2-1 contro la in amichevole e un pareggio per 2-2 contro la , il CT Gourcuff fu molto criticato, ma rimase in sella grazie ad una vittoria per 7-0 ancora contro la Tanzania, successo che consent\u00ec all'Algeria di qualificarsi per il terzo turno delle eliminatorie CAF del .\nDopo un pareggio per 3-3 contro l', il 3 aprile 2016 Gourcuff si dimise. Il suo posto fu preso ad interim da Nabil Neghiz, che il 3 giugno condusse i suoi alla vittoria (2-0) contro le che diede all'Algeria la qualificazione alla Coppa d'Africa 2017 con una giornata di anticipo rispetto alla fine della campagna di qualificazione.\n2016-oggi: le vittorie in Coppa d'Africa e in Coppa araba.\nIl 26 giugno 2016 fu nominato CT Milovan Rajevac, che rimase in carica solo per due partite. Il 12 ottobre il serbo fu sollevato dall'incarico dopo il pari con il Camerun (1-1) nel girone di qualificazione a .\nIl 28 ottobre 2016 fu ingaggiato il belga Georges Leekens, che torn\u00f2 sulla panchina delle \"Volpi del deserto\" dopo tredici anni. Sotto la sua guida, in novembre la squadra perse 3-1 contro la Nigeria il secondo incontro di qualificazione ai mondiali. Disput\u00f2 quindi la fase finale della , dove deluse ed usc\u00ec gi\u00e0 al primo turno. In tre partite l'Algeria, indicata alla vigilia come una delle favorite per la vittoria finale, raccolse infatti due pari (2-2 contro lo e 2-2 contro il ) inframmezzati da una sconfitta (2-1 contro la Tunisia). Il 24 gennaio 2017, all'indomani dell'eliminazione, il belga rassegn\u00f2 le proprie dimissioni.\nIl 13 aprile 2017 la guida tecnica dell'Algeria fu affidata allo spagnolo Luis Lucas Alcaraz. Le qualificazioni al mondiale di Russia ripresero in settembre e l'Algeria sub\u00ec tre sconfitte in tre incontri, venendo cos\u00ec eliminata. L'allenatore spagnolo fu licenziato e il 18 ottobre 2017 la federazione affid\u00f2 la panchina a Rabah Madjer, per la terza volta alla guida della nazionale e quinto selezionatore negli ultimi tre anni. Il 23 giugno 2018, a causa di quattro passi falsi consecutivi in amichevole (contro Iran, Arabia Saudita, Capo Verde e Portogallo), Madjer fu sollevato dall'incarico con un bilancio di 4 vittorie (di cui una a tavolino, all'esordio) e 4 sconfitte in 8 partite.\nIl 2 agosto 2018 sulla panchina algerina subentr\u00f2 Djamel Belmadi, che indic\u00f2 in Yacine Brahimi il nuovo capitano della nazionale.\nL'Algeria si qualific\u00f2 alla aggiudicandosi il primo posto nel girone davanti a , e . In Egitto, vinto il girone senza subire gol grazie ai successi contro (2-0) (1-0) e (3-0), l'Algeria elimin\u00f2 agli ottavi di finale la (3-0), ai quarti la (4-3 ai tiri di rigore dopo l'1-1 dei tempi supplementari) e in semifinale la (2-1), approdando in finale dopo ventinove anni. Qui trov\u00f2, per la seconda volta in pochi giorni, il Senegal e lo sconfisse per 1-0, aggiudicandosi il secondo titolo continentale della propria storia.\nLa nazionale algerina, schierata per l'occasione con la nazionale B allenata da Majid Bougherra (priva dei calciatori militanti nei campionati europei), trionf\u00f2 anche alla Coppa araba FIFA 2021 in Qatar, battendo in finale la per 2-0 dopo i tempi supplementari e aggiudicandosi per la prima volta la competizione.\nNella , disputata nel gennaio 2022, gli algerini, campioni continentali in carica, furono clamorosamente eliminati al primo turno, piazzandosi ultimi nel proprio girone dopo un pari contro la (0-0) e due sconfitte, contro (0-1) e Costa d'Avorio (1-3).\nCommissari tecnici.\n\"Statistiche aggiornate al 20 gennaio 2022\". \n\"In corsivo gli allenatori assunti ad interim come traghettatori\".\nTutte le rose.\nGiochi olimpici.\nNOTA: per le informazioni sulle rose successive al 1948 visionare la pagina della Nazionale olimpica.\nRosa attuale.\nLista dei giocatori convocati per l'amichevole contro il Ghana del 5 gennaio 2022 e la Coppa delle nazioni africane 2021, che si svolge fra il 9 gennaio ed il 6 febbraio 2022.\nStatistiche aggiornate al 20 gennaio 2022.\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |\nRecord individuali.\nDati aggiornati al 20 gennaio 2022.I giocatori in grassetto sono ancora attivi in nazionale."}
{"id": "465879", "revid": "124711720", "url": "https://it.wikipedia.org/wiki?curid=465879", "title": "Libert\u00e0 individuali", "text": "Le libert\u00e0 individuali (art.13 costituzione italiana) sono l'insieme delle libert\u00e0 proprie di ogni individuo.\nI primi teorici di questo tipo di libert\u00e0 si perdono nel tempo, ma furono i liberali inglesi del XVII-XVIII secolo, tra cui spicca il nome di John Locke, a classificarli e razionalizzarli gerarchicamente.\nSecondo Locke, il primo diritto individuale istintivamente rispettato e difeso da ogni membro di una comunit\u00e0 \u00e8 il diritto alla vita di ogni suo membro. A questo diritto ne conseguono altri, che possono essere dedotti come conseguenza del primo. In ordine gerarchico, il secondo \u00e8 la libert\u00e0 personale, poi la propriet\u00e0 privata, ed al quarto posto la salvaguardia della propria salute.\nIn Locke, la difesa dei diritti individuali \u00e8 riservata ai soli cittadini, i quali per questo versano tributi. Le elaborazioni successive (Voltaire) modificarono tale concezione, distinguendo in essi i diritti dell'uomo, da difendersi in ogni essere umano, ed i diritti del cittadino\u00b8 da garantirsi solo a quest'ultimo. \nPurtroppo, le applicazioni che si ritrovano nelle costituzioni moderne confondono quasi sempre il concetto di difesa con quello di garanzia, quello di individuo con quello di cittadino, nonch\u00e9 il significato di diritto (isonomico) con quello di privilegio (riservato)."}
{"id": "465880", "revid": "2178", "url": "https://it.wikipedia.org/wiki?curid=465880", "title": "Euro 96", "text": ""}
{"id": "465883", "revid": "767487", "url": "https://it.wikipedia.org/wiki?curid=465883", "title": "A Place to Call Home (album)", "text": "A Place to Call Home \u00e8 il primo album solista di Joey Tempest, attuale voce e leader degli Europe.\nNella traccia numero 9, \"Right To Respect\", \u00e8 presente anche John Norum come special guest."}
{"id": "465884", "revid": "1272592", "url": "https://it.wikipedia.org/wiki?curid=465884", "title": "Neokantismo", "text": "Il neokantismo \u00e8 una corrente filosofica che si svilupp\u00f2 nella seconda met\u00e0 del XIX secolo in Germania con l'obiettivo di recuperare, dall'insegnamento kantiano, l'idea che la filosofia debba essere innanzitutto riflessione critica sulle condizioni che rendono valida l'attivit\u00e0 conoscitiva dell'uomo. Se come attivit\u00e0 conoscitiva si intese in particolare la scienza, il discorso neocriticista guard\u00f2 anche ad altri campi di attivit\u00e0, dalla morale all'estetica e alla pedagogia.\nIn linea con i principi del criticismo i neokantiani rifiutano ogni tipo di metafisica, e se questo li contrappone polemicamente alle contemporanee correnti neoidealiste e spiritualiste, li allontana allo stesso tempo dallo scientismo del positivismo che tende ad una visione assoluta e misticheggiante della scienza.\nLe due massime espressioni del neocriticismo tedesco furono incarnate dalla Scuola di Baden e dalla Scuola di Marburgo, che influenzarono buona parte della filosofia tedesca successiva (fenomenologia); nonostante questa corrente filosofica si sia diffusa in tutti i paesi europei, altre manifestazioni degne di nota si ebbero solo in Francia (Charles Renouvier).\nOrigini.\nLa riscoperta in chiave moderna di Kant che si verific\u00f2 in Germania avvenne ad opera dei filosofi Friedrich Albert Lange, Otto Liebmann, Eduard Zeller e Hermann von Helmholtz.\nLange nella sua \"Geschichte des Materialismus\" (\"Storia del Materialismo\", 1866) critic\u00f2 fortemente il materialismo stesso. Liebmann, nella sua opera \"Kant und die Epigonen\" (\"Kant e i suoi epigoni\", 1865), aveva refutato in quattro sezioni l'idealismo tedesco (Fichte, Schelling, Hegel), il realismo (Herbart), l'empirismo (Fries) e la filosofia trascendentale (Schopenhauer) e posto alla fine di ogni capitolo il grido di battaglia: \"Auf Kant mu\u00df zur\u00fcckgegangen werden!\" (\"Bisogna tornare a Kant!\"). Successivamente Liebmann svilupp\u00f2 egli stesso le linee principali di questo ritorno a Kant, in \"Analisi della realt\u00e0\" (1876), e \"Pensiero e fatti\" (1882-1904), da lui inteso come la fondazione di una metafisica critica che tenesse sempre conto dei principi e limiti dell'intelletto come dati originari."}
{"id": "465886", "revid": "767487", "url": "https://it.wikipedia.org/wiki?curid=465886", "title": "Dirigenti della Biblioth\u00e8que nationale de France", "text": "Nel corso della storia dell'istituzione della Biblioth\u00e8que nationale de France, i suoi dirigenti hanno avuto titoli differenti."}
{"id": "465889", "revid": "287204", "url": "https://it.wikipedia.org/wiki?curid=465889", "title": "San Nilo", "text": "Con il nome di San Nilo si indicano:\nLa Chiesa ortodossa venera inoltre:"}
{"id": "465890", "revid": "125223060", "url": "https://it.wikipedia.org/wiki?curid=465890", "title": "Mustafa III", "text": "Biografia.\nFiglio del sultano Ahmed III (1703-1730), Mustafa III fu un sovrano energico e intelligente e cerc\u00f2 di modernizzare l'esercito e l'apparato statale dell'impero, per riportarlo ai livelli delle potenze dell'Europa occidentale. L'impero ottomano era per\u00f2 entrato in una fase di decadenza inarrestabile e qualsiasi tentativo di riforma si rivelava inutile e insufficiente: inoltre, i potenti giannizzeri e gli imam si opponevano a riforme nell'amministrazione statale ed erano sempre pronti a minacciare rivolte. Mustafa III si assicur\u00f2 tuttavia i servizi di generali stranieri per avviare una riforma della fanteria e dell'artiglieria dell'esercito. Il sultano istitu\u00ec inoltre Accademie per la matematica, la navigazione e le scienze, e fece erigere la moschea Laleli camii.\nBen consapevole della propria debolezza militare, Mustafa III evit\u00f2 con ogni mezzo la guerra e si rivel\u00f2 quindi impossibilitato ad impedire l'annessione della Crimea da parte della Russia di Caterina II (1762-1796). Tuttavia questa azione, assieme alla successiva aggressione russa in Polonia, costrinse Mustafa III a dichiarare guerra nel 1768, pochi anni prima della sua morte, avvenuta nel 1774.\nRegno.\nAscesa al trono.\nMustafa sal\u00ec al trono il 30 ottobre 1757, dopo la morte di suo cugino Osman III, il figlio del sultano Mustafa II.\nCaratteristiche del regno di Mustafa.\nSubito dopo la sua ascesa al trono, Mustafa dimostr\u00f2 una cura speciale per la giustizia. Prese una serie di misure per aumentare la prosperit\u00e0 di Istanbul. Regol\u00f2 la moneta, costru\u00ec grandi depositi di grano, mantenne gli acquedotti e stabil\u00ec una rigorosa politica fiscale. Viaggiava spesso e controllava che le leggi che aveva fatto rispettare fossero rispettate.\nTrattato con la Prussia.\nMustafa ammirava molto la generosit\u00e0 di Federico il Grande, e nel 1761 stabil\u00ec un trattato di pace con la Prussia. Federico voleva un'alleanza contro gli Asburgo, e Mustafa voleva modernizzare il suo stato e il suo esercito. Mustafa prefer\u00ec reclutare i suoi ufficiali a Berlino, piuttosto che a Parigi e Londra, per riorganizzare il suo esercito. Nel 1763, i due paesi si scambiarono i loro diplomatici per la prima volta.\nGuerra russo-turca (1768-1774).\nKoca Mehmed Rag\u0131p Pasci\u00e0, che rimase gran visir fino al 1763, persegu\u00ec una politica di pace verso i paesi vicini. Ma la crescente influenza della Russia sul Caucaso e la sua intenzione di controllare la Polonia crearono tensione tra ottomani e Russia. Anche il successore di Rag\u0131p Pasci\u00e0, Muhsinzade Mehmed Pasci\u00e0, preferiva rimanere in pace, e l'insistenza di Mustafa sulla guerra (\"Trover\u00f2 qualche mezzo per umiliare quegli infedeli\") con la Russia port\u00f2 alle sue dimissioni nel 1768. Il sultano si aspettava di ottenere una facile vittoria sui russi, ma in realt\u00e0 gli ottomani erano impreparati per una lunga guerra. Durante la guerra furono intraprese delle riforme militari, con l'assistenza dell'ufficiale francese Fran\u00e7ois Baron de Tott. Esse includevano la modernizzazione dei corpi di artiglieria e la fondazione della Scuola di Ingegneria Navale nel 1773. La guerra fu disastrosa per l'impero ottomano. Le armate russe occuparono la Crimea, la Romania e parti della Bulgaria.\nArchitettura.\nMolti edifici monumentali tra cui la Moschea di Fatih, che fu costruita da Mehmed il Conquistatore fu ricostruita dalle fondamenta durante il suo regno. Inoltre, costru\u00ec il complesso (\"K\u00fclliye\") della Moschea Laleli, e la riva lungo Yenikap\u0131 fu ampliata verso il mare per creare un nuovo quartiere. Oltre a questi, intraprese altri progetti di costruzione dopo i terremoti del 1766 e 1767.\nVita personale.\nMustafa spos\u00f2 Valide Sultan Mihri\u015fah (Mihr-i shah, originaria della Georgia, dalla quale ebbe due figli: Selim, figlio di Mihri\u015fah (Mihr-i shah) e Mohammed. Egli ebbe anche cinque figlie femmine, tra le quali ricordiamo Hatice Sultan.\nEccellente poeta dotato di una vasta cultura, Mustaf\u00e0 scrisse sotto lo pseudonimo di \"Cihangir\". Uno dei suoi pi\u00f9 importanti poemi \u00e8 il seguente:\nMorte.\nMustafa mor\u00ec di infarto il venerd\u00ec, 21 gennaio 1774, al Palazzo Topkap\u0131, e fu sepolto nella propria \"T\u00fcrbe\" (mausoleo) situato alla Moschea Laleli, Istanbul. Gli successe il fratello Abdul Hamid . La sua morte lasci\u00f2 l'impero alle prese con problemi economici e amministrativi."}
{"id": "465891", "revid": "1543377", "url": "https://it.wikipedia.org/wiki?curid=465891", "title": "Equitazione ai Giochi della II Olimpiade", "text": "I concorsi di equitazione ai Giochi della II Olimpiade si svolsero dal 29 maggio al 2 giugno 1900. Al tempo solo tre delle cinque gare disputate furono considerate \"olimpiche\" dal Comitato Olimpico Internazionale. Successivamente, sotto raccomandazione dello storico olimpico Bill Mallon, il CIO ha rivisto le proprie posizioni e, tra le altre, ha stabilito di considerare nel computo delle medaglie anche le restanti due gare di equitazione.\nDato che un fantino avrebbe potuto gareggiare pi\u00f9 volte nella stessa gara con cavalli diversi, non \u00e8 stato possibile determinare il numero esatto di concorrenti, ma \u00e8 stato stimato che potessero essere tra i 37 ed i 64, provenienti da otto paesi. Tra questi figuravano anche due donne: l'italiana Elvira Guerra nello \"Chevaux de Selle\" e la francese \"Moulin\", il cui nome non \u00e8 stato confermato."}
{"id": "465894", "revid": "122655453", "url": "https://it.wikipedia.org/wiki?curid=465894", "title": "Seconda Fondazione", "text": "Seconda Fondazione (\"Second Foundation\"), edito in italiano anche come L'altra faccia della spirale, \u00e8 un romanzo di fantascienza del 1953 di Isaac Asimov che chiude la trilogia originale del Ciclo delle Fondazioni. La narrazione riprende laddove si era interrotta in \"Fondazione e Impero\". Le storie che compongono il romanzo vennero originariamente pubblicate nella rivista \"Astounding\" coi titoli \"Now you see it\" nel gennaio 1948 e \"And Now You Don't\" nel novembre 1949-gennaio 1950.\nTrama.\nPrima parte.\nIl Mulo \u00e8 da cinque anni il Primo Cittadino della Galassia. Per completare l'opera deve tuttavia scovare e distruggere il suo unico nemico, la fantomatica Seconda Fondazione, convinto che essa si stia preparando ad affrontare la minaccia.\nIl Mulo conosce il grande potere della Seconda Fondazione, avendo ereditato direttamente da Hari Seldon le conoscenze sulla psicostoria, ignote nella Prima Fondazione, ma gli unici riferimenti sono le parole di Hari Seldon che la localizza all'altro capo della Galassia (\"Star's end\" nell'originale). Nel tentativo di scovarla per distruggerla, il Mulo manda in missione il generale Han Pritcher e il giovane Bail Channis. Il generale \u00e8 un \"condizionato\", cio\u00e8 reso artificialmente fedele dal Mulo in virt\u00f9 dei suoi poteri mentali, dopo che questi aveva tramato per ucciderlo. Channis viene invece reclutato nella convinzione che la sua mente libera possa dare un contributo pi\u00f9 creativo e originale alla ricerca della Seconda Fondazione.\nChannis localizza il pianeta Tazenda, la cui assonanza con \"Star's end\" gli \u00e8 sufficiente a convincere il Primo Cittadino che quella sia la sede della Seconda Fondazione. Il Mulo, attraverso le sue facolt\u00e0 ed acume \u00e8 certo che Channis possegga un pur lieve potere mentale e dunque sia un membro infiltrato della Seconda Fondazione. Egli tuttavia lo vuole utilizzare per volgere la situazione a suo favore.\nPritcher e Channis sono su un freddo e desolato pianeta vassallo di Tazenda, Rossem, per vagliare la presenza di membri della Seconda Fondazione ma l'ufficiale convertito smaschera il giovane in un acceso dibattito in privato. Ben presto i due sono raggiunti dal Mulo il quale li ha seguiti con la sua flotta. Channis svela i suoi poteri mentali battendosi con il Primo Cittadino ed usando la minaccia di un Pritcher liberato dalla conversione. Il Mulo, pi\u00f9 potente, riesce a sconfiggerlo ed estorcergli sotto la pena del dolore la notizia tanto attesa, che Rossem sia l'ubicazione della Seconda Fondazione.\nIn quello che sembra un ultimo, disperato tentativo in difesa di Channis e del pianeta, interviene il Primo Oratore - uno dei sapienti della Seconda Fondazione - cercando di contrastare con i propri poteri mentali quelli del Mulo, convinto di avere in mano la vittoria, ma, in un ulteriore colpo di scena, l'uomo rovescia le carte in tavola e rivela al Primo Cittadino che Channis \u00e8 stato precedentemente condizionato per infondergli la convinzione, falsa, che la Seconda Fondazione si trovasse su Rossem, allo scopo di portare lui e la sua flotta lontano da Kalgan, lasciando il pianeta indifeso.\nLo sconcerto del Mulo \u00e8 tale da abbassare per un momento le sue difese mentali, permettendo cos\u00ec al Primo Oratore di condizionarlo a sua volta e renderlo definitivamente inoffensivo. Il mutante torna su Kalgan per continuare a governare per i pochi anni che la sua debole salute gli concede, come un sovrano illuminato e pacifico.\nSeconda parte.\nUn effetto collaterale dell'intervento diretto che si \u00e8 reso necessario per la Seconda Fondazione \u00e8 che questa ha dovuto scoprirsi, rivelando la sua esistenza ai membri della Prima Fondazione, che dopo la morte del Mulo ha riacquistato la sua indipendenza. A questo punto appaiono nella storia il dottor Darell, figlio di Toran e Bayta Darell, e sua figlia Arcadia. Darell guida un gruppo di scienziati e intellettuali della Prima Fondazione che cercano di contrastare la Seconda Fondazione, interpretando il suo proposito di correggere la deviazione dal Piano Seldon come un illecito tentativo di dominio della loro volont\u00e0. Trovano infatti le prove del condizionamento mentale al quale sono stati sottoposti alcuni membri della classe dirigente, e si mettono alla sua ricerca per distruggerla.\nDato che una delle condizioni fondamentali per la riuscita del Piano Seldon era che le masse fossero ignare del loro condizionamento e del corso futuro degli eventi, gli uomini della Seconda Fondazione mettono a punto un progetto per correggere questa ulteriore deviazione dal Piano. Innanzitutto, uno dei suoi membri, Lady Callia, riesce a infiltrarsi su Kalgan e a diventare la donna del signore del pianeta, Stettin, inducendolo a dichiarare contro la Prima Fondazione una guerra che questa sarebbe stata destinata a vincere, con l'obiettivo di far riacquistare ai suoi membri la fiducia nelle proprie possibilit\u00e0 dopo il presunto fallimento del piano di Hari Seldon. Un altro membro, Anthor, si infiltra nello stesso gruppo di Darell, che nel frattempo ipotizza che Kalgan sia la vera sede della Seconda Fondazione. La svolta definitiva agli eventi la d\u00e0 il Primo Oratore, Preem Palver, che, sotto le spoglie di un mercante agricolo, interviene personalmente cavando d'impaccio Arcadia da una situazione difficile in cui si era cacciata su Kalgan, e portandola con s\u00e9 al sicuro su Trantor. Qui Arcadia, nell'attesa che la guerra finisca per poter tornare a casa, ha un'intuizione sulla sede della Seconda Fondazione, e tramite Preem Palver fa riferire al padre una frase rivelatrice: \"\"un circolo non ha un capo\". Questa fa riferimento alla forma a doppia spirale della Galassia, che percorrendo lungo la circonferenza conduce allo stesso punto di partenza, indicando quindi che la Seconda Fondazione \u00e8 stata creata su Terminus e tenuta nascosta, per seguire da vicino e indirizzare lo sviluppo della Prima. Tutto ci\u00f2 viene confermato da Anthor quando viene scoperto, e la ricerca porter\u00e0 a scovare e neutralizzare 50 uomini della Seconda Fondazione su Terminus, convincendo la Prima Fondazione di essere rimasta ormai l'unica.\nIn realt\u00e0 la Seconda Fondazione ha ripreso integralmente le redini dell'equilibrio storico della Galassia, salda nella sua sede. La narrazione infatti si conclude con Preem Palver che riflette sulla riuscita del suo piano per condizionare Darell tramite Arcadia, e sui drammatici costi che si erano resi necessari, facendo sacrificare 50 volontari per convincere la Prima Fondazione di aver eliminato definitivamente la Seconda, in modo che potesse continuare sulla strada della costruzione di un altro Impero Galattico ignara del condizionamento, lasciando procedere senza pi\u00f9 ulteriori intoppi il Piano Seldon, mentre la Seconda Fondazione proseguiva nel silenzio, dimenticata da tutti, a supervisionare la strada verso il Secondo Impero, l\u00ec nella sua \"segretissima\"\" sede da cui mai si era spostata: su Trantor, l\u00e0 dove tutto era iniziato, l\u00e0 sul pianeta che al tempo di Hari Seldon era il centro dell'Impero e costituiva non solo in termini fisici, ma soprattutto in termini di civilt\u00e0 l'altro capo della Galassia rispetto alla periferia selvaggia dove fu creata la Prima Fondazione. Trantor: la Fine delle Stelle, Star's End."}
{"id": "465896", "revid": "4", "url": "https://it.wikipedia.org/wiki?curid=465896", "title": "I Cavalieri dello Zodiaco", "text": ""}
{"id": "465901", "revid": "729019", "url": "https://it.wikipedia.org/wiki?curid=465901", "title": "Louis Alexandre Berthier", "text": "Infanzia.\nAlexandre nacque a Versailles dal Tenente colonnello Jean Baptiste Berthier (1721 \u2013 1804) un ufficiale nel Corpo degli Ingegneri Topografico e la prima moglie Marie Fran\u00e7oise L'Huillier de La Serre (sposata nel 1746). Era il maggiore di cinque figli con i tre fratelli che prestarono anch'essi servizio nell'esercito francese, due diventarono generali durante le Guerre napoleoniche\nCarriera militare.\nFu iniziato alla carriera militare dal padre, ufficiale del corpo del Genio sotto Luigi XVI, ed entr\u00f2 nell'esercito a diciassette anni servendo nel medesimo corpo. Nel 1773 si spost\u00f2 in Nord America e ne ritorn\u00f2 nel 1783 col grado di colonnello; nel 1789 divenne maggior-generale.\nDurante la Rivoluzione Berthier ricopr\u00ec il ruolo di comandante della Guardia nazionale a Versailles e aiut\u00f2 in qualche modo la fuga delle sorelle di Luigi XVI.\nNella guerra del 1792 comand\u00f2 lo Stato Maggiore del generale Luckner, poi del La Fayette. Sospeso dal servizio a seguito del passaggio del La Fayette agli austriaci, fu autorizzato ad arruolarsi come volontario nell'armata dell'Ovest nel maggio 1793 e si distinse nelle Argonne sotto Doumoriez e Kellermann. Serv\u00ec anche nella guerra vandeana fra il 1793 e nel 1795 fu reintegrato nel suo grado e proclamato capo di Stato Maggiore dell'armata d'Italia, di cui Bonaparte aveva da poco avuto il comando. Le sue capacit\u00e0 di lavoro, accuratezza e velocit\u00e0 di comprensione, combinate con la sua esperienza, lo fecero diventare il perfetto subalterno: fu il migliore assistente di Napoleone per il resto della sua carriera.\nSegu\u00ec Napoleone durante la campagna d'Italia del 1796, e gli fu assegnata l'armata in seguito al trattato di Campoformio. Il 9 dicembre 1797 occup\u00f2 Roma, esautor\u00f2 papa Pio VI ed il 15 febbraio dell'anno dopo proclam\u00f2 la Repubblica Romana. Nominato nel marzo 1798 capo di stato maggiore dell'armata d'Inghilterra, pass\u00f2 subito dopo all'armata d'Oriente e si ricongiunse con Bonaparte in Egitto.\nDiede assistenza durante il colpo di Stato del 18 brumaio (10 novembre 1799) e divenne ministro della guerra dall'11 novembre 1799 al 4 aprile 1800. Nella campagna d'Italia del 1800, nel corso della battaglia di Marengo fu messo a capo dell'Armata di riserva, ma ag\u00ec comunque da capo di Stato Maggiore. Berthier si dimostr\u00f2 un perfetto organizzatore nell'attraversamento delle Alpi e fu ferito a un braccio durante la battaglia di Marengo.\nQuando Napoleone divenne imperatore, Berthier fu nominato primo maresciallo dell'impero e Gran Cacciatore. Prese parte alle battaglie di Austerlitz, Jena e Friedland e fu poi nominato prima duca di Valengin nel 1806, poi principe di Neuch\u00e2tel nel 1807.\nPrese parte alla guerra in Spagna nel 1808, e in Austria nel 1809, dopodich\u00e9 divenne principe di Wagram. Serv\u00ec, sempre come capo di Stato Maggiore, anche in Russia (1812), in Germania (1813) e in Francia (1814), fino alla caduta dell'impero.\nDurante l'esilio di Napoleone si ritir\u00f2 nei propri possedimenti, anche se accompagn\u00f2 il nuovo re Luigi XVIII nella sua solenne entrata a Parigi. Non si sa bene come reag\u00ec Berthier alla notizia della fuga di Napoleone dall'Elba, comunque \u00e8 certo che si ritir\u00f2 nel suo castello di Bamberga, in Baviera, dove mor\u00ec il 1\u00ba giugno 1815 cadendo da una finestra del terzo piano.\nLe circostanze della sua morte sono sconosciute. La teoria pi\u00f9 accettata \u00e8 quella di una caduta accidentale, anche se c'\u00e8 chi sospetta che gli si volesse impedire di ricongiungersi con Napoleone. La storiografia moderna peraltro tende ad escludere il suicidio. Va comunque osservato come l'assenza di un capo di stato maggiore quale era Berthier, eccellente organizzatore ed uomo di grande esperienza nei collegamenti, abbia avuto notevole peso a Waterloo.\nMatrimonio e figli.\nIl 9 marzo 1808 Berthier spos\u00f2 la Duchessa Maria Elisabetta in Baviera (Landshut, 5 maggio 1784 \u2013 Parigi, 1\u00ba giugno 1849), unica figlia femmina del Duca Guglielmo in Baviera e della Contessa Palatina Maria Anna di Zweibr\u00fccken-Birkenfeld sorella di Re Massimiliano I Giuseppe di Baviera. Ebbero un figlio maschio e due femmine:"}
{"id": "465906", "revid": "2231246", "url": "https://it.wikipedia.org/wiki?curid=465906", "title": "Gennaro Migliore", "text": "\u00c8 stato Sottosegretario di Stato al Ministero della giustizia dal 29 gennaio 2016 al 1\u00ba giugno 2018 nei governi Renzi e Gentiloni. \nDal 2 giugno 2021 \u00e8 Presidente dell'Assemblea parlamentare del Mediterraneo (PAM). Dal 20 novembre 2021 \u00e8 Presidente della Commissione sulle tematiche del Medio Oriente presso l'Assemblea della Unione Inter-Parlamentare (IPU).\nBiografia.\nSposato e con due figli, sin dalla nascita ha vissuto a Casoria.\nDopo aver conseguito la maturit\u00e0 scientifica nel 1987, si iscrisse al corso di laurea in Fisica presso l'Universit\u00e0 degli Studi di Napoli \"Federico II\". Consegue la laurea nel 2012, con una tesi dal titolo \"Distribuzioni partoniche nella diffusione profondamente inelastica\" con votazione finale 110/110 e lode. \u00c8 iscritto dal 2004 all'albo dei giornalisti del Lazio, elenco pubblicisti.\nCarriera politica.\nGli inizi.\nDopo una lunga esperienza nei movimenti studenteschi e pacifisti si iscrive al Partito della Rifondazione Comunista nel 1993. L'anno successivo, nel 1994, \u00e8 tra gli organizzatori del primo controvertice dei G7 tenutosi in Italia a Napoli.\nDal 1995 al 1997 \u00e8 ufficialmente il primo responsabile nazionale dell'organizzazione giovanile del PRC, i Giovani Comunisti. Nel 1996 viene eletto segretario della federazione di Napoli del PRC e diventa membro della direzione nazionale del partito.\nNel 2001 viene eletto responsabile Esteri e pace del PRC e nel 2005 entra a far parte della Segreteria nazionale del partito. Nel 2004 \u00e8 tra i fondatori del Partito della Sinistra Europea ed \u00e8 eletto nell'esecutivo fino al 2007.\nHa ricoperto per due mandati l'incarico di capogruppo di Rifondazione Comunista nel Comune di Napoli, essendo stato eletto per la prima volta nel 1997 e successivamente nel 2001, risultando in entrambi i casi primo degli eletti.\nDeputato e sottosegretario.\nAlle elezioni politiche del 2006 viene eletto per la prima volta alla Camera dei deputati, nella circoscrizione Campania 2.\nDurante questi due anni a Montecitorio ha fatto parte della II Commissione permanente Giustizia e della Commissione di indirizzo e vigilanza Rai. \u00c8 stato presidente, per la parte italiana, della Commissione interparlamentare Italia-Venezuela e ha ricoperto l'incarico di capogruppo parlamentare di \"Rifondazione Comunista - Sinistra Europea\" presso la Camera dei deputati.\nAlle elezioni politiche del 2008 viene candidato con la Sinistra Arcobaleno (alleanza elettorale a cui il PRC partecipa) ma la lista non supera la soglia di sbarramento, perci\u00f2 Migliore non viene rieletto in Parlamento.\n\u00c8 tra i fondatori dell'Associazione per la sinistra, nata nel dicembre 2008. Il 24 gennaio 2009 lascia Rifondazione Comunista per impegnarsi nella costruzione di un nuovo soggetto della sinistra, a partire dal Movimento per la Sinistra, di cui diviene coordinatore.\nNel 2009 contribuisce alla fondazione del movimento politico \"Sinistra e Libert\u00e0\", da cui nascer\u00e0 Sinistra Ecologia Libert\u00e0 (SEL). Fa parte della segreteria nazionale di SEL, ricoprendo l'incarico di responsabile cultura e comunicazione. In seguito al primo congresso del partito diventa membro del coordinamento nazionale dove ricopre l'incarico di responsabile esteri.\nAlle elezioni politiche del 2013 viene eletto alla Camera dei deputati nella circoscrizione Campania 1 tra le lista di SEL e viene eletto capogruppo SEL alla Camera.\nIl 18 giugno 2014 si dimette da capogruppo alla Camera in seguito alle polemiche nate nel gruppo parlamentare dopo la decisione di votare alla Camera in favore del \"Decreto IRPEF\" sugli 80 euro in busta paga per i redditi medio-bassi proposto dal Governo Renzi fondando assieme ad altri parlamentare fuoriusciti da SEL un'associazione chiamata \"Libert\u00e0 e Diritti-Socialisti europei\".\nIl 18 giugno 2014 si dimette da capogruppo alla Camera in seguito alle polemiche nate nel gruppo parlamentare dopo la decisione di votare alla Camera in favore del \"Decreto IRPEF\" sugli 80 euro in busta paga per i redditi medio-bassi proposto dal Governo Renzi fondando assieme ad altri parlamentare fuoriusciti da SEL un'associazione chiamata \"Libert\u00e0 e Diritti-Socialisti europei\".\nIl 22 ottobre 2014 annuncia la sua iscrizione al Partito Democratico, congiuntamente a quella degli altri membri del gruppo parlamentare di LED.\nIl 12 marzo 2015 viene chiamato a svolgere la funzione di coordinatore del Partito Democratico del VI municipio di Roma. \nNell'aprile 2015 \u00e8 stato relatore della nuova legge elettorale proposta dal PD l\"'Italicum\".\nIl 17 novembre 2015 entra nella nuova segreteria regionale campana del Partito Democratico.\nIl 28 gennaio 2016, in occasione del rimpasto del governo Renzi, \u00e8 stato nominato sottosegretario di Stato al Ministero della giustizia, incarico confermato nel governo Gentiloni il 29 dicembre 2016.\nViene rieletto deputato alle successive elezioni politiche del 4 marzo 2018, nella circoscrizione Campania 1 per la XVIII legislatura.\nA seguito della scissione del PD da parte del gruppo dei parlamentari, a settembre 2019 aderisce a Italia Viva. \nPresidente dell'Assemblea parlamentare del Mediterraneo (PAM).\nIl 2 giugno 2021 Gennaro Migliore \u00e8 stato eletto Presidente dell'Assemblea Parlamentare del Mediterraneo (PAM), ottenendo l'81% dei voti da parte delle delegazioni parlamentari alla XV Sessione planetaria della PAM.\nL'Assemblea, con sede a Napoli, conta tra membri attivi e membri permanenti 34 parlamenti. \u00c8 organo transnazionale regionale, provvisto di specifica identit\u00e0 giuridica, e ricopre il ruolo di osservatore presso l'Assemblea generale delle Nazioni Unite. Il suo ruolo consiste nel promuovere la stabilit\u00e0, la sicurezza e la pace nel bacino del Mediterraneo.\nIncarichi parlamentari.\nXV Legislatura\nXVII Legislatura\nXVIII Legislatura"}
{"id": "465909", "revid": "11684", "url": "https://it.wikipedia.org/wiki?curid=465909", "title": "Simboli imperiali giapponesi", "text": ""}
{"id": "465910", "revid": "712828", "url": "https://it.wikipedia.org/wiki?curid=465910", "title": "Nimbus 2000", "text": ""}
{"id": "465914", "revid": "1318658", "url": "https://it.wikipedia.org/wiki?curid=465914", "title": "Nimbus", "text": ""}
{"id": "465915", "revid": "767487", "url": "https://it.wikipedia.org/wiki?curid=465915", "title": "L'arco", "text": "L'arco (hang\u016dl: \ud65c; latinizzazione riveduta della lingua coreana: \"Hwal\") \u00e8 un film del 2005 diretto da Kim Ki-duk.\n\u00c8 stato presentato nella sezione Un Certain Regard al 58\u00ba Festival di Cannes.\nTrama.\nA bordo di una vecchia nave da pesca sperduta nel mare, un anziano pescatore sta crescendo una ragazza da dieci anni, dopo averla accolta all'et\u00e0 di sei, ed \u00e8 deciso a sposarla il giorno del suo diciassettesimo compleanno; dal giorno in cui \u00e8 salita, la ragazza non \u00e8 pi\u00f9 scesa dalla barca. I due conducono una vita tranquilla e abitudinaria: affittano la barca a giornata a pescatori a cui, su richiesta, il vecchio predice il futuro usando il suo arco in un pericoloso gioco di abilit\u00e0 e complicit\u00e0 con la stessa ragazza. L'arco \u00e8 al contempo arma di difesa che egli usa per proteggerla da pescatori fin troppo galanti, ma anche lo strumento musicale col quale, con maestria, allieta le lunghe ore di solitudine al largo.\nLa loro vita cambia quando uno studente, figlio di un pescatore, sale a bordo. I ragazzi entrano in confidenza e si innamorano e presto lei inizia a rifiutare le attenzioni del vecchio padrone della barca, fino a decidere di lasciare il mare per tornare a terra assieme allo studente. Preso dallo sconforto, il vecchio decide di suicidarsi, ma il suo tentativo viene fermato dal ritorno a bordo della ragazza che capisce di essere ancora profondamente legata al padre/futuro marito.\nSotto gli occhi dello studente, il vecchio e la ragazza decidono di sposarsi. Celebrano il rito e lasciano la barca per consumare il matrimonio, prendendo il largo con un piccolo motoscafo usato dal vecchio per fare la spola con il porto. A bordo del motoscafo la ragazza si addormenta e il vecchio capisce di non poterla avere, cos\u00ec scocca l'ultima freccia in aria e si getta in mare.\nIl finale \u00e8 pi\u00f9 simbolico che realistico: la freccia dopo lungo tempo cade tra le gambe aperte della ragazza la quale, pur non essendo stata colpita, comincia a sanguinare e ad avere degli spasmi sessuali: \u00e8 lo spirito del vecchio che si prende la sua verginit\u00e0. Alla fine, nonostante il dolore, la ragazza \u00e8 felice, finalmente libera di partire. I due giovani salpano dalla vecchia barca arrugginita, la quale li segue per un breve tratto, per poi affondare rapidamente in mare."}
{"id": "465916", "revid": "120188221", "url": "https://it.wikipedia.org/wiki?curid=465916", "title": "Francesi, ancora uno sforzo se volete essere Repubblicani", "text": "Francesi, ancora uno sforzo se volete essere Repubblicani (\"Fran\u00e7ais, encore un effort pour \u00eatre r\u00e9publicains\") \u00e8 un opuscolo del Marchese de Sade, pubblicato nel 1795 all'interno del suo libro \"La filosofia nel boudoir\".\nSade lo presenta come un libretto acquistato nel \"palazzo dell'Uguaglianza\" da uno dei suoi personaggi.\nL'opuscolo \u00e8 diviso in due parti: la prima, pi\u00f9 breve, parla della religione; la seconda, pi\u00f9 estesa, dei costumi.\nObiettivo dell'opuscolo \u00e8 incitare i francesi a compiere uno sforzo finale per realizzare appieno, contro le forze reazionarie del dispotismo politico e religioso, quelli che per Sade sono gli obiettivi della Rivoluzione francese. Basi concettuali dell'opuscolo sono il cosiddetto Illuminismo radicale, ateo e materialista, portato alle sue estreme conseguenze.\nIl quadro finale \u00e8 quello di una sorta di utopismo anarchico estremo, dove gli individui sono legittimati a compiere qualunque azione, in nome della soddisfazione dell'impulso al piacere, anche a spese altrui. Le conclusioni a tratti paradossali, per cui ad esempio viene difeso l'omicidio ma condannata la pena di morte, hanno portato diversi commentatori a interrogarsi sulla natura della proposta di Sade: riflessioni convinte di una mentalit\u00e0 estrema, o provocazione dissacrante e volutamente irrealistica?\nLa religione.\nLa prima parte consiste soprattutto in un violento attacco alla religione, in particolare alla religione cristiana. Sade identifica il Cristianesimo come uno dei principali strumenti del dispotismo monarchico, una religione utile solamente a mantenere il popolo sottomesso ai governanti. Il cristianesimo dev'essere completamente proibito, altrimenti rester\u00e0 una perenne minaccia nei confronti dell'appena acquisita libert\u00e0 Repubblicana.\nAl pari del cristianesimo, Sade rifiuta ogni forma di teismo. Dato che la materia ha in s\u00e9 stessa il principio del proprio movimento, non ci sono motivi per cercare una causa esterna; se non si riesce a comprendere l'esistenza del mondo, non ha senso cercarne la causa in qualcosa di ancor meno comprensibile, com'\u00e8 l'idea di dio. Inoltre, l'idea di dio \u00e8 priva di significato perch\u00e9, secondo Sade, che riprende l'empirismo, tutte le idee derivano da impressioni sensoriali, e di dio non si pu\u00f2 avere esperienza. Infine, l'idea di dio va incontro a una serie di contraddizioni inaccettabili: dio \u00e8 ordine, ma nel mondo regna il disordine; dio \u00e8 onnipotente, ma la sua volont\u00e0 non si realizza; e cos\u00ec via.\nIn generale, comunque, ogni religione non \u00e8 che uno strumento usato dai potenti per poter dar forza alle proprie leggi. Sade auspica dunque, per la libert\u00e0, l'estinzione di tutti i culti. Dato che la Rivoluzione ha iniziato a distruggere tutti i pregiudiz\u00ee, la religione dev'essere distrutta in quanto fonte dei pregiudiz\u00ee. In queste teorie, \u00e8 evidente l'influsso dell'ala materialista dell'illuminismo, in particolare l'ateismo di d'Holbach e Diderot.\nSe proprio si vuole una religione, che sia una religione civile, simile al paganesimo degli antichi romani. L'antico paganesimo, secondo Sade, personificava e onorava le grandi idee, i grandi uomini, le grandi azioni, incitando il popolo ad agire per il bene della Repubblica, elettrizzando ed elevando l'anima, contrariamente al cristianesimo, unicamente in grado di mortificarla.\nPer eliminare la religione, secondo Sade, non servono deportazioni o assassin\u00ee (strumenti propr\u00ee, invece, dei dispotismi). \u00c8 sufficiente che la religione sia fatta oggetto di ridicolo, di scherno, e che lo Stato promuova e prem\u00ee quelle opere che la sbeffeggino, e in capo a sei mesi la religione avr\u00e0 cessato di esistere.\nI costumi.\nIl nuovo regime Repubblicano esige dei nuovi costumi. Secondo Sade dev'essere riconosciuta libert\u00e0 di coscienza, libert\u00e0 di parola e la massima libert\u00e0 d'azione. Si deve ridurre al minimo il numero di quelli che sono definiti crimini.\nPer definire i crimini si devono definire i doveri dell'uomo. Questi possono essere di tre tipi:\nMa dio, come detto nella parte sulla religione, non esiste, e dunque il sacrilegio non pu\u00f2 essere considerato un crimine. Piuttosto, ci dev'essere la libert\u00e0 di deridere le religioni. Le religioni che pretendessero di difendersi dal ridicolo ben presto pretenderebbero anche di essere l'unica religione possibile, e cos\u00ec si tornerebbe al dispotismo.\nPer quanto riguarda il secondo punto, il comandamento cristiano di amare gli altri come se stessi \u00e8 contrario alle leggi naturali. Al massimo si pu\u00f2 amare gli altri come dei fratelli. Inoltre, non dev'essere punito chi non si sente spinto ad amare gli altri. Non si pu\u00f2 pretendere che tutti gli uomini siano uguali, ed \u00e8 per questo che le leggi devono essere miti, in modo da adattarsi alle diversit\u00e0 individuali. Anche perch\u00e9 sarebbe inutile punire per legge chi la legge, per sua natura, \u00e8 portato a violarla.\nPer questo Sade si dichiara contrario alla pena di morte. Secondo Sade uccidere \u00e8 lecito, ma non per legge, perch\u00e9 la legge \u00e8 fredda, non si muove per passione, la legge \u00e8 di per s\u00e9 contraria alla natura. Inoltre la pena di morte non fa altro che raddoppiare il numero di coloro che vengono uccisi: la vittima e il condannato.\nI crimini contro gli altri possono essere di quattro tipi:\nSi tratta di azioni considerate criminali nei regimi dispotici. Secondo Sade non devono essere considerate tali in un regime Repubblicano.\nLa calunnia.\nLa calunnia non \u00e8 un crimine perch\u00e9, se vera, non fa altro che informare la gente della natura malvagia dell'uomo calunniato. Se falsa, invece, chi \u00e8 calunniato, per difendersi, non deve far altro che mostrarsi per quello che \u00e8. Anzi, la calunnia stimola l'uomo virtuoso a impegnarsi ulteriormente per mostrare la propria virt\u00f9, e quindi \u00e8 positiva per la Repubblica.\nIl furto.\nIl furto, nell'antichit\u00e0, non era considerato un crimine. Le antiche civilt\u00e0 celebravano il furto e il saccheggio. In una Repubblica il furto serve a livellare le ricchezze, a garantire maggiore uguaglianza. Sade ammette che la Repubblica francese nasce sul giuramento di difendere la propriet\u00e0 privata. Tuttavia, argomenta che non si pu\u00f2 chiedere tale giuramento a chi non possiede nulla, sarebbe un controsenso. Un nullatenente che ruba non fa altro che ristabilire la giustizia. Inoltre, chi ruba segue l'impulso della natura, quello di conservare se stessi anche a spese altrui.\nLa mancanza di pudore.\nI crimini legati all'impudicizia, derivati dal libertinaggio, sono di vario tipo: prostituzione, adulterio, incesto, stupro, sodomia. Sade afferma che una Repubblica, per difendersi dai despoti e dai nemici, deve ricorrere alla guerra, che \u00e8 di per s\u00e9 immorale; non pu\u00f2 dunque pretendere la moralit\u00e0 da parte dei suoi sudditi. Inoltre, l'immoralit\u00e0 \u00e8 uno stato di movimento permanente, l'ideale per garantire la perpetua insurrezione che deve caratterizzare una Repubblica.\nIl pudore \u00e8 comunque contrario alla natura, che ci ha fatti nudi. Quindi non si deve resistere alla natura, ma soddisfarla, specie nel suo aspetto della lussuria. Per garantire tale soddisfazione la prostituzione deve essere lecita. Chiunque deve poter avere a disposizione un corpo altrui, di qualunque et\u00e0 e sesso desideri, di cui essere momentaneamente padrone. Si tratta anche di un utile sistema per permettere agli uomini di sfogare la necessit\u00e0 di sentirsi despoti, che altrimenti si rivolterebbe contro la Repubblica.\nQuello che non deve essere permesso, e che va contro i diritti della natura, \u00e8 il possesso esclusivo di un'altra persona, o di una classe sull'altra. Il possesso esclusivo pu\u00f2 essere esercitato solo su oggetti o animali, non su esseri umani, i quali sono tutti uguali nei loro diritti. Si ha il diritto di godere degli altri e dei loro corpi, anche con la forza e la violenza, e tramite qualunque capriccio, per quanto bizzarro sia, ma solo temporaneamente.\nOvviamente, seguendo il principio dell'uguaglianza dei diritti, la prostituzione, organizzata pubblicamente, deve essere disponibile anche per le donne. Anche perch\u00e9, dice Sade, le donne sono per natura pi\u00f9 focose e lussuriose degli uomini: i costumi che tentano di frenare queste naturali tendenze femminili sono iniqui e assurdi. Sade riporta numerosi esemp\u00ee di come la lussuria sia stata considerata positivamente presso diversi popoli, e conclude che \u00e8 solo nel cristianesimo che viene condannata, ed \u00e8 condannata perch\u00e9 il clero possa mantenere, tramite la confessione, un potere assoluto sulle donne.\nQualcuno pu\u00f2 obiettare che la totale libert\u00e0 sessuale rischia di produrre una gran quantit\u00e0 di figli privi di padre. Ma in una Repubblica \u00e8 meglio cos\u00ec, perch\u00e9 i figli, separati dalla famiglia, impareranno a riconoscere come tale solo la loro patria, ad amarla e a difenderla.\nDa tutto ci\u00f2 consegue che anche l'adulterio non \u00e8 un crimine.\nAnche l'incesto, per Sade, non \u00e8 un crimine. Non solo, afferma, \u00e8 ampiamente diffuso in tutto il mondo, ma \u00e8 del tutto naturale che si arrivi a desiderare chi si ama di pi\u00f9, cio\u00e8 i propr\u00ee consanguinei. Inoltre, l'incesto pu\u00f2 servire proprio a rafforzare i legami familiari.\nAnche lo stupro non \u00e8 un crimine. Innanzi tutto \u00e8 pi\u00f9 raro di quel che si creda. Inoltre, i danni che provoca sono limitati nel tempo e comunque inferiori rispetto ad altri presunti crimini, come il furto.\nLa sodomia \u00e8 correntemente giudicata un atto mostruoso, ma Sade si chiede in cosa consista la sua criminosit\u00e0. Forse nella dispersione del seme? Non pu\u00f2 essere, perch\u00e9 altrimenti la natura non avrebbe reso la dispersione cos\u00ec facile, sia con la sodomia che con altri mezzi. Anche la sodomia, poi, \u00e8 ampiamente diffusa e documentata in moltissimi popoli lungo i secoli, specie presso i popoli guerrieri, dove serve a rafforzare il cameratismo. Soprattutto, la sodomia \u00e8 una questione di gusti personali: perch\u00e9 impedire di soddisfarli a chi vi \u00e8 stato indirizzato per natura? Tutto questo discorso vale ovviamente anche per gli accoppiamenti con mostri o animali di ogni sorta: per Sade non sono da condannare.\nL'omicidio.\nL'omicidio sembrerebbe il peggior crimine, in quanto toglie un bene (la vita) in maniera irreparabile.\nRiguardo all'omicidio sono quattro le domande da porsi:\nPer quanto riguarda i doveri dell'uomo verso s\u00e9 stesso, l'unico crimine in questo caso sembra possa essere il suicidio. Secondo Sade, che mostra come presso molti popoli il suicidio fosse accettato, non \u00e8 da condannare, anzi, si tratta di un atto di coraggio.\nConclusioni.\nSade conclude che molte azioni sono ritenute crimini solo per dei pregiudizi. Una Repubblica ha bisogno di poche leggi ma buone, che garantiscano la massima libert\u00e0 d'azione e consentano cos\u00ec allo stato di esser prospero. Sconsiglia per\u00f2 ai francesi la tentazione di esportare all'estero le proprie conquiste rivoluzionarie con la guerra: si tratta di un'impresa eccessiva, che porterebbe miseria, divisioni interne e, di conseguenza, minaccerebbe il ritorno del dispotismo. Auspica invece che la Francia, con la sua libert\u00e0 e la conseguente prosperit\u00e0, possa essere da esempio agli altri popoli, perch\u00e9 si liberino da soli dei propri tiranni."}
{"id": "465920", "revid": "48344", "url": "https://it.wikipedia.org/wiki?curid=465920", "title": "Operazione mangusta", "text": ""}
{"id": "465922", "revid": "48344", "url": "https://it.wikipedia.org/wiki?curid=465922", "title": "Piano mangusta", "text": ""}
{"id": "465929", "revid": "729019", "url": "https://it.wikipedia.org/wiki?curid=465929", "title": "Roseto di Roma", "text": "Il Roseto di Roma \u00e8 un giardino situato sulle pendici dell'Aventino, nei pressi del Circo Massimo, nella citt\u00e0 di Roma.\nStoria.\nFu istituito nel 1931 su decisione del Governatore di Roma, il principe Francesco Boncompagni Ludovisi, su sollecitazione della contessa Mary Gayley Senni. L'originaria collocazione era sul colle Oppio, presso il Colosseo. Il giardino era costituito da circa 300 piante, compresa una raccolta di rose provenienti dal Vivaio del Governatorato. Nel maggio 1933 fu istituito il Premio Roma per le Nuove Variet\u00e0 di Rose, il concorso pi\u00f9 antico del mondo dedicato a questi fiori dopo quello di Bagatelle, vicino a Parigi, istituito nel 1907. La contessa Mary Gayley Senni fu la curatrice delle varie edizioni e fece parte della giuria fino al 1954, in rappresentanza dell'American Rose Society. \nIl roseto and\u00f2 distrutto durante la seconda guerra mondiale e fu ricostituito nella Valle Murcia - un'area agricola che, dal III secolo a.C., era stata sede di un tempio dedicato a Flora. Vi fu collocato dal 1645 il cimitero ebraico fino al 1934, e il sito era per ci\u00f2 detto \"Ortaccio degli Ebrei\".\nIl cimitero ebraico fu spostato nel 1934 in un settore del cimitero del Verano, e la zona fu occupata da \"orti di guerra\", per poi rimanere incolta. Nel 1950 il Comune, con l'accordo della Comunit\u00e0 ebraica decise di ricreare il roseto nell'area attuale. L'antica destinazione non fu per\u00f2 obliterata: i vialetti che dividono le aiuole nel settore delle collezioni formano in pianta il disegno di una menorah, il candelabro a sette braccia, e ai due ingressi venne posta una stele con le Tavole della Legge di Mos\u00e8 che ne ricorda la passata destinazione, opera dell'architetto Angelo Di Castro.\nDescrizione.\nIn un'area di circa in leggero declivio, divisa in due da via di Valle Murcia (aperta nel 1934), si trovano circa 1\u00a0100 diverse specie di rose. Nel settore pi\u00f9 grande sono ospitate le variet\u00e0 che permettono di tracciare l'evoluzione della rosa dall'antichit\u00e0 a oggi, suddivise tra \"rose botaniche\", \"rose antiche\" e \"rose moderne\".\nDi particolare importanza la collezione di \"rose botaniche\" e \"rose antiche\", la cui diffusione inizi\u00f2 a declinare dopo l'inizio delle ibridazioni con le rose cinesi, importate a partire dagli inizi del XIX secolo, che diedero l'inizio alle numerosissime variet\u00e0 delle \"rose moderne\".\nNella seconda sezione, pi\u00f9 piccola, vengono ospitate le nuove variet\u00e0 di rose appena create, inviate qui da tutto il mondo, che dopo una permanenza di due anni partecipano al concorso internazionale \"Premio Roma\" per nuove variet\u00e0.\nIl parco \u00e8 aperto al pubblico per l'intera giornata da maggio a ottobre."}
{"id": "465930", "revid": "1543377", "url": "https://it.wikipedia.org/wiki?curid=465930", "title": "Energia orbitale specifica", "text": "In meccanica celeste o astrodinamica l'energia orbitale specifica \u00e8 una delle costanti di moto di un corpo orbitante che rispetta le usuali ipotesi di problema dei due corpi puntiformi (corpo orbitante e attrattore) che seguono la legge di gravitazione universale. Considerando quindi il moto di un satellite o di una sonda attorno ad un attrattore, in assenza di perturbazioni orbitali, l'energia totale specifica formula_1 si conserva. Questa quantit\u00e0 \u00e8 uno scalare e si misura in J/kg = m2s\u22122.\nQuindi per ogni punto della traiettoria vale la Legge di conservazione dell'Energia orbitale specifica:\ndove\nAnalisi energetica per il modello a due corpi.\nEsprimendo il modulo della velocit\u00e0 in funzione del modulo del momento angolare orbitale specifico e quindi in funzione del semilato retto, \u00e8 possibile arrivare ad un'espressione dell'energia orbitale specifica come funzione \"unicamente\" del semiasse maggiore dell'orbita:\ndove formula_9 \u00e8 il semiasse maggiore dell'orbita\nQuindi:"}
{"id": "465932", "revid": "339392", "url": "https://it.wikipedia.org/wiki?curid=465932", "title": "Laser disc", "text": ""}
{"id": "465934", "revid": "1534511", "url": "https://it.wikipedia.org/wiki?curid=465934", "title": "Martin Rees", "text": "Astronomo reale dal 1995 e master del Trinity College dell'Universit\u00e0 di Cambridge dal 2004, dal 1\u00ba dicembre 2005 al 2010 \u00e8 stato presidente della Royal Society.\nBiografia.\nRees ha studiato presso la Shrewsbury School e il Trinity College. In seguito ha studiato negli Stati Uniti prima di diventare professore all'Universit\u00e0 del Sussex. Tornato all'Universit\u00e0 di Cambridge, prese il posto di \"Plumian Professor\" di astronomia fino al 1991 e di direttore dell'istituto di astronomia dell'Universit\u00e0. Dal 1992 al 2003 \u00e8 stato professore di ricerca della Royal Society e dal 2003, professore di cosmologia e di astrofisica. \u00c8 stato professore di astronomia al Gresham College di Londra nel 1975 e dal 1979 \u00e8 membro della Royal Society. Inoltre \u00e8 professore esterno all'\"Imperial College\" di Londra e all'Universit\u00e0 di Leicester.\nNella sua carriera ha prodotto pi\u00f9 di 500 pubblicazioni e ha dato importanti contributi alla teoria dell'origine della radiazione cosmica di fondo, oltre che allo studio della formazione delle galassie. I suoi studi sulla distribuzione dei quasar diedero una forte argomentazione contro la teoria dello stato stazionario. Fu inoltre uno dei primi a proporre che l'energia dei quasar sia prodotta da enormi buchi neri. \u00c8 inoltre un noto divulgatore scientifico di astronomia e di scienze in generale.\nDal 22 luglio 2005 \u00e8 titolare di seggio a vita alla Camera dei Lord e dal 6 settembre dello stesso anno \u00e8 stato nominato \"Barone Rees di Ludlow\", una citt\u00e0 nella contea di Shropshire. L'asteroide 4587 Rees porta il suo nome.\nNel 2010 ha tenuto l'annuale serie delle prestigiose Reith Lectures per la BBC.\nRiconoscimenti.\nGli \u00e8 stato dedicato un asteroide, 4587 Rees."}
{"id": "465940", "revid": "729019", "url": "https://it.wikipedia.org/wiki?curid=465940", "title": "Bangka", "text": "Bangka (chiamata anche Banka) \u00e8 un'isola dell'Indonesia di 11.942\u00a0km\u00b2 e con una popolazione di 626.955 abitanti (1990).\nCaratteristiche.\nBangka \u00e8 separata a ovest dallo stretto omonimo dalla costa orientale di Sumatra, a nord \u00e8 bagnata dal Mar Cinese Meridionale, a est \u00e8 separata dallo stretto di Gaspar dall'isola di Belitung ed a sud \u00e8 bagnata dal mar di Giava. L'isola \u00e8 collinosa ed \u00e8 in parte coperta da foreste e acquitrini.\nIl centro principale \u00e8 Pangkal Pinang che \u00e8 il capoluogo della provincia indonesiana di Bangka-Belitung, nata nel 2000. La popolazione \u00e8 compasta da malesi con una cospicua minoranza di cinesi.\nStoria.\nL'isola fu ceduta dal sultano di Palembang ai britannici nel 1812: un'epoca immediatamente successiva alla conquista britannica di Giava, quando non era affatto detto che la Gran Bretagna avrebbe rinunciato all'arcipelago indonesiano.\nDue anni dopo i britannici cedettero Bangka agli olandesi, ai sensi del Trattato anglo-olandese del 1814, in cambio della base commerciale olandese di Cochin e relative dipendenze, poste sulla costa del Malabar, in India: un porto antichissimo, che aveva ospitato anche la tomba di Vasco de Gama, ma ormai decaduto e, comunque, isolato in un subcontinente ormai quasi interamente britannico. Lo scambio permetteva ai Paesi Bassi, di ricentrarsi su uno scacchiere decisamente pi\u00f9 strategico per i propri interessi coloniali.\nNel corso della seconda guerra mondiale, dal 1942 al 1945, l'isola venne occupata dal Giappone. Qui i Giapponesi si resero responsabili, il 16 febbraio 1942, del massacro dei feriti e di 21 infermiere australiane sopravvissuti all'affondamento del mercantile \"Vyner Brookeche\".\nA Bangka dagli anni sessanta sono agli arresti domiciliari diversi membri del Partito Comunista Indonesiano con il divieto di lasciare l'isola.\nRisorse naturali.\nBangka ha importanti giacimenti di stagno la cui estrazione \u00e8 stata un fattore importante nella storia dell'isola. Nella cittadina portuale di Muntok esiste un impianto metallurgico per la lavorazione dello stagno. La coltura principale \u00e8 quella del pepe.\nRiferimenti culturali.\nBangka \u00e8 presumibilmente il luogo dove Joseph Conrad ambient\u00f2 parte del suo romanzo \"Lord Jim\"."}
{"id": "465944", "revid": "125950819", "url": "https://it.wikipedia.org/wiki?curid=465944", "title": "Verga", "text": ""}
{"id": "465945", "revid": "2014155", "url": "https://it.wikipedia.org/wiki?curid=465945", "title": "Pandolfo II di Salerno", "text": "Biografia.\nFu il secondo della stirpe dei principi di Capua. Succedette al padre Pandolfo Testadiferro, che aveva stabilito la divisione del suo vasto dominio fra i due figli Pandolfo e Landolfo.\nTestadiferro aveva riunificato tutti i territori dell'antica \"Langobardia Minor\", assumendo nella sua persona la sovranit\u00e0 sui principati di Benevento, Capua e Salerno.\nLe sue disposizioni testamentarie stabilirono che al figlio maggiore, Landolfo, fossero assegnati Benevento e Capua, mentre al minore Pandolfo il Principato di Salerno.\nPandolfo II fu immediatamente osteggiato dal duca Mansone I di Amalfi, che gi\u00e0 nel 981 riusc\u00ec a rimuoverlo dal trono e ad ottenere il riconoscimento imperiale quale nuovo principe di Salerno.\nPandolfo raggiunse il fratello, che nel frattempo aveva perduto il dominio beneventano rimanendo sovrano della sola Capua, ed entrambi si unirono all'esercito imperiale di Ottone II in Calabria.\nI due fratelli morirono nella battaglia di Capo Colonna, contro i saraceni il 13 luglio 982."}
{"id": "465946", "revid": "124715189", "url": "https://it.wikipedia.org/wiki?curid=465946", "title": "Mehmet VI", "text": "Biografia.\nMehmet nacque al palazzo di Dolmabah\u00e7e o nel Palazzo di Be\u015fikta\u015f, a Costantinopoli. Nel nono giorno successivo alla sua nascita egli venne ufficialmente circonciso con una cerimonia ufficiale che si tenne nella Sala della Circoncisione (\"S\u00fcnnet Odasi\") del Palazzo Topkap\u0131. Suo padre era il sultano Abd\u00fclmecid I, mentre sua madre era G\u00fcl\u00fcst\u00fc (1831 \u2013 maggio 1861), una circassa.\nCome fratello minore di Mehmet V Resad, Mehmet gli succedette a causa del suicidio dell'erede al trono Yusuf Izzettin. Venne incoronato il 4 luglio 1918 come il 36\u00ba \"padishah\".\nLa prima guerra mondiale si era risolta in un completo disastro per l'Impero ottomano: le forze britanniche avevano occupato Baghdad e Gerusalemme e gran parte dell'impero doveva essere diviso tra gli alleati europei. Alla conferenza di Sanremo dell'aprile 1920, ai francesi era stato dato un mandato fiduciario sulla Siria e agli inglesi su Palestina e Mesopotamia. Il 10 agosto 1920 gli ambasciatori di Mehmet VI firmarono, senza opporre resistenze alla durezza dell'accordo, il Trattato di S\u00e8vres, con il quale si riconoscevano i mandati, si aboliva il controllo ottomano sull'Anatolia e Smirne, venivano considerevolmente ridotti i confini della Turchia, e si riconosceva l'indipendenza di Hijaz.\nL'accettazione del trattato da parte del sultano provoc\u00f2 forti agitazioni e fece mobilitare i nazionalisti turchi. Un nuovo governo, la Grande Assemblea Nazionale Turca, guidato da Mustafa Kemal, con base ad Ankara, si era formato contemporaneamente allo svolgersi della conferenza, nell'aprile 1920. Dopo duri scontri, il 23 aprile l'esercito del Califfo si arrese e il governo di Mehmet fu sconfessato e venne promulgata una costituzione temporanea.\nIl successo dei nazionalisti dopo una brillante campagna militare contro truppe di guerriglieri armeni in Anatolia orientale, di francesi in Cilicia e di greci, port\u00f2 all'abolizione del sultanato il 1\u00ba novembre 1922 (mantenendo nella dinastia ottomana la sola carica di califfo). Il 17 novembre Mehmet lasci\u00f2 Istanbul a bordo di una nave da guerra britannica. Condannato all'esilio a Malta, Mehmet in seguito pass\u00f2 gli ultimi anni della sua vita sulla riviera ligure. Il 19 novembre 1922, dopo essere stato dichiarato decaduto, suo cugino venne eletto califfo col nome di Abdul Mejid II, divenendo la nuova guida della dinastia. Mor\u00ec il 16 maggio 1926 a Villa delle Magnolie in Sanremo, venendo sepolto a Damasco.\nMatrimoni e figli.\nPrimo matrimonio e figli.\nIl primo matrimonio di Mehmet VI fu con l'abcasa Emine Naziked\u00e2 Marjim-Abaza Kad\u0131n Efendi (Sukhumi, Abcasia, 9 ottobre 1866 - Maadi, Cairo, 1944 e ivi sepolta) tenutosi nel Palazzo Ortak\u00f6y di Istanbul, l'8 giugno 1885. La coppia ebbe i seguenti figli:\nSecondo matrimonio.\nIl suo secondo matrimonio lo ebbe con la georgiana Seniye Inshira Kad\u0131n Efendi (Batumi, 10 luglio 1887 - Cairo, 10 giugno 1930) al Palazzo \u00c7engelk\u00f6y, Scutari, Istanbul, l'8 luglio 1905. Il matrimonio si concluse con un divorzio per la di lei relazione con Prens Sabahaddin. Mise al mondo un figlio avuto da Mehmet VI nel 1910 in esilio a Heybeliada, una delle isole principesche di Istanbul, durante il periodo dell'Impero ottomano.\nTerzo matrimonio e figli.\nIl terzo matrimonio Mehmet VI lo contrasse con Sadiye Mevedett Kad\u0131n Efendi (Adapazar\u0131, 12 ottobre 1893 \u2013 Palazzo \u00c7engelk\u00f6y Palace, Scutari, Istanbul, 1951 e ivi sepolta), al Palazzo \u00c7engelk\u00f6y, Scutari, Istanbul, il 25 aprile 1911. La coppia ebbe un solo figlio:\nQuarto matrimonio.\nIl quarto matrimonio fu con Nevare Kad\u0131n Efendi (Adapazar\u0131, 4 maggio 1901 \u2013 ?) al Palazzo Dolmabah\u00e7e, Istanbul, il 20 giugno 1918. La coppia divorzi\u00f2 nel 1924, senza eredi.\nQuinto matrimonio.\nIl quinto matrimonio fu con Nimit Nevzad (Istanbul, 2 marzo 1902 \u2013 prima del. 1985/1990) al Palazzo di Y\u0131ld\u0131z, Istanbul, il 1\u00ba settembre 1921 e rimase senza eredi."}
{"id": "465947", "revid": "36962", "url": "https://it.wikipedia.org/wiki?curid=465947", "title": "Martoglio", "text": ""}
{"id": "465951", "revid": "35813", "url": "https://it.wikipedia.org/wiki?curid=465951", "title": "Maometto VI", "text": ""}
{"id": "465953", "revid": "35813", "url": "https://it.wikipedia.org/wiki?curid=465953", "title": "Maometto III", "text": ""}
{"id": "465956", "revid": "125137481", "url": "https://it.wikipedia.org/wiki?curid=465956", "title": "Dove vai", "text": "Dove vai \u00e8 il primo album \"live\" del cantautore italiano Mango, pubblicato nel 1995.\nIl titolo del disco \u00e8 lo stesso dell'unico brano inedito (insieme a \"Sospiro\"), presentato al Festival di Sanremo 1995."}
{"id": "465958", "revid": "54354", "url": "https://it.wikipedia.org/wiki?curid=465958", "title": "Stemma ottomano", "text": "Ogni sultano dell'Impero Ottomano aveva un proprio stemma, chiamato \"tughra\", che era usato come emblema militare e dello stato. Gli emblemi moderni, ispirati da quelli europei, sono stati creati nel XIX secolo. Quello definitivo \u00e8 stato adottato dal Sultano Abdul Hamid II il 17 aprile 1882. Include due bandiere: la bandiera dell'Anatolia e gli altri eyaleti asiatici che ha una luna crescente e una stella su un fondo rosso, e la bandiera del Rumelia che ha tre lune crescenti su un fondo verde.\nAlcuni elementi grafici dello stemma quali l'ovale centrale e la luna crescente verticale con stella sono stati ereditati dalla moderna Repubblica di Turchia."}
{"id": "465959", "revid": "9", "url": "https://it.wikipedia.org/wiki?curid=465959", "title": "Cristalli fotonici", "text": ""}
{"id": "465961", "revid": "17654", "url": "https://it.wikipedia.org/wiki?curid=465961", "title": "Olderico Manfredi di Torino", "text": ""}
{"id": "465964", "revid": "287204", "url": "https://it.wikipedia.org/wiki?curid=465964", "title": "Dinamite Bla", "text": "Dinamite Bla (\"Hard Haid Moe\") \u00e8 un personaggio immaginario dei fumetti Disney, creato da Dick Kinney e Al Hubbard. Originariamente voleva essere una parodia del montanaro nordamericano che odia la citt\u00e0 e vive in isolamento da tutto e tutti, ispirato a Cnemone, il vecchio scorbutico protagonista del \"Bisbetico\" (\u0394\u03cd\u03c3\u03ba\u03bf\u03bb\u03bf\u03c2) di Menandro. Compare per la prima volta nella storia del 1964 \"Paperino e lo stornello alla \"page\"\", scritta da Dick Kinney e disegnata da Al Hubbard, come intrattabile villico con cui Paperoga e, suo malgrado, Paperino hanno a che fare.\nComparso quasi esclusivamente nelle storie americane per il mercato estero o in quelle di produzione brasiliana, dopo una lunga assenza \u00e8 stato recuperato come personaggio nel 2006, sulle pagine di \"Topolino\", dallo sceneggiatore Fausto Vitaliano, a partire dalla storia \"Dinamite Bla e e l'eclissi di sale\" disegnata da Giorgio Cavazzano. \nCaratteristiche.\nVive sulle montagne nei dintorni di Paperopoli, sul \"Cucuzzolo del Misantropo\", che sembra prendere il nome proprio da lui, e infatti caccia sovente gli scocciatori con l'archibugio caricato a sale. Nella storia \"Zio Paperone e la speculazione edilizia\" (1971), pubblicata su \"Topolino\" n. 835 (disegnata da Tony Strobl), si viene a sapere che Dinamite Bla abita a circa venticinque chilometri da Paperopoli (presumibilmente ad est della citt\u00e0), e che possiede gran parte del terreno circostante (migliaia di ettari), acquistato da un suo antenato con regolare contratto dagli indiani locali. Affezionato alla natura, resiste alle tante proposte di vendita delle sue propriet\u00e0 fatte da Paperone o da altri miliardari. Nella storia \"Dinamite Bla Sindaco\" abita sempre sul Cocuzzolo del Misantropo, che diventa prima sub-frazione di Zarro di Sopra, poi comune autonomo.\nIn \"Dinamite Bla da studente a professore \" (2009, sceneggiatura di Fausto Vitaliano, disegni di Roberto Vian) gli viene data la laurea in \"Educazione allegorica\". Nella storia \"Dinamite Bla e il Maiale da concorso\" fa la sua comparsa il personaggio di Cataldo, suino di Dinamite. Dal 2012 il personaggio \u00e8 stato ripreso dallo sceneggiatore Gabriele Mazzoleni, che ne ha scritto alcune avventure. \u00c8 inoltre sovente utilizzato da Roberto Gagnor. A volte appare con la nipote Valkyria (perennemente in cerca di un fidanzato), ma pi\u00f9 spesso con la governante Firmina, che nelle storie brasiliane a partire dal 1990 cerca di \"educarlo\", e soprattutto (in tutte le storie) il cane Fiuto Joe. \u00c8 socio del \"Club dei Buzzurri\", a cui appartengono altri montanari solitari e poco civili come lui. Detesta il vicino Truz, e Paperoga che lo importuna spesso, insieme a Paperino, il quale per\u00f2 sembra pi\u00f9 tollerato dal misantropo; i due paperi sono stati i primi a fargli visita proprio nella storia d'esordio di Dinamite nel 1964, ai tempi in cui Paperoga cercava nuovi sound per la sua passione musicale e aveva deciso di trovare qualche contadino che cantasse bene.\nNella breve storia \"Dinamite Bla e la sorella intellettuale\", pubblicata su \"Topolino\" n. 1916 del 16 agosto del 1992, fa la sua comparsa una sorella di Dinamite Bla di nome Genoveffa, che si autodefinisce \u00abintellettuale\u00bb e mal si adatta allo stile di vita del montanaro.\nAlbero genealogico.\nSu \"Topolino\" n. 2782 del 2009 viene proposto un albero genealogico degli antenati di Dinamite Bla:"}
{"id": "465966", "revid": "729019", "url": "https://it.wikipedia.org/wiki?curid=465966", "title": "Wespe", "text": "Il Sd.Kfz.124 Wespe (nome completo: \"Leichte Feldhaubitze 18/2 Auf Fahrgestell Panzer II - cannone da 18/2 da campagna leggero montato su telaio del Panzer II\") fu un pezzo d'artiglieria semovente usato dall'esercito tedesco durante la seconda guerra mondiale.\nSviluppo.\nGi\u00e0 durante la campagna di Francia nel 1940, il carro armato pi\u00f9 diffuso dell'esercito tedesco, il Panzer II, si dimostr\u00f2 inadeguato per il combattimento diretto contro altri carri, a causa dell'insufficiente potenza di fuoco e della ridotta corazzatura. Il 4 aprile 1942 fu richiesta una soluzione veloce per fornire un semovente d'artiglieria all'esercito tedesco, utilizzando scafi di veicoli corazzati gi\u00e0 disponibili. Gi\u00e0 il 13 maggio fu deciso di utilizzare lo scafo del Panzer II con un obice da 10,5\u00a0cm, con l'obiettivo di arrivare alla produzione di serie nella primavera del 1943.\nLa progettazione del Wespe inizi\u00f2 a met\u00e0 del 1942. Alkett svilupp\u00f2 il nuovo veicolo, che ebbe il numero di identificazione Sd.Kfz. 124, partendo dal Panzer II Ausf. F, rimuovendo la torretta e sostituendola con un obice da campagna leFH 18M da 105 mm della Rheinmetall-Borsig e con uno scudo corazzato a protezione dell'arma principale. Il motore fu posizionato pi\u00f9 avanti e le sospensioni furono modificate, rispetto al Panzer II originario, per rendere pi\u00f9 stabile il veicolo durante il rinculo del pezzo da 105\u00a0mm. Negli esemplari di produzione pi\u00f9 avanzata fu allungato lo scafo e riposizionati pi\u00f9 in avanti i radiatori. L'equipaggio del nuovo mezzo era composto da un autista, tre artiglieri ed un capocarro.\nLa produzione si articol\u00f2 in diversi stabilimenti, il pi\u00f9 importante dei quali fu il FAMO di Varsavia. In totale, furono costruiti 682 Sd.Kfz.124.\nImpiego operativo.\nEsistono alcune foto che presentano il Wespe in ambiente Mediterraneo (probabilmente in Sicilia), ma non risulta che sia stato impiegato in combattimento in quella zona di operazioni.\nIl Wespe entr\u00f2 in servizio durante la battaglia di Kursk nel luglio 1943 e vi rimase per tutto il resto della guerra, andando ad equipaggiare le batterie di artiglieria delle divisioni Panzer e Panzergrenadier. Organicamente i Wespe erano inquadrati nella prima e nella seconda batteria (ogni batteria contava sei Wespe) del reggimento di artiglieria (primo gruppo). Si dimostr\u00f2 affidabile ed efficace, tanto che Hitler ordin\u00f2 di indirizzare tutta la produzione degli scafi di PzKpfw II per la costruzione del Wespe.\nProgettato per fornire supporto alle prime linee, rimanendo alle spalle di esse, il Wespe non poteva affrontare uno scontro diretto con i mezzi corazzati nemici. Tuttavia, nel caso si verificasse questa sventurata evenienza, era dotato di alcuni proiettili perforanti. Sul campo di battaglia le batterie di Wespe erano dirette da osservatori avanzati dotati di radio, per evitare un'imprudente esposizione dei veicoli al fuoco nemico.\nVariante disarmata.\nSulla base del Wespe fu sviluppata una variante disarmata per il trasporto di munizioni, il Sf.auf. Fgst. PzKpfw II. La sua funzione era quella di rifornire sul campo di battaglia le batterie di Sd. Kfz.124, trasportando un massimo di 90 proiettili da 105\u00a0mm. Sf.auf. Il Fgst. PzKpfw II fu costruito in circa 150 esemplari."}
{"id": "465967", "revid": "64092", "url": "https://it.wikipedia.org/wiki?curid=465967", "title": "Fiuto Joe", "text": ""}
{"id": "465969", "revid": "1504506", "url": "https://it.wikipedia.org/wiki?curid=465969", "title": "Vettori orbitali di stato", "text": "In meccanica celeste o in astrodinamica i vettori orbitali di stato (chiamati anche semplicemente \"vettori di stato\") sono il vettore di posizione formula_1 e il vettore di velocit\u00e0 formula_2 rispetto ad un sistema di riferimento inerziale, che ha origine nel centro di massa dell'attrattore. I due vettori, con le loro tre componenti ciascuno, sono in grado di descrivere compiutamente il moto di un corpo attorno ad un attrattore, sotto le ipotesi standard di problema dei due corpi puntiformi (corpo orbitante e attrattore) che seguono la legge di gravitazione universale.\nIl vettore posizione \u00e8:\nIl vettore velocit\u00e0 \u00e8:\ndove :formula_5 , formula_6 , formula_7 sono i versori di sostegno del sistema di riferimento cartesiano inerziale.\nIl vettore velocit\u00e0 appartiene al piano orbitale, ed \u00e8 sempre tangente alla traiettoria.\ndove formula_9 \u00e8 il versore tangente alla traiettoria in un determinato istante di tempo.\nIl sistema di riferimento di r e v.\nIl sistema di riferimento \u00e8 cartesiano, in quanto i tre versori di sostegno sono mutuamente ortogonali e formano una terna destra. In particolare nel caso di un sistema \"geocentrico\":\nIl sistema \u00e8 considerato inerziale poich\u00e9, sebbene la direzione del Punto d'Ariete cambi nel tempo con il fenomeno di Precessione degli equinozi, questa variazione non si considera apprezzabile in riferimento alla vita del satellite.\nI vettori orbitali di stato come descrizione di un'orbita.\nLa descrizione di un'orbita kepleriana senza perturbazioni pu\u00f2 avvenire in tre modi:\nOgnuno di questi tre metodi fornisce le sei informazioni scalari che permettono di conoscere il moto di un satellite o di una sonda."}
{"id": "465971", "revid": "1305772", "url": "https://it.wikipedia.org/wiki?curid=465971", "title": "Kriva Palanka", "text": "Kriva Palanka (macedone: \"\u041a\u0440\u0438\u0432\u0430 \u041f\u0430\u043b\u0430\u043d\u043a\u0430\") \u00e8 un comune nella parte settentrionale della Macedonia del Nord. Kriva Palanka \u00e8 il capoluogo municipale.\nIl comune confina ad ovest con Rankovce, a nord con la Serbia, a sud con il Makedonska Kamenica, il Kratovo e Ko\u010dani e ad est con la Bulgaria.\nSociet\u00e0.\nEvoluzione demografica.\nSecondo il censimento nazionale del 2002 questo comune ha 20.082 abitanti. I principali gruppi etnici includono:\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "465974", "revid": "83531", "url": "https://it.wikipedia.org/wiki?curid=465974", "title": "Lesione da pressione", "text": "La lesione da pressione (comunemente detta piaga da decubito) \u00e8 una lesione tissutale, con evoluzione necrotica, che interessa l'epidermide, il derma e gli strati sottocutanei, fino a raggiungere, nei casi pi\u00f9 gravi, la muscolatura e le ossa. Piuttosto comunemente \u00e8 detta anche \"piaga\".\nEziologia.\nUna lesione da decubito \u00e8 la conseguenza diretta di una elevata o prolungata compressione, o di forze di taglio (o stiramento), causanti uno stress meccanico ai tessuti e la strozzatura di vasi sanguigni. Essa \u00e8 dovuta alla persistente pressione che, superando i 32 mm di mercurio, provoca una strozzatura dei vasi sanguigni, con conseguente necrosi tissutale; per questo \u00e8 classificata anche come \"lesione da pressione\".\nLe lesioni da decubito spesso sono delle conseguenze dovute a una inadeguata assistenza in ambito domiciliare per mancanza di conoscenze da parte degli assistenti sanitari o in ambito ospedaliero da parte dei professionisti sanitari. Non attivare immediate tecniche di prevenzione con utilizzo di moderni ausili antidecubito pu\u00f2 provocare gravissime lesioni.\nStadiazione.\nI sistemi di classificazione o stadiazione delle lesioni da pressione identificano per stadi le lesioni basandosi sulle condizioni degli strati del tessuto interessato. Le classificazioni per stadi non hanno il compito di descrivere globalmente la lesione, ma di quest'ultima ne forniscono una descrizione anatomica, relativamente semplice, della sua profondit\u00e0. \u00c8 sempre opportuno, qualora si classifichi, valuti e documenti una lesione utilizzare un sistema concordato, in quanto esistono vari sistemi di classificazione; tra i pi\u00f9 usati \u00e8 quello proposto dal \"National Pressure Ulcer Advisory Panel\" (nato durante la Consensus Conference del 1991:\nComplicanze.\nAlcune complicanze non infettive:\nPrevenzione generale.\nProtocolli.\nIndice di Norton: valutazione di grossi parametri che predispongono il paziente ad alto/medio/basso rischio di lesioni da pressione.\nSi basa su:\nSi d\u00e0 un punteggio da 1 (peggiore) a 4 (migliore). Se la somma totale dei punteggi \u00e8 &lt;/= 12: paziente ad alto rischio di lesioni da decubito. Il rischio diminuisce linearmente con l'aumentare del punteggio.\nLa scala di valutazione per gli infermieri \u00e8 di 4 gradi:\nL'indice di Norton \u00e8 stato a sua volta modificato in indice di Norton secondo Stotts dove i vari parametri sono stati dettagliati per poter fare una valutazione pi\u00f9 accurata in quanto la prima scala di Norton era soggetta a valutazioni pi\u00f9 soggettive (ci\u00f2 che per un operatore \u00e8 buono non \u00e8 detto che lo sia per un altro operatore che valuta il medesimo paziente)\nTrattamento dell'infezione, colonizzazione, contaminazione.\nEsistono modernissimi antisettici in grado di effettuare una riduzione della carica batterica in sede della lesione (medicazioni avanzate).\nTrattamento delle lesioni da decubito.\nUna lesione da decubito istologicamente ha sempre una tendenza a cronicizzare pi\u00f9 che a guarire spontaneamente, esistono trattamenti con modernissime biotecnologie, che sono in grado di riattivare i processi di riparazione tissutale, inibendo i processi di cronicizzazione. Fra i farmaci si utilizzano il becaplermin e il cadexomero iodico.\nIl trattamento si basa principalmente sullo sbrigliamento (\"debridement\") della lesione.\nIl tessuto necrotico deve essere rimosso nella maggior parte delle lesioni da decubito. Un'eccezione a questa regola \u00e8 rappresentata dalle lesioni al tallone.\nIl tessuto necrotico sfortunatamente \u00e8 una zona ideale per la crescita batterica: necrosi ed infezione batterica hanno la capacit\u00e0 di compromettere notevolmente la guarigione della ferita.\nCi sono alcuni modi per rimuovere il tessuto necrotico:"}
{"id": "465975", "revid": "2014155", "url": "https://it.wikipedia.org/wiki?curid=465975", "title": "Osman III", "text": "Biografia.\nFiglio di Mustafa II (1695-1703) e \u015eehsuvar Sultan, fratellastro minore di Mahmud I (1730-1754), Osman III fu un sovrano scarsamente significativo nella storia ottomana: il suo breve regno \u00e8 notevole per una crescente intolleranza verso i non musulmani (ai cristiani e agli ebrei venne imposto di portare abiti e distintivi che li identificassero) e per un incendio scoppiato a Istanbul.\nOsman III, come gli altri principi di sangue reale ottomani non primogeniti, visse la maggior parte della sua vita, mentre il padre e il fratello maggiore regnavano, nella prigione dorata del Palazzo Topkap\u0131, nella cosiddetta \"kafes\" (\"gabbia\") all'interno dell'harem. Al momento di divenire sultano aveva sviluppato alcune stranezze comportamentali: a differenza dei precedenti sultani, ad esempio, egli odiava la musica, e cacci\u00f2 tutti i musicisti da corte. Secondo il barone de Tott, Osman III era un tipo di sovrano arrabbiato e modesto. Inoltre, vivere per cinquanta anni nell'harem, la parte del palazzo riservata alle donne della famiglia del sultano, dovette generare in lui un odio per la compagnia femminile: egli usava calzare, infatti, scarpe ferrate, in modo che le donne, sentendo i suoi passi da lontano, potessero allontanarsi perch\u00e9 lui non fosse costretto ad incontrarle.\nRegno.\nLa prima attivit\u00e0 di Osman III fu quella di scegliere i funzionari di governo con cui lavorare. Durante il suo regno, i cambiamenti che apport\u00f2 negli incarichi governativi di alto livello, in particolare il Gran Visir, possono essere considerati come tentativi di ridurre l'importanza delle opere di carit\u00e0 nelle politiche dell'impero, ereditate dal precedente.\nDurante la forte tempesta del marzo 1756, un galeone egiziano si incagli\u00f2 a Kumkap\u0131 al tramonto. A causa della tempesta, 600 passeggeri non poterono essere evacuati. Il sultano, giunto sulla riva, soccorse tutti i passeggeri portando delle chiatte dal cantiere navale. Ordin\u00f2 la costruzione del faro di Ah\u0131rkap\u0131 a Istanbul per prevenire simili incidenti.\nLa prima processione della sua intronizzazione si tenne il 14 dicembre 1754. Gli storici dell'epoca non hanno scritto gli eventi che accaddero nell'impero a causa del freddo intenso e gelido del gennaio 1755. Osman fu responsabile di un \"firman\" nel 1757 che preserv\u00f2 lo \"status quo\" di vari siti della Terra Santa per cristiani, musulmani ed ebrei.\nNel secondo anno di regno, Osman perse la madre, \u015eehsuvar Sultan, che era stata in contatto con la sua religiosit\u00e0. In seguito, il principe pi\u00f9 anziano, Mehmed, mor\u00ec di malattia il 22 dicembre 1756. Secondo varie fonti, al funerale del principe, controllato dal gran visir e dallo sceicco al-Islam, parteciparono 5.000 persone. Alcune fonti contemporanee dissero che il principe fu avvelenato e ucciso su iniziativa di K\u00f6se Mustafa Pasci\u00e0.\nSi nota che, in questo periodo, furono inviate disposizioni contro il banditismo in Anatolia e in Rumelia, e soprattutto i movimenti dei Basci-buzuk, e che il sultano si interess\u00f2 anche a queste questioni. Alcune misure furono prese contro le trib\u00f9 di Bozulus e Cihanbeyli, gli armeni a causa dei disordini in Iran, i banditi intorno a Erzurum e Sivas, e il famoso leader Karaosmano\u011flu Hac\u0131 Mustafa A\u011fa. Quest'ultimo fu catturato e giustiziato, e la sua testa fu portata a Istanbul il 5 dicembre 1755.\nArchitettura.\nOsman \u00e8 famoso per aver costruito la moschea di Nuruosmaniye, la cui costruzione inizi\u00f2 durante il regno di Mahmud I. Il \"K\u00fclliye\" di Nuruosmaniye, noto anche come Osmaniye per un certo periodo, consisteva di tre scuole, madrasa, una biblioteca, una T\u00fcrbe, una Sebil, un Imaret e negozi. Osman costru\u00ec un nuovo quartiere nel 1755-1756 dove si trovava il Palazzo e il Giardino di \u00dcsk\u00fcdar, insieme a case e negozi. Costru\u00ec anche la Moschea di Ihsaniye e le sue masjid, che si trovano entrambe oggi a \u0130hsaniye.\nOsman III costru\u00ec una fontana a suo nome nel 1755-1756; fu distrutta 122 anni dopo la sua costruzione.\nMorte.\nOsman III mor\u00ec la notte del 30 ottobre 1757. La mattina presto si tenne una cerimonia e suo cugino Mustafa III fu posto sul trono. Il nuovo sultano ordin\u00f2 che Osman fosse sepolto nel Mausoleo della Nuova Moschea, non a Nuruosmaniye."}
{"id": "465976", "revid": "124598263", "url": "https://it.wikipedia.org/wiki?curid=465976", "title": "Le lettere di Babbo Natale", "text": "Le lettere di Babbo Natale (titolo originale inglese: \"The Father Christmas Letters\" o \"Letters from Father Christmas\"), ora pubblicate come Lettere da Babbo Natale, sono una collezione di lettere scritte e illustrate da J. R. R. Tolkien tra il 1920 e il 1943 per i suoi figli, fittiziamente attribuite a Babbo Natale. Furono pubblicate postume il 2 settembre 1976 per il terzo anniversario della morte dell'Autore. La curatrice era Baillie Tolkien, la seconda moglie del suo figlio pi\u00f9 giovane, Christopher. Vennero accolte caldamente dalla critica, la quale vi scorse elementi ispiratori per il suo capolavoro, Il Signore degli Anelli.\nTema.\nTolkien inizia a inviare ai propri figli - John, Michael, Christopher, Priscilla - queste lettere il 25 dicembre 1920, proseguendo nel gioco per oltre vent'anni: firmate Babbo Natale, infilate in buste bianche come la neve, affrancate con i francobolli delle Poste Polari, esse raccontano con humour e creativit\u00e0 le storie di Babbo Natale, ma anche del pasticcione Orso bianco e dell'Uomo della Luna, arricchendole di disegni e poesie."}
{"id": "465977", "revid": "367445", "url": "https://it.wikipedia.org/wiki?curid=465977", "title": "Film hard", "text": ""}
{"id": "465979", "revid": "1516566", "url": "https://it.wikipedia.org/wiki?curid=465979", "title": "Mr. Bliss", "text": "Mr. Bliss \u00e8 una favola illustrata scritta da J.R.R. Tolkien, pubblicata postuma nel 1982 in lingua originale e in Italia nel 1984. La macchinina del figlio terzogenito di Tolkien, Christopher, si racconta sia stata alla base dell'idea iniziale della fiaba. La storia fu ispirata dalle disavventure che Tolkien stesso ebbe con la sua prima automobile. Nel 1932, infatti, la famiglia Tolkien compr\u00f2 un'automobile che prese il nome di Joe Old, ricavato dalle prime lettere della targa (JO 9184) e da quel momento iniziarono le avventure che verranno poi trascritte in \"Mr. Bliss\".\nTrama.\nMr. Bliss decide di comprare una macchina gialla con le ruote rosse e si mette in viaggio per andare a trovare gli amici, provocando numerosi disastri. Numerose le avventure del protagonista: l'incontro con tre orsi nel bosco, con i vicini di casa arrabbiati, con negozianti irritati, e qualche incidente.\nStoria editoriale.\nTolkien sottopose il libro alla casa editrice che gi\u00e0 aveva pubblicato \"Lo Hobbit\", che aspettava con ansia un nuovo libro che potesse replicare quel successo. La pubblicazione tuttavia non ebbe luogo a causa dei costi proibitivi che le illustrazioni avrebbero avuto. Il manoscritto rimase in un cassetto fino al 1957, quando Tolkien lo vendette (insieme ai manoscritti originali di \"Il Signore degli Anelli\", \"Lo Hobbit\" e \"Il cacciatore di draghi\") alla Marquette University per la cifra complessiva di sterline.\nIl libro \u00e8 stato pubblicato nel 1982, con le tavole disegnate e scritte a mano da Tolkien su una pagina, e con la trascrizione nell'altra."}
{"id": "465981", "revid": "203463", "url": "https://it.wikipedia.org/wiki?curid=465981", "title": "Paleodieta", "text": "La paleodieta, chiamata anche dieta paleolitica o dieta delle caverne, \u00e8 un regime dietetico contemporaneo che intenderebbe riproporre un ipotetico tipo di alimentazione che avrebbe caratterizzato le popolazioni umane vissute nel periodo precedente l'introduzione dell'agricoltura, avvenuta circa anni fa.\nAccezione dietologica recente.\nPremessa.\nIl Paleolitico fu il primo periodo in cui si svilupp\u00f2 la tecnologia umana con l'introduzione dei primi strumenti in pietra, seguiti nell'ultimo milione di anni dal fuoco, poi utilizzato per la cottura degli alimenti da parte di diverse specie di ominidi a partire da circa 2,5 milioni di anni fa e terminato con l'introduzione dell'allevamento e dell'agricoltura. Per oltre due milioni di anni le specie umane trassero sostentamento da caccia, pesca e raccolta di vegetazione spontanea; a sostenere la dieta paleolitica sarebbe pertanto l'assunto, peraltro errato per la scienza moderna, che a livello genetico e fisiologico l'uomo non avrebbe subito grossi mutamenti dopo il Paleolitico, sebbene si sia assai evoluto dal punto di vista culturale, tecnologico e scientifico. Infatti, negli ultimi due milioni di anni i cambiamenti genetici sono stati tali da produrre una diversificata progenie di specie umane di cui una mezza dozzina afferenti al genere \"Australopithecus\" e pi\u00f9 di una dozzina afferenti al genere \"Homo\".\nTeoria e origine della paleodieta.\nLa dieta fu elaborata per la prima volta negli anni trenta dal dentista Weston A. Price che a seguito dei suoi viaggi in giro per il mondo si convinse che in talune popolazioni primitive l'assenza di alcune malattie, come la carie e la tubercolosi, fosse attribuibile alla dieta alimentare da loro seguita. Questa teoria \u00e8 ad oggi ampiamente smentita. Price pubblic\u00f2 le sue idee in un libro nel 1939 (\"Nutrition and Physical Degeneration\"). Il libro venne riscoperto negli anni settanta da Sally Fallon, appassionata di nutrizione, che nei decenni successivi diffuse il mito dell'uomo primitivo in perfetta salute per puro interesse economico in quanto il lancio di diete paleolitiche fu accompagnato da vendite di integratori e prodotti paleo pensati apposta per sfruttare la diffusione del fenomeno.\nSecondo i propugnatori della paleodieta recente, la corretta alimentazione si dovrebbe basare esclusivamente su quei cibi che erano reperibili prima dello sviluppo delle tecniche agricole, cio\u00e8 su prodotti di \"selvaggina\" di ogni tipo, specialmente midollo, cervella, frattaglie, sangue di mammiferi (si sostiene che la muscolatura venisse consumata solo se non c'era altro), pesce, crostacei, rettili, vermi, bachi, insetti, uccelli, uova, bacche, frutti, miele, vegetali appena spuntati, radici, bulbi, noci, semi, eccetera. Queste idee sono state respinte dalla comunit\u00e0 scientifica internazionale e ad oggi considerate come un fattore di rischio per varie patologie tra cui cardiache e metaboliche. \nTuttavia, se da una parte non ci sono prove che una dieta ricca di questi alimenti proteici e di grassi animali sia salutare, d'altra parte questa dieta si fonda sul concetto errato che gli uomini del Paleolitico avessero una dieta specifica, mentre in realt\u00e0 la dieta variava in ragione delle caratteristiche ambientali in cui essi si trovavano a vivere. Pertanto, per la scienza paleontologica tali tipologie di alimentazione non sono uniformabili ad una sola dieta poich\u00e9 coinvolgevano regimi alimentari tra i pi\u00f9 variati; la paleodieta contemporanea si configura quindi come una pseudoscienza e un siffatto regime alimentare pu\u00f2 portare a gravi conseguenze per la salute a seguito della mancanza di nutrienti essenziali."}
{"id": "465982", "revid": "125147606", "url": "https://it.wikipedia.org/wiki?curid=465982", "title": "Mango (Mango)", "text": "Mango (1994) \u00e8 un album di Giuseppe Mango.\nNote.\n\"Giulietta\", \"Soli nella notte\", \"Goccia a goccia\", \"Terra di passione\", \"Senza fretta di vivere\", \"I sensi miei\"\n\"Limite fisico del cuore (sienteme)\"\n\"Bruciante rabbia\", \"Un'alba nuova\"\n\"Profumo d'amore\""}
{"id": "465987", "revid": "767487", "url": "https://it.wikipedia.org/wiki?curid=465987", "title": "Tallo", "text": "Il tallo (dal greco \u03d1\u03b1\u03bb\u03bb\u03cc\u03c2: \"ramicello\", \"fronda\"), in botanica, \u00e8 il corpo vegetativo di organismi unicellulari, coloniali o anche pluricellulari. Il tallo si contrappone al cormo, corpo vegetativo delle piante superiori, che si presenta invece suddiviso in radici, fusto e foglie.\nGli organismi vegetali costituiti da un tallo erano classificati, quando si parlava di regno vegetale, come gruppo delle tallofite.\nNelle alghe il tallo pu\u00f2 essere inquadrato in categorie sulla base della complessit\u00e0 che lo caratterizza:\nNei funghi si osservano diversi tipi di tallo, microscopico ed unicellulare in alcuni Chytridiomycota e nei lieviti, mentre nei funghi pi\u00f9 evoluti il tallo \u00e8 rappresentato da un micelio filamentoso.\nSi distingue:"}
{"id": "465990", "revid": "729019", "url": "https://it.wikipedia.org/wiki?curid=465990", "title": "Mustafa IV", "text": "Biografia.\nLe origini.\nFiglio del sultano Abd\u00fcl Hamid I (1774-1789) e di una delle sue mogli, Valide Sultan Ayse Seniyeperver, Mustafa nacque a Costantinopoli. Sua madre divenne responsabile della sua educazione ma Mustafa prefer\u00ec trascorrere una vita tra i piaceri mondani anzich\u00e9 focalizzarsi sui suoi studi.\nIl regno.\nDurante il regno del cugino, il riformista Selim III (1789-1807), Mustafa godeva dei favori del sultano. Tuttavia, quando i giannizzeri si ribellarono contro Selim III, Mustafa lo trad\u00ec e appoggi\u00f2 questi ultimi che deposero Selim e lo dichiararono nuovo sovrano. Ma il sostegno per Selim III non scomparve, e nel 1808 un esercito, sotto la guida di Mustafa Bayrakdar, si mise in marcia alla volta di Istanbul per riportare questi sul trono. Per risposta, Mustafa IV ordin\u00f2 l'esecuzione di Selim III e del suo proprio fratello, Mahmud: questo avrebbe reso Mustafa IV l'unico maschio superstite della linea di discendenza reale e pertanto, sperava, avrebbe neutralizzato la ribellione eliminando ogni altro legittimo candidato al trono. Selim III venne ucciso e il suo corpo gettato per scherno contro l'esercito dei ribelli ma Mustafa IV venne comunque deposto e rimpiazzato dal fratello Mahmud II (1808-1839), sfuggito all'esecuzione nascondendosi, che lo fece mettere a morte il 15 novembre.\nMatrimoni e figli.\nLe mogli note di Mustafa IV furono: Shevr-i Nur, Dil-pezir, Seyyare e Peyk-i Dil. La sua unica figlia, Eminei, mor\u00ec nel 1808 ad appena sei mesi di vita."}
{"id": "465991", "revid": "123217308", "url": "https://it.wikipedia.org/wiki?curid=465991", "title": "Virgolette", "text": "Le virgolette sono un segno tipografico usato per contraddistinguere una parola o una frase come citazione, discorso diretto, per evidenziarne la natura gergale, tecnica, metaforica, figurativa, ironica o dialettale, o per parole e frasi straniere non ancora entrate nell'uso comune della lingua. Possono anche essere usate, in alternativa al corsivo, nei riferimenti bibliografici per citare il titolo di un periodico e vengono inoltre utilizzate da numerosi linguaggi di programmazione per delimitare le stringhe.\nLe virgolette si usano sempre in coppia, in modo analogo alle parentesi, e perci\u00f2 compaiono anch'esse sempre come \"aperte\" e \"chiuse\", rispettivamente prima e dopo la parola o la frase di pertinenza.\nTipologie ed uso correlato.\nVe ne sono di tre tipi:\nC'\u00e8 inoltre un quarto tipo, scarsamente usato in Italia, ma che viene talvolta usato in Svizzera, su influsso del francese:\nLe virgolette alte vengono utilizzate per riportare un discorso diretto, quindi le parole dei vari interlocutori.\nTalvolta pu\u00f2 capitare che un discorso venga riportato all'interno di una citazione: in questo caso la citazione esterna sta tra le virgolette basse, il discorso interno tra le virgolette alte. Esempio:\nPossono anche essere usate per dire che la parola va intesa con riserva, anche ironicamente. Se si parla figuratamente e si sta facendo una metafora \u00e8 inutile utilizzare le virgolette. Sar\u00e0 sbagliato, per esempio, scrivere: \u00abI due rivali stavano combattendo una \"guerra di nervi\"\u00bb.\nStoria.\nLe virgolette sono la traduzione dal latino \"signum citationis\". La presenza delle virgolette in un testo a stampa a caratteri latini \u00e8 attestata per la prima volta nell'edizione aldina del 1502 dei \"Dictorum et factorum memorabilium libri novem\" di Valerio Massimo, dove furono adoperate per segnalare i passi del testo ritenuti importanti; come segno di citazione sono presenti nel manoscritto S de \"Il Cesano\" di Claudio Tolomei (1525-1529) e nell'\"editio princeps\" de \"Il castellano\" di Gian Giorgio Trissino (1528).\nIn questi testi la virgoletta \u00e8 sempre una coppia di virgole situate lateralmente, al margine sinistro del testo e ad altezza di rigo: probabilmente deriva dal \"dipl\u00e9\" (\u00ab&gt;\u00bb), gi\u00e0 adoperato per segnalare i passaggi dei testi riportati dalle Sacre Scritture, mentre la virgoletta al testo \u00e8 attestata a partire dal XVII secolo (per Nina Catach, dal XVI secolo).\nIn informatica.\nIn informatica, nessuna delle tre coppie principali di caratteri \u00e8 presente come tale nelle tastiere italiane, le quali dispongono solo delle virgolette \"indifferenziate\" (cio\u00e8 senza distinzione tra aperta e chiusa) a uno (') e due apici (\") e la prima coincide con l'apostrofo. I sistemi operativi che supportano Unicode (tra cui Linux, macOS, Windows NT e successivi) permettono di inserire i caratteri speciali con delle sequenze di tasti o cambiando la mappatura della tastiera, molti programmi sono in grado di prevedere quale tipo di virgolette occorra a seconda dei casi (per esempio l'opzione \"virgolette intelligenti\" di molti programmi di videoscrittura).\nL'uso delle virgolette basse (\u00ab\u00a0\u00bb) \u2013 indicate indifferentemente come \"aguzze\", \"acute\", \"uncinate\", \"caporali\" (meno correttamente) oppure \"sergenti\" \u2013 ha conosciuto un periodo di crisi dapprima nella stampa litografica tratta da testi dattiloscritti (non esistendo il relativo tasto nelle macchine per scrivere) e poi con l'avvento del desktop publishing negli anni 1980, in quanto nelle prime versioni dei programmi non erano presenti i caratteri adeguati: un semplice segno di apice doppio (\") sostituiva tutti i tipi doppi (sia aperti, sia chiusi) e il segno di secondo, mentre l'apice singolo (') sostituiva l'apostrofo, entrambi gli apici singoli (aperto e chiuso) e anche il segno di primo.\nIn altre lingue.\nIn molte lingue, alfabeti e paesi vengono di regola usate le doppie virgolette, mentre le altre vengono usate come alternative o per casi speciali, come all'interno di una citazione, per concetti specifici o titoli cubitali. Ci sono tuttavia delle eccezioni come per esempio in inglese: gli statunitensi usano per lo pi\u00f9 le doppie, mentre gli inglesi usano spesso le singole."}
{"id": "465993", "revid": "2184720", "url": "https://it.wikipedia.org/wiki?curid=465993", "title": "Tripping", "text": "Tripping \u00e8 una canzone del cantante pop britannico Robbie Williams, primo singolo del sesto album \"Intensive Care\" (2005). Ha raggiunto il secondo posto nella \"Chart dei Singoli del Regno Unito\".\nWilliams stesso ha definito la canzone \"una specie di mini opera gangster\" e \"una sorta di atto cabaret-reggae\". Il ritmo incalzante della canzone deve molto ai primi lavori dei Clash. Nel coro Robbie raggiunge un falsetto simil-disco estremamente acuto. Dal punto di vista del testo la canzone \u00e8 un po' pi\u00f9 oscura delle precedenti. Narra la storia dei gangster e di come \"non si ammazzino e amino tutti le mamme\", prima di un doloroso coro che recita \"Ho ricevuto quanto sono disposto a dare\".\n\"Tripping\" \u00e8 stata lanciata in segreto dalle radio statunitensi, senza riscuotere molto successo nel paese.\nIl video.\nNel video si vede Robbie che corre ma non riesce a raggiungere nessun luogo. Compare anche un bambino dalle sembianze grottesche, che parla al cantante dal sedile accanto al guidatore (Williams), e due lesbiche pazze sul sedile posteriore. La macchina \u00e8 una Saab 95. Il video \u00e8 stato diretto da Johan Renck e trasmesso per la prima volta il 12 settembre 2005\nTracce.\nUK 2-Track CD Single\nUK CD Maxi\nUK DVD"}
{"id": "465994", "revid": "729019", "url": "https://it.wikipedia.org/wiki?curid=465994", "title": "Maraj\u00f3", "text": "Maraj\u00f3 \u00e8 un'isola situata alla foce del Rio delle Amazzoni nello Stato brasiliano del Par\u00e1.\nGeografia.\nCon una superficie di 40.100\u00a0km\u00b2 (che arrivano a 49.602\u00a0km\u00b2 aggiungendo il piccolo arcipelago di isole vicine), l'isola di Maraj\u00f3 \u00e8 la pi\u00f9 grande isola deltizia al mondo. Il nome nella lingua tupi-guaran\u00ed significa \"barriera del mare\". Maraj\u00f3 \u00e8 circondata completamente da acqua dolce.\nSebbene la sua costa nord-orientale si affacci sull'oceano Atlantico, la portata d'acqua del Rio delle Amazzoni \u00e8 cos\u00ec grande che l'acqua del mare ha una bassa salinit\u00e0 per una certa distanza dalla foce del fiume sudamericano.\nL'incontro delle acque del fiume con l'oceano provoca il fenomeno del pororoca.\nMaraj\u00f3 \u00e8 un'isola pianeggiante e acquitrinosa. Nella parte orientale \u00e8 coperta dalla savana, mentre in quella occidentale prevalgono le foreste pluviali. Durante il periodo delle piogge abbondanti, tra gennaio e maggio, l'isola \u00e8 allagata da acquitrini. Durante il resto dell'anno le piogge sono frequenti ma meno intense.\nLe citt\u00e0 principali sono Breves (95.000 abitanti circa nel 2006), Portel (45.000), Afu\u00e1 (36.000), Muan\u00e1 (28.000), Melga\u00e7o (26.000), Gurup\u00e1 (26.000), Curralinho (24.000), Soure (22.000), Anaj\u00e1s (21.000), Ponta de Pedras (20.000), S\u00e3o Sebasti\u00e3o da Boa Vista (20.000), Salvaterra (18.000), Cachoeira do Arari (18.000), Chaves (17.000).\nLa citt\u00e0 portuale di Bel\u00e9m, capitale dello Stato del Par\u00e1, \u00e8 posta di fronte all'isola di Maraj\u00f3, da cui \u00e8 separata dalla baia di Maraj\u00f3.\nStoria.\nDal 1870 la grande isola \u00e8 stata oggetto della ricerca archeologica brasiliana. Nei suoi tumuli sono state trovate ceramiche di vari formati color grigio crema; alcuni esemplari di giare da acqua, ovali o cilindriche, con bocche larghe o strette, ornato da rilievi, presentano pitture a disegno geometrico intrecciato di color rosso o bruno su fondo crema, sia all'interno che all'esterno. Alcune giare ovali recano un'ornamentazione geometrica incisa. Le urne funerarie, di forma troncoconica, possono talvolta presentare una decorazione a rilievo con figure umane coperte da disegni geometrici a forma di T o di H. Nel complesso le urne venivano decorate a larghe forme curvilinee rosse su fondo crema.\n\u00c8 possibile, anche se la datazione non \u00e8 ancora precisa, che la cultura di Maraj\u00f3, che sembra tuttora attestata nei primi secoli della nostra era, sia esistita sin dal primo millennio a.C.. Se ne trovano testimonianze nelle raccolte del Mus\u00e9e de l'Homme a Parigi e dell\"'University Museum\" di Philadelphia.\nEconomia.\nLe attivit\u00e0 economiche pi\u00f9 importanti sono lo sfruttamento delle foreste e la produzione di caucci\u00f9. Parte della foresta originaria ha lasciato il posto a grandi tenute terriere dove si allevano i bufali.\nTipiche delle popolazioni indigene dell'isola erano le ceramiche marajoara rinvenute in scavi archeologici. Oggi la replica di tali ceramiche \u00e8 un'attivit\u00e0 artigianale diffusa.\nNel corso dell'epidemia di spagnola del 1918 \u2013 1919 l'isola di Maraj\u00f3 fu la sola area al mondo con una popolazione consistente ad essere risparmiata dall'epidemia.\nUn decreto legge del Parlamento brasiliano del 2002 prevede la possibilit\u00e0 di tenere un plebiscito per istituire il Territorio Federale di Maraj\u00f3."}
{"id": "466006", "revid": "712828", "url": "https://it.wikipedia.org/wiki?curid=466006", "title": "Tahiri Veila", "text": ""}
{"id": "466009", "revid": "2008491", "url": "https://it.wikipedia.org/wiki?curid=466009", "title": "Amii Stewart", "text": "Sorellastra della cantante Miquel Brown e zia della cantante Sinitta, \u00e8 divenuta nota al grande pubblico nel 1979 con il singolo \"Knock on Wood\", cover di un successo di Eddie Floyd che raggiunse la vetta dei singoli pi\u00f9 venduti negli Stati Uniti e il sesto posto in Inghilterra, diventando un classico del genere disco ed un inno della comunit\u00e0 LGBT. \nDalla met\u00e0 degli anni ottanta si \u00e8 trasferita in Italia dove ha concentrato maggiormente la sua carriera, incidendo brani di successo come \"Grazie perch\u00e8\" cover in italiano di \"We've Got Tonite\", brano di Bob Seger, inciso in coppia con Gianni Morandi, \"Friends\" e \"Together\", entrambi con la collaborazione di Mike Francis.\nNel 1990 ha inciso un album di cover delle maggiori colonne sonore di Ennio Morricone, da lui stesso arrangiato, dal titolo \"Pearls \u2013 Amii Stewart Sings Ennio Morricone\".\nNegli annni successivi ha recitato in molti musical e recital teatrali come \"Lady Day\" dedicato alla figura di Billie Holiday, \"Jesus Christ Superstar\" e \"Stabat Mater\" con Gigi Proietti, esibendosi anche per il Papa e la regina Elisabetta.\nBiografia.\nQuinta di sei figli, Amy Stewart nacque in una grande famiglia rigorosamente cattolica. Suo padre, Joseph Stewart II, la iscrisse a lezioni di canto e ballo nel 1960, quando aveva solo quattro anni. A causa del fatto che una Amy Stewart era gi\u00e0 registrata presso la \"Actors 'Equity Association\", decise di cambiare l'ortografia del suo nome in Amii. Si iscrisse brevemente alla \"Howard University\" di Washington, ma presto l'abbandona per il \"Classical Repertory Dance Ensemble\" (CRDE) dove studi\u00f2 danza classica e moderna.\nNel 1975 la Stewart lavor\u00f2 nel musical \"Bubbling Brown Sugar\", con il quale fece tappa in citt\u00e0 come Miami, New York ed il West End di Londra. In questa occasione incontr\u00f2 Barry Leng, cantautore e produttore discografico della \"Hansa Records\".\nLeng la introdusse nel mondo della discografia con il brano \"You Really Touched My Heart\", scritto e prodotto da Leng e Simon May, pubblicato alla fine del 1977. Si decise di realizzare un album, pubblicato nel febbraio 1979, che conteneva cinque canzoni inedite di Leng/May, una di Leng, una canzone di Gerry Morris e tre cover. Dall'album furono estratti due singoli, \"Knock on Wood\" e \"Light My Fire/137 Disco Heaven\". L'album raggiunse la diciannovesima posizione in classifica negli Stati Uniti ed entr\u00f2 nella top ten di molti paesi, risultando a tutt'oggi il suo album di maggior successo.\nIl primo singolo che d\u00e0 il titolo all'album, \"Knock on Wood\", cover di un successo di Eddie Floyd, raggiunse la vetta dei singoli pi\u00f9 venduti negli Stati Uniti nell'aprile 1979 e le valse un disco di platino e una nomination ai Grammy Award. Il singolo fu un grande successo in tutto il mondo, entrando nella top ten di molti paesi come il sesto posto in Inghilterra ed il secondo in Australia ed Italia, diventando un classico del genere disco ed un inno della comunit\u00e0 LGBT. \nIl secondo singolo, \"Light My Fire/137 Disco Heaven\", una cover del classico dei Doors \"Light My Fire\" medley con il brano inedito \"137 Disco Heaven\", pur non raggiungendo lo stesso successo entr\u00f2 in molte classifiche raggiungendo la quinta posizione nel Regno Unito, la quattordicesima in Australia e la sessantanovesima negli Stati Uniti.\nNel settembre del 1979 venne pubblicato il secondo album della cantante, \"Paradise Bird\" che non ottenne per\u00f2 lo stesso successo del primo, anche a causa del fatto che il fenomeno della disco music stava subendo un veloce declino in favore del nuovo sound new wave che si stava diffondendo in quel periodo, dall'album furono estratti due singoli, \"Jealousy\" e \"The letter\". In questo periodo \u00e8 anche ospite fissa del variet\u00e0 della Rete 1 \"La sberla\" diretto da Giancarlo Nicotra.\nNello stesso anno partecipa alla colonna sonora del film \"Killer Fish - L'agguato sul fondo\" di Antonio Margheriti con il brano \"The winner takes all\".\nGli anni ottanta.\nNel 1981 venne pubblicato l'album \"Images\", l'ultimo distribuito dalla \"Hansa Records\", prodotto da Narada Michael Walden. Il disco caratterizzato da un sound R&amp;B non ottenne per\u00f2 alcun successo, non riuscendo ad entrare in classifica se non in Svezia dove si ferm\u00f2 al quarantanovesimo posto. Dall'album vennero estratti i singoli \"My Guy/My Girl\", un duetto con Johnny Bristol, che \u00e8 l'ultimo singolo della cantante ad entrare in classifica negli Stati Uniti fermandosi al sessantanovesimo posto, \"Where Did Our Love Go\", cover delle Supremes e \"Great Balls Of Fire\", cover di Jerry Lee Lewis.\nNell'estate del 1981 pubblica il singolo \"Rocky Woman\" non presente nell'album, che verr\u00e0 incluso nella stampa messicana dell'album. \nNel 1982 l'album viene ripubblicato con un nuovo artwork ed una tracklist leggermente differente per il solo mercato nordamericano con il titolo \"I'm Gonna Get Your Love\" e vengono estratti i singoli dei brani inediti aggiunti per l'occasione, \"I'm Gonna Get Your Love\", \"Why'd You Have To Be So Sexy\" e \"Digital Love\" (quest'ultimo gi\u00e0 presente in \"Images\"), ma anche in questo caso non entra in classifica. Viene pubblicato un ulteriore singolo per il solo mercato olandese non incluso in nessun album, \"Lay Back in the Groove\", anch'esso di nessun successo commerciale.\nNel 1983 la Stewart decise quindi di rompere il contratto con Leng trasferendosi in Italia, dove firma un contratto di sette anni e cinque album con la \"RCA Italiana\", ottenendo dalla casa discografica massima libert\u00e0 artistica. \nNello stesso anno prende parte al Festival di Sanremo 1983 con il brano \"Working Late Tonight\", pubblicando un album eponimo con la produzione di Simon Boswell, che sancisce l'abbandono definitivo del genere disco in favore di un sound pi\u00f9 soul e R&amp;B che fu ampiamente apprezzato dalla critica. Il 45 giri raggiunge la ventitreesima posizione dei singoli pi\u00f9 venduti in Italia.\nNello stesso anno ottiene un grande successo in coppia con Gianni Morandi con il brano \"Grazie perch\u00e9\", cover in italiano di \"We've Got Tonite\" di Bob Seger, che raggiunge la terza posizione dei singoli italiani pi\u00f9 venduti. \nNel 1984 pubblica l'album \"Try Love\" prodotto da Paul Micioni, dal quale vengono estratti tre singoli: \"That Loving Feeling\", \"I Gotta Have You Back\" e \"Try Love\". Nello stesso anno viene pubblicato il singolo \"Friends\", scritto e prodotto da Mike Francis. Il brano diventa una hit in Italia dove raggiunge la vetta dei singoli pi\u00f9 venduti, il dodicesimo posto in Inghilterra ed il quarantaseiesimo posto nella classifica black di \"Billboard\".\nNello stesso anni partecipa alla colonna sonora della serie \"La piovra\" con il brano \"My Heart and I\".\nNel 1985 il successo si ripete con il singolo \"Together\" in duetto con Mike Francis che raggiunge la nona posizione dei singoli pi\u00f9 venduti in Italia. Nello stesso anno \u00e8 ospite fissa dello show del sabato sera di Rai 2 \"Il tastomatto\", condotto da Pippo Franco.\nNel corso del 1985 pubblica \"The Hits\", raccolta di remix che contiene il singolo \"Knock On Wood/Light My Fire (Remix)\", rifacimento delle due prime hit della cantante che raggiunge la settima posizione dei singoli pi\u00f9 venduti in Inghilterra.\nL'anno successivo incide \"Amii\", prodotto da Giorgio Moroder e Bolland &amp; Bolland, dal quale vengono estratti i singoli \"Love Ain't No Toy\", cover di Yvonne Fair e \"Time Is Tight\". Anche in questo caso per\u00f2 l'album non ottiene successo.\nNel 1987 partecip\u00f2 alla colonna sonora dello sceneggiato televisivo \"Il segreto del Sahara\" con il brano \"Saharan Dream\", composto da Ennio Morricone. \nNel 1988 pubblica l'album \"Time for Fantasy\", prodotto da Greg Walsh, che contiene tra gli altri, il brano \"Dusty Road\", composto da Mike Francis, \"Run in the Night\", il primo firmato dalla stessa cantante e \"I Still Believe\", cover di Brenda K. Starr, reincisa anche da Mariah Carey nel 1999. \nDall'album fu estratto anche il singolo \"It's Fantasy\", colonna sonora di uno spot Campari che la riport\u00f2 in classifica in Italia al ventiduesimo posto. \nNel 1989 partecipa al brano \"Lost it\", progetto house dei Four To The Floor.\nGli anni novanta.\nNel 1990 pubblica \"Pearls \u2013 Amii Stewart Sings Ennio Morricone\", album di cover delle pi\u00f9 belle colonne sonore di Ennio Morricone, arrangiato dall'orchestra filarmonica di Roma. \nNello stesso anno partecipa alla colonna sonora del film tv \"\" con i brani \"Come Sail Away\" e \"Could Heaven Be\".\nNel 1991 pubblica il singolo \"Extralarge\", colonna sonora del telefilm \"Detective Extralarge\" con Bud Spencer.\nNel 1992 lascia la \"RCA\" per la \"RTI Music\", etichetta discografica di propriet\u00e0 \"Fininvest\", con la quale realizza quattro album. Il primo, \"Magic\" vede nuovamente la produzione di Narada Michael Walden. Dall'album vengono estratti due singoli: \"Don't Be So Shy\" e \"Don't Stop\".\nNel 1993 fu una dei dodici artisti scelti da tutto il mondo a cantare per la prima volta nella Citt\u00e0 del Vaticano per il Papa. \"Il concerto di Natale del Vaticano\" fu trasmesso in mondovisione e Amii Stewart fu l'unica artista ad essere richiesta anche l'anno seguente. \nNel 1994 pubblica \"Lady to Ladies\", album di cover, tributo ad alcune delle pi\u00f9 grandi voci femminili della musica come Nina Simone, Annie Lennox, Tina Turner, Donna Summer, Barbra Streisand, Diana Ross, Aretha Franklin, Patti LaBelle, Roberta Flack e Chaka Khan. dall'album viene estratto il singolo \"Why\", cover della Lennox inciso in duetto con Randy Crawford.\nNello stesso anno incide il brano \"Princess' Dream\" incluso nella colonna sonora della miniserie \"La figlia del Maharaja\".\nNel 1995 pubblica l'album \"The Men I Love\", ideale seguito dell'album precedente, questa volta dedicato agli interpreti maschili come Paul McCartney, Sting, Stevie Wonder ed Elton John.\nNel 1996 pubblica l'album \"Love Affair\", l'ultimo per la \"RTI\".\nNel 1997 \u00e8 stata ospite fissa dello sfortunato remake del variet\u00e0 \"Fantastico\". \nNel 1999 pubblica \"Unstoppable\", album di rifacimenti dei suoi pi\u00f9 grandi successi pubblicato per la \"PolyGram\"/\"Universal Music\".\nNello stesso anno prende parte al recital \"La piet\u00e0: Stabat Mater concertante, per due voci femminili e orchestra\", scritto da Nicola Piovani e Vincenzo Cerami che la vede protagonista al Teatro Maggio Fiorentino di Firenze e al Teatro Dell'Opera di Roma dove si esibisce con il soprano Maria Rita Combattelli e Gigi Proietti.\nSempre nello stesso anno \u00e8 nuovamente in teatro in \"La Terribile e Spaventosa Storia del Principe Venosa\" dove \u00e8 la voce solista con i pupi siciliani per l\u2019Accademia Chigiana, per la regia di Salvatore Sciarrino.\nGli anni duemila.\nNel 2000 recita nel celebre musical \"Jesus Christ Superstar\" nel ruolo di Maria Magdalena spettacolo che vede anche il ritorno di Carl Anderson nel ruolo di Juda.\nIl 23 aprile 2001 durante un concerto effettuato al Teatro Sistina di Roma, viene nominata ambasciatrice dell'UNICEF.\nNel 2002 recita in \"Romanza\", spettacolo con la regia di Franco Ripa di Meana scritto da Sergio Rendine per Il Teatro dell\u2019\u2019Opera di Roma.\nNel 2004 ha fondato insieme al marito l'etichetta discografica \"Perle Nere Edizioni Musicali\" con la quale pubblica l'album \"Lady Day\", colonna sonora dell'omonimo musical di cui \u00e8 protagonista in teatro, ispirato alla vita di Billie Holiday.\nNel 2006 recita in \"Shakespeare In Jazz\", spettacolo con la regia di Giorgio Albertazzi per il Teatro Romano, andato in scena nell'ambito del Festival di Shakespeare di Verona 2006 ripreso anche al Teatro Sistina nel 2009, dove interpreta i ruoli di Lady Macbeth, Cleopatra e cantante solista.\nNel 2010 ha debuttato come insegnante di canto nell'ambito di uno stage realizzato a Roma da Massimiliano Cardia in collaborazione con Giordano Aquilini.\nNello stesso anno pubblica l'album \"Caracciolo Street\", composto da brani della tradizione napoletana tradotti anche in inglese.\nNel 2012 pubblica quello che \u00e8 attualmente il suo ultimo album di inediti, \"Intense\".\nNello stesso anno si esibisce in \"5 Canzoni\", spettacolo in cui \u00e8 voce solista per la regia e direzione d'orchestra di Ennio Morricone, in cui interpreta cinque classici del repertorio del compositore presso l'Auditorium di Roma con l'Orchestra e coro dell'Accademia Nazionale di Santa Cecilia.\nNel 2013 ha collaborato con il dj torinese Gabry Ponte per il singolo \"Sunshine Girl\". Nello stesso anno ha preso parte al \"Gianni Morandi - Live in Arena\", evento musicale televisivo trasmesso in prima serata da Canale 5, in cui ha duettato in \"C'era un ragazzo che come me amava i Beatles e i Rolling Stones\" e \"Grazie perch\u00e9\".\nNel 2014 \u00e8 la vincitrice del talent show \"La pista\", condotto su Rai 1 da Flavio Insinna.\nNel 2016 \u00e8 protagonista del musical \"The Sisters - La Via Del Successo\", per la regia di Enzo Sanny.\nNel 2019 riprende in teatro \"La piet\u00e0: Stabat Mater concertante, per due voci femminili e orchestra\", seconda messa in scena proposta dai suoi autori in versione sinfonica.\nVita privata.\n\u00c8 sposata con l'italiano Pietro Cappa."}
{"id": "466013", "revid": "115119824", "url": "https://it.wikipedia.org/wiki?curid=466013", "title": "Giuseppe Di Lello Finuoli", "text": "Biografia.\nHa esercitato a Palermo la professione di magistrato, chiamato dal capo dell'Ufficio Istruzione di Palermo, Antonino Caponnetto nel pool antimafia con Giovanni Falcone e Paolo Borsellino, in cui fu giudice istruttore.\nNell'XI legislatura del Parlamento Italiano \u00e8 stato consulente della Commissione parlamentare antimafia (1992-1994). \nNel 1994 \u00e8 eletto deputato alla Camera in Abruzzo, nel proporzionale, nella lista \"Progressisti\", fino al 1996.\nAccetta la candidatura nelle file del Partito della Rifondazione Comunista nel 1999 e viene eletto al Parlamento europeo, dove resta fino al 2004. \u00c8 stato anche consigliere comunale a Palermo dal 2001 al 2007.\nEletto quindi per la circoscrizione Abruzzo, il 9 aprile 2006, alla carica di senatore della Repubblica, sempre per Rifondazione.\nIn quella legislatura \u00e8 stato nominato membro della Giunta delle elezioni e delle immunit\u00e0 parlamentari.\nHa presentato come primo firmatario un disegno di legge per l'istituzione di una \"Commissione parlamentare di inchiesta sul fenomeno della criminalit\u00e0 organizzata mafiosa o similare\"\n\u00c8 inoltre cofirmatario, su iniziativa di Luigi Malabarba, di una proposta di inchiesta parlamentare sull\"'Istituzione di una Commissione parlamentare di inchiesta sulle vicende relative ai fatti accaduti a Genova nel luglio 2001 in occasione del vertice G8 e delle manifestazioni del Genoa Social Forum\".\nCessata nel 2008 la carica parlamentare, abbandona Rifondazione ed \u00e8 magistrato in quiescenza dal 2009.\nNel 2018 s'iscrive nuovamente a Rifondazione Comunista."}
{"id": "466018", "revid": "767487", "url": "https://it.wikipedia.org/wiki?curid=466018", "title": "Licq", "text": "Licq \u00e8 un software libero, clone del client ufficiale ICQ che gira sotto Linux e gli altri sistemi Unix.\nLicq ha molte funzioni del client ufficiale e non ha pubblicit\u00e0 al suo interno, al contrario del client dell'AOL. In pi\u00f9, \u00e8 possibile crittografare i messaggi utilizzando SSL mentre si parla a contatti che utilizzino anche loro Licq, climm o SIM (ma Licq non riconosce da solo le capacit\u00e0 SSL degli altri client non-Licq).\nLe nuove versioni comprendono il supporto per ICQ/AIM e MSN.\nManca il supporto per l'invio di conferma della ricezione dei messaggi.\nLicq \u00e8 posto sotto la GNU General Public License. L'interfaccia utente di default usa le librerie Qt, nonostante esistano altre interfacce, come la console o le GTK+, che sono disponibili attraverso l'uso di plugin."}
{"id": "466020", "revid": "198277", "url": "https://it.wikipedia.org/wiki?curid=466020", "title": "Oscar Damiani", "text": "Ha segnato 71 reti in Serie A e 30 in Serie B, vincendo uno scudetto con la nella stagione 1974-1975 e il titolo di capocannoniere della Serie B, nella stagione 1978-1979, con 17 reti realizzate per il .\nCon 3 reti all'attivo, \u00e8 stato a lungo il massimo marcatore del Genoa nei derby della Lanterna, venendo superato solo nel 2009 da Diego Milito.\nCarriera.\nGiocatore.\nSoprannominato \"Flipper\" dal giornalista Gianni Brera, emerse nel per poi proseguire la carriera nelle compagini di , , e , con le ultime due militando in serie cadetta. Chiuse con il calcio attivo giocando nella serie cadetta gli ultimi due anni con e , non prima di una parentesi negli Stati Uniti, nel 1984, nei .\nHa collezionato 2 presenze in nazionale A, in due partite amichevoli disputate nel 1974, oltre 2 con l'Under-23 e 2 con l'Under-21.\nDopo il ritiro.\nAppesi gli scarpini al chiodo ha intrapreso la carriera da procuratore sportivo. Tra i suoi assistiti ha annoverato, tra gli altri, Alessandro Costacurta, Massimo Marazzina, Giuseppe Signori, Christian Panucci, Marco Simone, Lilian Thuram, Andrij \u0160ev\u010denko, Tommaso Rocchi, K\u00e9vin Constant, Mika\u00ebl Silvestre, Sergio Pellissier, Jean-Fran\u00e7ois Gillet e Flavio Roma.\nIl lo ha inserito nella sua \"hall of fame\".\n\u00c8 spesso ospite e opinionista sportivo a Mediaset e telecronista delle partite di Ligue 1 su Premium."}
{"id": "466025", "revid": "1442080", "url": "https://it.wikipedia.org/wiki?curid=466025", "title": "Silvano Faresin", "text": " \nSi laurea in architettura nel 1971 presso l'Universit\u00e0 IUAV di Venezia dopo un'intensa attivit\u00e0 di apprendistato presso lo studio dell'architetto Gianfranco Papesso a Vicenza. Inizia l'attivit\u00e0 progettando piccole case unifamiliari e parallelamente partecipa e vince numerosi concorsi di architettura. Successivamente la ricerca e la sperimentazione lo portano alla progettazione per temi di edilizia scolastica, prima, industriale e pubblica, poi. Non meno importanti gli studi su oggetti di design tra i quali spicca fra tutti la caraffa su vassoio \"Acquaevino\", esposta a New York e Miami e considerata un'importante opera del design italiano degli ultimi anni.\nL'architettura di Faresin si colloca tra tradizione del moderno e tradizione locale, sempre per\u00f2 rivolta verso un'acuta attenzione alla tecnologia, ai materiali e alle tecniche del costruire. Numerose pubblicazioni illustrano i lavori e la sua intensa ricerca progettuale indirizzata verso un'espressivit\u00e0 organica che si concretizza nello studio di volumi complessi ed articolati, analizzati alle varie scale fino al dettaglio costruttivo. Caratteristiche sono le coperture che sembrano fluttuare nel cielo, quasi ad imitare le onde del mare.\nBibliografia.\nVittorio Savi. \"Silvano Faresin Avventura urbana\" Milano, Skira editore, 2007."}
{"id": "466026", "revid": "174925", "url": "https://it.wikipedia.org/wiki?curid=466026", "title": "Fronte occidentale (1914-1918)", "text": "Il fronte occidentale fu il teatro dell'inizio delle operazioni della prima guerra mondiale. Il fronte si apr\u00ec nell'agosto 1914 quando l'esercito tedesco invase il Lussemburgo e il Belgio occupando poi importanti zone minerarie e industriali della Francia nordorientale. L'invasione tedesca, inizialmente rapida e apparentemente inarrestabile, venne poi fermata con la prima battaglia della Marna dalle forze congiunte di Francia e Regno Unito; tentativi successivi di riprendere la guerra di movimento e ottenere una vittoria definitiva non ebbero esito, e le due parti in conflitto finirono con l'attestarsi lungo un'irregolare linea di trincee che si stendeva senza interruzioni dalle spiagge del Mare del Nord sino alla frontiera svizzera, linea che rimase essenzialmente invariata per la maggior parte della lunga guerra di posizione che ne deriv\u00f2.\nFra il 1915 e il 1918 su questo fronte ebbe luogo una serie di importanti offensive e controffensive, dalla battaglia di Verdun alla battaglia della Somme, dall'offensiva Nivelle alla battaglia di Passchendaele, tutte caratterizzate dal comune scopo delle due parti di rompere lo stallo e sfondare le linee avversarie per ricominciare la guerra di movimento. Tuttavia la preponderanza dei mezzi difensivi quali trinceramenti, nidi di mitragliatrici e filo spinato, rispetto alle obsolete tattiche offensive, caus\u00f2 invariabilmente gravi perdite alla parte attaccante. Il fronte occidentale vide quindi nel corso del conflitto l'introduzione di nuove tecnologie militari, tra cui le armi chimiche e i carri armati, ma fu solo con l'adozione di tattiche di combattimento pi\u00f9 moderne che verso la fine della guerra si restaur\u00f2 un certo grado di mobilit\u00e0. Fallite le ultime offensive tedesche nel marzo-luglio 1918 (offensiva di primavera), gli Alleati passarono al contrattacco grazie al determinante afflusso di forze fresche dagli Stati Uniti d'America, fino a costringere i tedeschi a chiedere un armistizio.\nIl fronte occidentale \u00e8 assurto nel tempo a simbolo dell'intera prima guerra mondiale: bench\u00e9 combattuta in una gran variet\u00e0 di scenari diversi, nella cultura popolare la Grande Guerra \u00e8 ancora immaginata come una guerra di trincea su terreno pianeggiante e clima temperato, anche perch\u00e9, nonostante la natura statica, questo teatro si dimostr\u00f2 decisivo per l'andamento generale del conflitto, dato l'enorme logorio di uomini e mezzi a cui furono sottoposte le due parti in lotta.\nPremesse.\nLa situazione in Francia.\nI motivi dell'attacco tedesco hanno radici profonde, da ricercare nella riorganizzazione politica e militare di Francia e Germania a seguito della guerra franco-prussiana del 1870. La Francia era uscita pesantemente sconfitta dalla guerra contro il Regno di Prussia, divenuto \"Impero tedesco\" proprio durante il conflitto con la proclamazione il 18 gennaio 1871 nella Galleria degli Specchi della Reggia di Versailles del re Guglielmo I come \"Kaiser\" di Germania. L'esercito francese, afflitto da errori strategici, disorganizzazione e demoralizzazione, era stato pesantemente battuto e ridotto in sfacelo, come del resto la nazione stessa: finanziariamente in ginocchio, il paese si era ritrovato dilaniato da una sanguinosa guerra civile, mentre il trattato di pace finale impose la cessione alla Germania di Alsazia e Lorena, centri industriali nevralgici per l'Europa e la Francia, oltre al pagamento di 200 milioni di sterline come indennit\u00e0 per i danni di guerra.\nNegli anni seguenti la guerra, l'orgoglio nazionale francese e una nuova ventata di fiducia nell'esercito diedero slancio a una nazione ansiosa di rivincita verso il secolare nemico tedesco: fu il cosiddetto \"sentimento di revanscismo\", destinato a orientare in senso aggressivo la politica francese dell'ultimo scorcio di secolo. I nuovi confini interponevano tra la Germania e Parigi appena 300\u00a0km senza pi\u00f9 alcuna vera barriera naturale come, in precedenza, il Reno e i Vosgi; perci\u00f2 la Francia, dopo essersi ripresa economicamente e militarmente, inizi\u00f2 la costruzione lungo la propria frontiera orientale di un forte sistema difensivo composto da due linee continue di forti: venne realizzato cos\u00ec il \"sistema S\u00e9r\u00e9 de Rivi\u00e8res\", cos\u00ec chiamato in onore dell'ideatore, generale del genio Raymond Adolphe S\u00e9r\u00e9 de Rivi\u00e8res, che consisteva in una lunga linea fortificata avente il proprio fulcro principale nelle fortezze della zona di Verdun.\nLa Francia visse a cavallo tra il XIX e il XX secolo un periodo di prosperit\u00e0 economica e di fervore culturale che fece affievolire i sentimenti revanscisti; la perdita di Alsazia e Lorena fu compensata da un incremento dell'espansionismo coloniale in Africa e Indocina, mentre in Europa la diplomazia francese punt\u00f2 a stabilire intese difensive con l'Impero russo (sfociata nel 1891 nella cosiddetta \"duplice intesa\") e con il Regno Unito (l\"Entente cordiale\" del 1904). L'esercito si rafforz\u00f2 e riorganizz\u00f2 copiando anche il vincente modello tedesco, in particolare per quanto riguarda l'introduzione della leva obbligatoria, ma sub\u00ec un grave danno d'immagine con lo scoppio dell'Affare Dreyfus nel 1894, vicenda che polarizz\u00f2 gli animi politici del paese per pi\u00f9 di un decennio e port\u00f2 a una forte campagna antimilitarista presso l'opinione pubblica.\nLe correnti nazionaliste e revansciste francese ripresero vigore con le \"crisi marocchine\" del 1905 e del 1911 tra Francia e Germania, relative a contrasti coloniali circa il destino del Marocco: nel 1913 venne ripristinata la ferma di tre anni abolita dopo il caso Dreyfus, e un convinto revanscista originario della Lorena, Raymond Poincar\u00e9, fu eletto presidente della Repubblica francese. L'esercito ritrov\u00f2 vigore e sostegno popolare, e l'ardore nazionalistico port\u00f2 a un radicale ripensamento delle concezioni strategiche che regolavano la difesa della nazione: crebbe nelle file degli ufficiali francesi l'aggressiva teoria dell'\"offensiva ad oltranza\", ben illustrata dall'allora tenente colonnello Louis de Grandmaison che sostenne il principio secondo cui \u00abse il nemico osava prendere l'iniziativa anche per un solo istante, ogni pollice di terreno doveva essere difeso fino alla morte e, se perduto, riconquistato con un contrattacco immediato anche se inopportuno\u00bb; in nome della \"volont\u00e0 di conquista\" teorizzata da de Grandmaison, la Francia doveva assicurarsi la vittoria con l'impiego di truppe motivate lanciate in impetuosi attacchi alla baionetta, \u00absvolti col massimo ardore possibile\u00bb.\nTale filosofia si combin\u00f2 con un'esigenza prettamente politica (evitare che gli alleati russi dovessero assumersi tutto il peso del conflitto mentre i francesi si limitavano a difendere le loro frontiere) nell'elaborazione del principale piano operativo strategico previsto in caso di guerra con la Germania, il cosiddetto Piano XVII: l'esercito francese avrebbe dovuto sferrare un massiccio attacco lungo la frontiera comune tra i due Stati, avanzando prima in Alsazia per conquistare Mulhouse e Colmar e raggiungere il corso del Reno, per poi attaccare a nord in Lorena fino a Coblenza e aprirsi la strada per il cuore della Germania; tutte le unit\u00e0 migliori sarebbero state concentrate in questa offensiva, lasciando a nord di Verdun solo deboli forze per presidiare le frontiere settentrionali della Francia. La realizzazione di questo ambizioso piano era affidata a un esercito di effettivi in tempo di pace, incrementabile a uomini con i riservisti di prima linea: il basso indice di natalit\u00e0 fu compensato applicando la leva obbligatoria a una percentuale maggiore della popolazione maschile (l'84% contro il 53% della Germania); la filosofia basata sull'aggressione incurante della difesa, e soprattutto incurante delle intenzioni del nemico, fu instillata negli ufficiali e nei soldati in modo massiccio, tanto che allo scoppio della guerra l'esercito francese possedeva solo un numero limitato di armi campali di grosso calibro, armi ritenute adatte solo ad operazioni di difesa.\nLa situazione in Germania.\nQuello successivo alla guerra franco-prussiana fu un periodo di splendore per la Germania. L'accorta politica del Cancelliere del Reich Otto von Bismarck punt\u00f2 a mantenere un equilibrio tra le grandi potenze europee, tenendo la Francia diplomaticamente isolata per soffocare le sue aspirazioni revansciste e stringendo a s\u00e9 l'Impero austro-ungarico con un trattato di alleanza difensiva stipulato nel 1879 (\"Duplice alleanza\", divenuta \"Triplice alleanza\" nel 1882 con l'aggiunta del Regno d'Italia) per scongiurare una guerra a est tra austro-ungarici e russi, in competizione per il dominio nei Balcani. Bismarck promosse l'intervento statale a protezione dell'industria nazionale, portando a una rapida rivoluzione industriale e a un conseguente ampio incremento demografico che port\u00f2 la Germania a superare per la prima volta la Francia quanto a numero di abitanti; fu avviata anche una politica di espansione coloniale in Africa e nell'Oceano Pacifico, fatto che rese per\u00f2 pi\u00f9 insicuri i rapporti tra Germania e Regno Unito nonostante i legami dinastici che li univano.\nL'ascesa al trono del nuovo \"Kaiser\" Guglielmo II di Germania nel 1888 port\u00f2 a un drastico cambio di politica, sancito dalle dimissioni di Bismarck nel 1890: convinto che l'accrescere il peso geopolitico della Germania sulla scena mondiale richiedesse una maggior forza militare, il nuovo monarca promosse una politica estera volutamente aggressiva e un forte incremento delle spese militari, culminate in un ambizioso programma di costruzioni navali volto a creare una flotta da battaglia capace di competere alla pari con quella britannica; questa politica fin\u00ec con il rafforzare l'immagine di una Germania come potenza aggressiva, favorendo la stipula delle alleanze difensive tra Francia, Russia e Regno Unito e accrescendo di conseguenza il senso di accerchiamento della stessa Germania.\nLa costruzione del sistema di fortificazioni francese \"S\u00e9r\u00e9 de Rivi\u00e8res\", in grado di ostacolare un attacco portato lungo le tradizionali direttrici d'invasione, e il costituirsi dell'alleanza tra Francia e Russia obbligarono alla fine del XIX secolo lo stato maggiore tedesco a dover prendere in considerazione piani bellici per vincere un conflitto combattuto su due fronti. Nei primi anni del nuovo secolo prese cos\u00ec forma il cosiddetto piano Schlieffen (dal nome del suo ideatore, l'allora capo di stato maggiore Alfred von Schlieffen): contando sulla lentezza delle procedure di mobilitazione dei russi, che lasciavano alla Germania sei settimane di tempo dalla dichiarazione di guerra prima di dover affrontare un'offensiva nemica a est, le principali forze tedesche dovevano essere concentrate a ovest per battere i francesi in una sorta di \"guerra lampo\"; per fare ci\u00f2, le forti difese al confine franco-tedesco dovevano essere aggirate da nord penetrando nei territori dei neutrali Belgio e Lussemburgo, da cui poi dilagare nella Francia settentrionale per andare a colpire alle spalle le forze nemiche ammassate contro l'Alsazia e la Lorena.\nL'incremento demografico registrato nella seconda met\u00e0 del XIX secolo consentiva alla Germania di mettere in campo un esercito numeroso: una legge del 1913 autorizzava per l'esercito tedesco (Deutsches Heer) una forza in tempo di pace di uomini, ma ricorrendo ai riservisti di prima linea nell'agosto 1914 furono messi subito in azione soldati, affiancati poi da altri riservisti di seconda linea e civili in et\u00e0 di leva non ancora addestrati. Lo sviluppo di una rete ferroviaria all'avanguardia consentiva una velocit\u00e0 di mobilitazione superiore a quelle delle altre nazioni europee e quattro volte pi\u00f9 veloce di quella gi\u00e0 elevata messa in mostra durante la guerra franco-prussiana, rendendo di fatto possibile per i tedeschi iniziare le operazioni belliche a partire dal giorno stesso della dichiarazione di guerra. Le forze armate godevano di un enorme prestigio popolare ed erano per molti aspetti indipendenti dal controllo del governo civile; l'esercito tuttavia non aveva granch\u00e9 modernizzato la propria organizzazione interna, specie riguardo alla selezione degli ufficiali: il sistema classista vigente in Germania poteva ostacolare le carriere di validi ufficiali di origine borghese (come Erich Ludendorff) a favore di personalit\u00e0 meno brillanti ma appartenenti alla nobilt\u00e0 come von Moltke il giovane.\nLa situazione nel Regno Unito.\nL'inizio del XX secolo vedeva ancora il Regno Unito esercitare un ruolo egemone nel consesso delle grandi potenze mondiali: l'Impero britannico dominava su un quinto della superficie terrestre, e la sua vasta rete commerciale gli garantiva forti introiti economici; l'Inghilterra continuava a essere una delle zone pi\u00f9 industrializzate del mondo, anche se iniziava ad accusare la concorrenza di Germania e Stati Uniti d'America. Tradizionalmente, la diplomazia britannica favoriva il mantenimento dell'equilibrio tra le grandi potenze europee, ovvero la conservazione di quello \"status quo\" che vedeva il Regno Unito primeggiare su tutti i suoi concorrenti; l'affermazione della Germania come grande potenza continentale e la decisione tedesca di avviare vasti programmi di riarmo navale che minavano la supremazia britannica sui mari, vitale per la sicurezza dell'impero, minarono questo stato di cose: fallito tra il 1898 e il 1901 il tentativo di arrivare a un'intesa anglo-tedesca, Londra inizi\u00f2 a guardare ai rivali della Germania.\nNel 1904 Francia e Regno Unito stipularono un'\"intesa cordiale\" (\"Entente cordiale\") per comporre le loro dispute coloniali su Egitto e Marocco, e dal 1906 diedero vita a consultazioni bilaterali su questioni militari; nel 1907 invece il Regno Unito firm\u00f2 un accordo con la Russia che proponeva di dirimere tra i due paesi le antiche dispute per i territori della Persia e dell'Afghanistan. Questo sistema di accordi sfoci\u00f2 nella cosiddetta \"Triplice intesa\", che si contrapponeva alla Triplice alleanza capitana dalla Germania. Nel 1911 il Regno Unito appoggi\u00f2 apertamente la Francia contro la Germania nel corso della seconda crisi marocchina, con i britannici che minacciarono di aprire le ostilit\u00e0 se i tedeschi non avessero desistito dai loro propositi; la mossa funzion\u00f2 ma il rancore che sediment\u00f2 nell'animo dei tedeschi fu enorme.\nBench\u00e9 in patria la stampa popolare alimentasse l'ostilit\u00e0 verso i tedeschi e vari scrittori, giornalisti, ammiragli e deputati manifestassero apertamente il timore che la Germania acquisisse la superiorit\u00e0 sui mari, i governi di Londra e Berlino tentavano ancora di evitare una guerra tra di loro: l'allora ministro della Marina britannico Winston Churchill propose che i due Paesi si accordassero per una tregua nel riarmo navale, offerta prontamente rifiutata dal \"Kaiser\" e, nonostante il gelo anglo-tedesco il 13 agosto 1913 Regno Unito e Germania si accordarono segretamente sulla creazione di sfere di influenza nei possedimenti portoghesi in Africa e sullo sfruttamento della ferrovia di Baghdad in modo da condividerne i vantaggi. Ma nell'estate del 1914 la situazione diplomatica precipit\u00f2 inaspettatamente: in giugno, durante la \"settimana velica di Kiel\" a cui partecipava una squadra di navi da guerra britanniche, il \"Kaiser\" fu informato dell'assassinio dell'arciduca Francesco Ferdinando e abbandon\u00f2 in tutta fretta i festeggiamenti per tornare a Potsdam. Poco pi\u00f9 di un mese e mezzo dopo i tedeschi invasero il Belgio, atto che spinse il Regno Unito a entrare in guerra per riaffermare il suo formale impegno a garantire la neutralit\u00e0 belga: in poco tempo due paesi legati da parentele dinastiche e da diversi trattati economici impegnarono la quasi totalit\u00e0 delle proprie energie con l'obiettivo di distruggersi a vicenda.\nTradizionalmente la difesa dell'arcipelago britannico da un'invasione straniera era responsabilit\u00e0 della marina militare, lasciando alle forze terrestri un ruolo pi\u00f9 secondario. Senza la necessit\u00e0 di disporre di un'enorme armata terrestre con cui confrontarsi con gli altri stati europei, il Regno Unito era l'unica delle grandi potenze a non adottare un sistema di leva militare obbligatoria della popolazione: il British Army era una forza composta interamente di professionisti offertisi per un servizio volontario, e sebbene ci\u00f2 garantisse soldati eccellentemente addestrati e motivati faceva s\u00ec che l'organico in tempo di pace dell'esercito non superasse i uomini. Le intese diplomatiche siglate dal Regno Unito con francesi e russi erano pi\u00f9 accordi di amicizia, che veri e propri trattati di alleanza, e non comportavano formalmente alcun obbligo di un coinvolgimento britannico in una guerra continentale; tuttavia, agendo quasi di sua personale iniziativa, il vice-capo dello stato maggiore britannico Henry Hughes Wilson elabor\u00f2 un piano per l'invio in Francia di un corpo di spedizione britannico forte di uomini nel giro di poche settimane dallo scoppio di una guerra: le forze britanniche si sarebbero schierate nella Francia settentrionale, pronte a collaborare all'avanzata francese in Lorena o a controbattere eventuali incursioni tedesche in Belgio.\nSi aprono le ostilit\u00e0.\nLa rigidit\u00e0 del piano Schlieffen e la tassativit\u00e0 della sua tabella di marcia condizionavano pesantemente le scelte politiche del governo di Berlino: una volta che la Russia avesse avviato la sua lenta procedura di mobilitazione, ogni giorno di attesa era un giorno regalato ai russi perch\u00e9 completassero la radunata delle loro armate, e quindi un giorno in meno a disposizione dei tedeschi per battere i francesi e concentrarsi a est per lo scontro finale. La prospettiva di un conflitto limitato a Russia e Germania non era ritenuta credibile: anche qualora la Francia avesse scelto la strada politicamente impraticabile di non tenere fede ai suoi impegni formali con gli alleati russi, la tentazione di attaccare in Alsazia e Lorena approfittando del concentramento dell'esercito tedesco a est sarebbe stata troppo forte; per i tedeschi, una guerra tra Germania e Russia avrebbe necessariamente comportato una guerra tra Germania e Francia, per la quale il piano Schlieffen era l'unica prospettiva di risoluzione vittoriosa.\nLa dichiarazione di guerra dell'Austria-Ungheria al Regno di Serbia il 28 luglio 1914, cui segu\u00ec la reazione russa con l'ordine di mobilitazione parziale dei distretti militari al confine russo-austriaco firmata dallo zar il 29 luglio, innesc\u00f2 il meccanismo tedesco per l'entrata in guerra: la mossa russa doveva avere un significato pi\u00f9 diplomatico che militare, ma quando fu accompagnata dall'ordine di mobilitazione generale il 30 luglio (una risposta al bombardamento austro-ungarico della capitale serba) le autorit\u00e0 militari tedesche premettero sul governo per dare corso ai piani di guerra nazionali. Il 31 luglio la Germania invi\u00f2 un ultimatum alla Russia (chiedendo la sospensione di ogni preparativo militare) e alla Francia (invitando il paese a restare neutrale e a cedere come garanzia le citt\u00e0 fortificate di Toul e Verdun), che furono prevedibilmente respinti; il 1\u00ba agosto, mentre Berlino dichiarava formalmente guerra alla Russia, sia la Germania che la Francia avviavano la mobilitazione generale.\nL'attuazione del piano Schlieffen fu immediata: il 2 agosto truppe tedesche invasero il Lussemburgo, mentre alcune pattuglie attraversarono la frontiera francese dando luogo a sporadici scontri; a Joncherey, vicino al confine svizzero-tedesco, il caporale Jules-Andr\u00e9 Peugeot rimase ucciso in uno scontro con un gruppo di tedeschi: fu la prima vittima della guerra. Quello stesso 2 agosto la Germania invi\u00f2 un ultimatum al Belgio, concedendo dodici ore di tempo per acconsentire al passaggio sul suo territorio delle truppe tedesche; i belgi rifiutarono. Il giorno seguente la Germania dichiar\u00f2 guerra alla Francia, e in ottemperanza al piano Schlieffen le truppe tedesche si apprestarono a varcare il confine belga; la dichiarazione di guerra della Germania al Belgio il 4 agosto spinse il Regno Unito ad agire: firmataria del trattato dei XXIV articoli del 1839 che garantiva la neutralit\u00e0 e la protezione del Belgio in caso di attacco, Londra invi\u00f2 un ultimatum ai tedeschi chiedendo loro di ritirarsi. La Germania non aveva scelta: il piano globale di guerra su due fronti era gi\u00e0 in atto e sette ore prima della scadenza dell'ultimatum britannico le truppe tedesche oltrepassarono la frontiera belga; di conseguenza alle 23:00 del 4 agosto il Regno Unito dichiar\u00f2 guerra alla Germania.\nL'invasione del Belgio e della Francia.\nOccupato senza spargimenti di sangue il Lussemburgo il 2 agosto, le armate tedesche dilagarono nelle regioni orientali del Belgio a partire dal 4 agosto seguente; l'esercito belga, con appena uomini sotto le armi, ripieg\u00f2 dietro la protezione del fiume Mosa e dell'anello di fortificazioni che cingeva la citt\u00e0 di Liegi. L'alto comando francese aveva preso in considerazione la possibilit\u00e0 di un'invasione del Belgio da parte dei tedeschi onde aggirare le forti difese al confine comune, ma riteneva che la mossa sarebbe stata limitata alla regione delle Ardenne a oriente della Mosa e che non avrebbe interessato l'intero paese: di conseguenza, solo la 5\u00aa Armata del generale Charles Lanrezac fu mossa in avanti in sostegno dei belgi. I primi contingenti della British Expeditionary Force (BEF) al comando di Sir John French sbarcarono in Francia il 6 agosto, ma il grosso delle forze britanniche doveva ancora essere radunato e traghettato di l\u00e0 dalla Manica; ad ogni modo, in dieci giorni furono sbarcati uomini senza che una sola vita o una sola nave andassero perdute, non avendo la Kaiserliche Marine tedesca mai tentato di ostacolare le operazioni.\nLa prima fase dei combattimenti sul fronte occidentale divenne nota collettivamente come \"battaglia delle Frontiere\". I tedeschi catturarono il centro abitato di Liegi gi\u00e0 il 6 agosto, ma l'anello di fortificazioni che lo circondava oppose una resistenza ostinata piegata solo dall'intervento dell'artiglieria pesante che demol\u00ec una piazzaforte dopo l'altra: l'ultimo contingente della guarnigione belga capitol\u00f2 solo il 16 agosto. Contemporaneamente, l'attuazione del piano XVII francese si era risolta in una disfatta completa: nonostante un iniziale successo, la battaglia di Mulhouse (7-10 agosto) si concluse con una sconfitta per i francesi, e un ancor pi\u00f9 grave fallimento fu riportato nel corso della seguente battaglia di Lorena (14-25 agosto). Gli attacchi frontali francesi condotti secondo la dottrina dell'\"offensiva a oltranza\" si infransero contro le fortificazioni e le mitragliatrici dei tedeschi, lasciando sul terreno migliaia di uomini: in Lorena i tedeschi passarono anche al contrattacco e solo a fatica i francesi riuscirono a bloccarli lungo la linea Verdun-Nancy-Belfort grazie ai sacrifici della 2\u00aa Armata francese guidata da \u00c9douard de Castelnau nel corso della battaglia del Gran Couronn\u00e9 (4-13 settembre).\nDopo la caduta di Liegi, la maggior parte dell'esercito belga si ritir\u00f2 verso nord alla volta della piazzaforte di Anversa: Bruxelles fu occupata dai tedeschi senza colpo ferire il 20 agosto ma i belgi non rinunciarono a condurre alcune azioni ritardanti dell'avanzata nemica, come la battaglia di Haelen il 12 agosto; la frustrazione per i ritardi dell'avanzata e per gli attacchi di presunti \"franchi tiratori\" spinsero le truppe tedesche a condurre una serie di atrocit\u00e0 nei confronti della popolazione civile belga, azioni poi note collettivamente come \"stupro del Belgio\". Dal 17 agosto i tedeschi furono impegnati in un altro assedio diretto alla fortezza belga di Namur, seconda in grandezza solo a Liegi, che cadde in mano tedesca il 24 agosto.\nAll'alba del 21 agosto, su un'ampia fascia centrale del territorio belga, tre armate tedesche (la 1\u00aa Armata al comando di Alexander von Kluck, la 2\u00aa al comando di Karl von B\u00fclow e la 3\u00aa guidata da Max von Hausen) erano stabilmente schierate a met\u00e0 del percorso che le divideva dai porti di Ostenda e Dunkerque, con altre due armate (la 4\u00aa di Alberto di W\u00fcrttemberg e la 5\u00aa del principe ereditario Guglielmo) in avanzata nelle Ardenne attraverso il Lussemburgo; a questa avanzata si opponevano tre eserciti: i belgi attestati a Namur, i francesi a Charleroi (la 5\u00aa Armata di Lanzerac) e nelle Ardenne (la 3\u00aa di Pierre Xavier Emmanuel Ruffey e la 4\u00aa di Fernand de Langle de Cary) e i britannici della BEF a Mons, questi ultimi arrivati nello stesso momento in cui la 1\u00aa armata di von Kluck puntava a sud verso la frontiera francese. Tra il 21 e il 23 agosto questa massa di uomini si affront\u00f2 in tre scontri distinti e contemporanei: la BEF ebbe il suo battesimo del fuoco nella battaglia di Mons, resistendo con inaspettata tenacia ma venendo infine costretta a ripiegare dal semplice peso numerico delle forze tedesche; i francesi invece subirono due chiare sconfitte nella battaglia di Charleroi e nella battaglia delle Ardenne.\nBattuti su tutto il fronte, gli anglo-francesi dovettero dare vita a una \"grande ritirata\" verso sud: il 24 agosto i tedeschi varcarono il confine franco-belga e iniziarono l'assedio della piazzaforte francese di Maubeuge, capitolata poi il 7 settembre, mentre le forze campali della BEF e della 5\u00aa Armata francese dovettero sostenere due violente azioni di retroguardia a Le Cateau (26 agosto) e a San Quintino (29-30 agosto). L'avanzata tedesca intanto proseguiva apparentemente senza ostacoli, tanto che il 30 agosto le forze anglo-francesi erano state respinte oltre l'Aisne e continuavano a ritirarsi verso la Marna. La situazione era tale che il 2 settembre il governo francese prefer\u00ec lasciare Parigi e rifugiarsi a Bordeaux.\nIl \"miracolo della Marna\".\nIl 3 settembre l'esercito tedesco giunse a 40\u00a0km da Parigi. La versione originale del piano Schlieffen prevedeva di aggirare la capitale passando a ovest, in modo da evitare un assalto diretto alle sue fortificazioni e inglobarne la sua ampia guarnigione nell'accerchiamento generale delle armate francesi, ma tale proposito si rivel\u00f2 irrealizzabile: le forze tedesche avevano subito pesanti perdite nell'avanzata attraverso il Belgio e la Francia settentrionale, gli uomini erano esausti per marce che toccavano i 50 o 60\u00a0km al giorno e i rifornimenti che raggiungevano i posti di smistamento ferroviario tendevano a rimanervi bloccati; nonostante l'apertura di nuove strade i veicoli a disposizione non riuscivano a soddisfare le esigenze di cinque armate. Dal punto di vista operativo, ogni giorno che passava portava il fronte sempre pi\u00f9 vicino a Parigi, la cui fitta rete di ferrovie dava ai francesi la possibilit\u00e0 di muovere le proprie truppe molto rapidamente.\nL'alto comando tedesco decise quindi di deviare la direttrice dell'avanzata facendo passare le sue armate a est di Parigi, continuando a tallonare le truppe anglo-francesi in ritirata verso sud. La fortuita cattura di alcuni documenti tedeschi consent\u00ec agli anglo-francesi di apprendere che i tedeschi non avrebbero attaccato Parigi puntando verso sud ma si sarebbero diretti verso sud-est all'inseguimento delle loro armate in ritirata, e decisero quindi di attestarsi in posizione difensiva sulla Marna facendone saltare tutti i ponti. Il nuovo comandante della guarnigione di Parigi, generale Joseph Simon Gallieni, riusc\u00ec a convincere il comandante in capo francese Joseph Joffre a organizzare una controffensiva contro il fianco destro dell'armata tedesca schierata pi\u00f9 a ovest, la 1\u00aa di von Kluck, buttando in battaglia la 6\u00aa Armata del generale Michel Joseph Maunoury, una formazione creata da poco riunendo truppe richiamate dal fronte della Lorena con unit\u00e0 giunte dal Nordafrica; l'azione prese quindi il via il 5 settembre.\nL'attacco di Maunoury, cui si un\u00ec parte della guarnigione di Parigi trasferita al fronte tramite un convoglio motorizzato, mise in grave difficolt\u00e0 il fianco destro della 1\u00aa Armata tedesca, e von Kluck dovette affrettarsi a spostare altre sue forze dal centro e dall'ala sinistra per parare la mossa; in questo modo per\u00f2 von Kluck perse il contatto con l'armata schierata alla sua sinistra, la 2\u00aa di von Bulow, una condizione aggravata dalle difficolt\u00e0 di comunicazione tra i vari comandi tedeschi: nel varco tra le armate tedesche cos\u00ec creato furono gettati al contrattacco la BEF e la 5\u00aa Armata francese ora al comando di Louis Franchet d'Esp\u00e8rey, mandando in crisi tutto lo schieramento nemico. L'8 settembre l'alto comando tedesco ordin\u00f2 una ritirata generale dietro la linea del fiume Aisne, un arretramento di quasi 100\u00a0km rispetto allo schieramento all'inizio della battaglia.\nLa battaglia della Marna sanc\u00ec il completo fallimento dell'ambizioso piano Schlieffen e cancell\u00f2 per sempre la possibilit\u00e0 di una rapida vittoria tedesca sul fronte occidentale; incolpato della sconfitta, il comandante in capo tedesco von Moltke dovette rassegnare le dimissioni e fu rimpiazzato dal generale Erich von Falkenhayn. La ritirata dei tedeschi non si trasform\u00f2 per\u00f2 in una disfatta: gli anglo-francesi erano esausti quanto i loro nemici e, quando giunsero all'Aisne, i tedeschi si erano ormai riorganizzati e trincerati. A partire dal 13 settembre la prima battaglia dell'Aisne vide gli anglo-francesi aggredire la linea tedesca senza ottenere alcun risultato e l'azione si spense progressivamente entro il 27 settembre seguente.\nLa corsa al mare.\nLa conclusione degli scontri sull'Aisne consent\u00ec ai tedeschi di concentrarsi sulla minaccia costituita da Anversa nell'estremo nord del fronte: appoggiato da un contingente di Royal Marines britannici arrivati via mare, l'esercito belga qui rifugiato aveva condotto una difesa attiva lanciando sortite e incursioni contro le vulnerabili linee di comunicazioni nemiche, ma l'afflusso di massicci contingenti tedeschi appoggiati dall'artiglieria pesante segnarono il destino della piazzaforte. Iniziato il 28 settembre, l'assedio di Anversa si concluse il 10 ottobre con la caduta della citt\u00e0, ma le forze belghe furono ancora una volta in grado di sottrarsi alla cattura e di ripiegare nella regione delle Fiandre.\nIl fianco meridionale delle armate contrapposte, da Compi\u00e8gne a nord fino al confine con la Svizzera a sud, presentava ormai un fronte continuo e consolidato, ma il fianco settentrionale da Compi\u00e8gne fino alle coste del Mare del Nord era ancora in gran parte aperto e sgombro da truppe; questa situazione sembrava offrire un'ottima occasione per lanciare un aggiramento del fianco esposto dell'avversario e rimettere in moto l'avanzata, ma a ogni mossa di uno schieramento in tal senso la controparte replicava con una manovra analoga: il risultato di questi abortiti aggiramenti e controaggiramenti fu che la linea del fronte prese a prolungarsi progressivamente fino alla costa del Mare del Nord, in un fenomeno poi noto come \"corsa al mare\". Ad aprire le manovre furono i francesi, che il 22 settembre attaccarono in Piccardia e il 25 settembre ad Albert, senza ottenere nulla che un nuovo stallo; ci provarono poi i tedeschi, bloccati dai francesi nella battaglia di Arras (1\u00ba-4 ottobre) e dai britannici (appoggiati per la prima volta da un contingente di truppe arrivate dall'Impero anglo-indiano) nelle battaglie di La Bass\u00e9e (10 ottobre-2 novembre) e di Messines (12 ottobre-2 novembre). Il 12 ottobre i tedeschi riuscirono a conquistare Lilla, importante centro industriale, ma il contrattacco britannico li blocc\u00f2 ad Armenti\u00e8res costringendoli a ripiegare fino a Menin mentre una loro offensiva sferrata nel settore delle Fiandre fu bloccata dalle forze belghe e francesi nel corso della battaglia dell'Yser (17 ottobre-1\u00ba novembre).\nLa \"corsa al mare\" ebbe termine con la prima battaglia di Ypres, combattuta dal 21 ottobre al 22 novembre: in uno scontro cruento i reparti tedeschi, rimpolpati da reclute appena addestrate, videro i loro assalti bloccati dai professionisti della BEF, uscita del resto quasi completamente distrutta dalla battaglia. Costata circa morti tra i due schieramenti, la battaglia di Ypres segn\u00f2 la fine della guerra di manovra a occidente e l'inizio di quella guerra di trincea che avrebbe caratterizzato tutto il conflitto fino alla sua conclusione nel 1918.\nInizia la guerra di trincea.\nEsauriti gli spazi per manovrare, i due schieramenti iniziarono a rafforzare e fortificare le proprie posizioni scavando trincee, camminamenti, rifugi e casematte in una linea continua estesa dal Mare del Nord alle Alpi; le linee contrapposte erano distanti tra loro dai 200 ai metri con in mezzo una terra di nessuno continuamente contesa, martoriata dalle esplosioni, costellata di cadaveri insepolti e resa un pantano dalle piogge, dalla neve e dalla continua opera di erosione delle granate. Gli alti comandi ritenevano questa una situazione temporanea e continuarono a elaborare grandi progetti per sfondare il fronte e riprendere la guerra di movimento, ma invano. La situazione favoriva nettamente la difesa rispetto all'attacco: i sistemi trincerati, continuamente rafforzati e migliorati con l'aggiunta di pi\u00f9 linee di trincee una dietro l'altra, non erano impossibili da espugnare ma solo al prezzo di grosse perdite per gli attaccanti, che esaurivano cos\u00ec l'impeto del primo assalto; era quindi necessario per l'attaccante far affluire riserve dalle retrovie per alimentare l'azione, ma ci\u00f2 concedeva al difensore il tempo per far accorrere altre truppe nel punto dell'attacco e tappare cos\u00ec la falla aperta nel proprio fronte. Le esigenze della guerra di trincea fecero introdurre nuove armi o riscoprire armi del passato: poich\u00e9 l'artiglieria da campagna non aveva la traiettoria ideale per colpire l'interno delle trincee si riscoprirono i mortai, divenuti indispensabili armi d'accompagnamento della fanteria; gli scontri negli spazi angusti di una trincea portarono all'adozione di armi innovative come lanciafiamme e bombe a mano, ma anche di strumenti del passato come mazze e coltelli. Le enormi perdite umane richiesero la mobilitazione di eserciti sempre pi\u00f9 grandi: il Regno Unito compens\u00f2 le perdite del 1914 grazie all'entusiastico afflusso di nuovi volontari, ma nel maggio 1916 fu costretto a introdurre la leva obbligatoria come negli altri paesi europei.\nI combattimenti continuarono anche dopo la conclusione della battaglia di Ypres senza che nessuno dei due contendenti si avvantaggiasse, e con l'inverno la situazione peggior\u00f2: le trincee si riempirono, a causa delle piogge torrenziali, di acqua gelida, e la vita dei combattenti divenne ancora pi\u00f9 infernale. Il 17 dicembre i francesi sferrarono un'offensiva nell'Artois, seguita il 20 dicembre da un altro grande attacco nella Champagne: esauritesi nei primi mesi del 1915, entrambe le azioni non portarono che a minimi guadagni territoriali pagati con perdite altissime. Solo in occasione del primo Natale di guerra sui campi di battaglia si intravide un ricordo della vita \"normale\", e alla vigilia, dopo cinque mesi di aspri combattimenti, le armi tacquero lungo tutto il fronte quando i combattenti dei due schieramenti concordarono - senza l'assenso degli alti comandi - una tregua di tre giorni durante la quale seppellire i morti e festeggiare insieme il Natale: fu la cosiddetta \"tregua di Natale\", uno spiraglio di umanit\u00e0 che non si pot\u00e9 pi\u00f9 ripetere durante tutta la guerra.\nFu quindi la volta dei britannici tentare un nuovo sfondamento del fronte tedesco: il 10 marzo 1915, come parte di un'offensiva nella regione dell'Artois, l'esercito britannico attacc\u00f2 a Neuve-Chapelle nel tentativo di prendere il crinale di Aubers. L'assalto fu condotto da quattro divisioni lungo un fronte di tre chilometri, preceduto da un bombardamento concentrato durato 35 minuti: inizialmente i progressi furono rapidi, tuttavia l'attacco rallent\u00f2 per problemi logistici e di comunicazione; i tedeschi riuscirono a inviare delle riserve e contrattaccarono vanificando il tentativo.\nLa guerra dei gas.\nBench\u00e9 il capo di stato maggiore von Falkenhayn auspicasse la ricerca di un successo risolutivo in occidente, l'alto comando tedesco dovette riconoscere preminenza al fronte est onde impedire un totale crollo dell'Austria-Ungheria, assalita su tutti i fronti da russi, italiani e serbi; sul fronte occidentale i tedeschi mantennero quindi principalmente un atteggiamento difensivo, anche se ci\u00f2 non signific\u00f2 la rinuncia a qualunque tentativo di riprendere l'avanzata.\nIl 22 aprile 1915 i tedeschi sferrarono un'offensiva a Ypres contro il fronte anglo-francese impiegando, per la prima volta dall'inizio della guerra su vasta scala, le armi chimiche: dalle alle bombole contenenti in tutto 168 tonnellate di cloro furono aperte contro le truppe coloniali francesi stanziate sulla cima Pilckem; la nube giallo-verde asfissi\u00f2 i difensori della prima linea, e nelle retrovie caus\u00f2 il panico provocando una breccia nella linea alleata. Tuttavia i tedeschi non erano preparati ad un tale successo e non avevano approntato riserve sufficienti per approfittarne; giacch\u00e9 inizialmente i tedeschi non avevano preso nemmeno in considerazione di entrare a Ypres, ebbero grosse difficolt\u00e0 a coordinare l'avanzata delle truppe e il lancio dei gas: se il vento non era a favore, avanzare era rischioso per la possibilit\u00e0 che i soldati si trovassero nella stessa nube destinata al nemico. I lanci di gas avevano fatto arretrare i britannici fino alle porte di Ypres, ma nonostante i ripetuti bombardamenti e attacchi i tedeschi non riuscirono a superare lo stallo e il 25 maggio le operazioni cessarono.\nDopo questo attacco anche gli anglo-francesi cominciarono a sviluppare la nuova arma pur senza riuscire a eguagliare i nemici nello sviluppo degli aggressivi n\u00e9 nelle tecniche d'impiego, che, inizialmente piuttosto approssimative, vennero nel corso del tempo perfezionate con l'introduzione delle granate caricate a gas, che consentivano di colpire con maggiore precisione una determinata zona di fronte. Per tutto il conflitto i tedeschi riuscirono comunque a mantenere una netta superiorit\u00e0 tattica nell'uso dell'arma chimica: lo schema di bombardamento chimico tedesco nel 1917 vedeva l'impiego iniziale di agenti starnutatori o irritanti, che rendevano difficile ai difensori indossare e mantenere la maschera antigas; seguiva poi una salva di granate al fosgene, con effetti asfissianti e inabilitatori, quindi veniva sparato un terzo tipo di granate cariche di iprite, raramente letale ma che grazie alla sua persistenza sul terreno rendeva difficile ai difensori il contrattacco e anche la sola permanenza nelle proprie trincee. Oltre a ci\u00f2 si alternavano proiettili convenzionali con proiettili a gas, per ingannare i difensori circa la natura dell'attacco, e si poteva scegliere la miscela di gas in relazione all'impiego, difensivo od offensivo che fosse.\nAl termine del conflitto si stim\u00f2 che il gas tossico avesse mietuto in totale vittime fra gli Alleati mettendone fuori combattimento per un periodo pi\u00f9 o meno lungo almeno , mentre gli Alleati, nonostante avessero impiegato nel corso della guerra la stessa quantit\u00e0 di gas dei tedeschi ( tonnellate per la Germania contro le tonnellate per gli Alleati), inflissero ai tedeschi perdite e intossicati, a dimostrazione della maggiore efficacia nelle tattiche d'impiego tedesche nei confronti dei nemici.\nLe nuove spallate alleate.\nIl 9 maggio le truppe francesi attaccarono le posizioni tedesche sul crinale di Vimy, dando il via alla seconda battaglia dell'Artois. Dopo un bombardamento di cinque ore i francesi uscirono dalle trincee, ma percorsi un migliaio di metri si trovarono davanti ai reticolati tedeschi ancora intatti; sotto il fuoco delle mitragliatrici tentarono di aprirsi un varco con le cesoie e i pochi superstiti si trovarono davanti a un nuovo reticolato; alla fine raggiunsero le trincee abbandonate dai tedeschi che erano arretrati sulle seconde linee, trovandosi quindi sotto il fuoco delle proprie artiglierie. Quello stesso giorno i britannici attaccarono il crinale di Aubers, che non erano riusciti a conquistare due mesi prima con l'offensiva di Neuve-Chapelle; dopo un abbozzato bombardamento di preparazione, indiani e britannici uscirono dalle trincee solo per essere massacrati dalle mitragliatrici tedesche rimaste intatte. In una serie di attacchi frontali i britannici riportarono solo nel primo giorno 458 morti tra gli ufficiali e tra i soldati.\nIl fallito fuoco di sbarramento d'artiglieria ad Aubers e l'impossibilit\u00e0 di lanciare altri attacchi per mancanza di munizioni suscitarono le ire di French, il quale lamentava la penuria di rifornimenti; l'offensiva cess\u00f2 e dopo il fallimento dei tedeschi a Ypres lo stallo al fronte divent\u00f2 totale. Per tutto il maggio 1915 migliaia di francesi caddero nella regione dell'Artois cercando di aprirsi un varco nelle trincee tedesche; al 18 giugno il bilancio era di circa soldati francesi morti o feriti e la battaglia venne interrotta. La guerra a occidente era costituita ormai soltanto da colpi di mano nelle trincee nemiche, da bombardamenti intermittenti e da assalti occasionali.\nSul fronte occidentale passarono quattro mesi e mezzo tra la battaglia dell'Artois e le nuove offensive alleate, che nelle intenzioni avrebbero dovuto ridurre le difficolt\u00e0 militari della Russia a oriente; quattro mesi di \"tregua\" in cui per\u00f2 non mancarono mai i bombardamenti e i tiri dei cecchini. Nel settembre 1915 gli Alleati lanciarono alcune grandi offensive: i francesi nella regione della Champagne e i britannici a Loos. I francesi avevano impiegato l'estate nei preparativi per quest'azione, mentre i britannici assumevano il controllo di porzioni maggiori del fronte per liberare truppe francesi. Il bombardamento preliminare d'artiglieria, accuratamente diretto per mezzo di fotografie aeree, inizi\u00f2 il 22 settembre mentre l'assalto principale avvenne il 25 settembre e, almeno inizialmente, fece buoni progressi nonostante le artiglierie non avessero eliminato del tutto gli sbarramenti di filo spinato e nidi di mitragliatrici. Per i francesi l'offensiva della Champagne fu un successo, seppur relativo: il primo giorno il fronte fu sfondato per una lunghezza di 4\u00a0km e i francesi avanzarono nell'interno per una profondit\u00e0 di 5\u00a0km, anche se le riserve tedesche riuscirono a bloccarli gi\u00e0 il 26 settembre. Quando l'offensiva si concluse, Joffre annunci\u00f2 che erano stati catturati soldati nemici e 150 cannoni pesanti.\nSempre il 25 settembre i britannici diedero inizio alla loro offensiva a Loos, che aveva lo scopo di supportare l'iniziativa maggiore in atto nella Champagne. L'attacco fu preceduto da un bombardamento di quattro giorni con il lancio di granate e, per la prima volta da parte dei britannici, di cilindri di gas al cloro, che provocarono la morte immediata di 600 tedeschi. L'attacco interess\u00f2 due corpi d'armata nel suo teatro principale, con altri due corpi che effettuarono attacchi diversivi a Ypres. I britannici subirono gravi perdite durante l'attacco, specialmente a causa dei continui attacchi frontali che cozzavano contro il fuoco delle mitragliatrici tedesche conseguendo solo limitati guadagni di terreno al costo di centinaia di vite.\nPer i britannici Loos fu una sconfitta che provoc\u00f2 grande scoramento; dei quasi attaccanti, 385 ufficiali e soldati erano stati uccisi o feriti; il 19 dicembre, pertanto, il generale Sir Douglas Haig fu nominato comandante supremo delle forze britanniche in Francia sostituendo John French. Il 1915 si avviava al termine e le condizioni sul fronte occidentale diventavano sempre pi\u00f9 atroci; per tutto il mese di novembre continu\u00f2 a piovere con tale intensit\u00e0 che l'acqua arrivava in molte trincee fino alle ginocchia, i casi di \"piede da trincea\" si moltiplicavano fino a diventare un vero e proprio flagello che durante l'inverno fece pi\u00f9 feriti che le pallottole. La tregua avvenuta spontaneamente nel Natale 1914 non si ripet\u00e9 nel 1915; tra le file alleate vennero diramati ordini molto severi affinch\u00e9 non si ripetessero i casi di \"fraternizzazione\" e, per tutto il giorno di Natale, furono sparate migliaia di granate verso le postazioni tedesche per impedire ai soldati di uscire.\nDuelli d'artiglieria e guerra d'attrito.\nDa un punto di vista strategico, durante il 1915 le armate tedesche erano rimaste sulla difensiva in occidente: anche se battaglioni, reggimenti e talora anche divisioni si impegnavano in attacchi con obiettivi limitati, in una pi\u00f9 vasta concezione delle cose la Germania si accontentava di tenere il terreno conquistato in Francia e Belgio mentre concentrava le proprie attenzioni ad oriente dove invi\u00f2 il grosso delle truppe. Questa strategia si sarebbe capovolta nel 1916 quando le potenze centrali avrebbero mantenuto la difensiva ad oriente e cercato di far uscire la Francia dalla guerra.\nContrariamente ai generali anglo-francesi, che utilizzavano l'artiglieria per aprirsi un varco tra le linee nemiche e quindi riprendere le manovre a livello operativo, il capo di Stato maggiore tedesco Erich von Falkenhayn intendeva usare l'artiglieria come arma strategica che lo avrebbe liberato dal bisogno di condurre la guerra a livello operativo. I suoi cannoni avrebbero dovuto colpire ci\u00f2 che egli riteneva il punto debole dell'alleanza anglo-francese: la riluttanza dei soldati francesi a morire per quelli che Falkenhayn e la propaganda tedesca considerava gli interessi della Gran Bretagna. Egli intendeva usare l'artiglieria per uccidere quanti pi\u00f9 soldati francesi possibile, spingendo cos\u00ec la Francia a rinunciare all'alleanza con il Regno Unito e a cercare una pace separata. Per fare ci\u00f2 Falkenhayn aveva bisogno della \"collaborazione\" dei francesi, trovando un luogo che il nemico non avrebbe abbandonato facilmente e che quindi avrebbe attirato i francesi nel raggio d'azione della sua artiglieria: il luogo prescelto fu la fortezza di Verdun, considerata inattaccabile dai comandi francesi e ammantata di una veste \"eroica\" dopo che aveva resistito efficacemente all'assedio delle forze tedesche durante l'attacco sulla Marna di due anni prima.\nContemporaneamente ai progetti tedeschi su Verdun, nel febbraio 1916 gli Stati maggiori anglo-francesi stavano stendendo i piani per una vasta offensiva congiunta da scatenare nei mesi estivi nel settore del fiume Somme; l'attacco era pianificato per distruggere le difese tedesche con una vera e propria \"guerra d'attrito\": i britannici avrebbero tentando di vincere la resistenza tedesca con il peso della propria industria bellica sotto forma di un incessante tiro di artiglieria seguito da un massiccio attacco di fanteria che creasse le condizioni e aprisse ampi varchi per una rapida avanzata in profondit\u00e0 della cavalleria.\nDa Verdun alla Somme.\nPer Falkenhayn la scelta dell'obiettivo da attaccare era tra Belfort e Verdun; la decisione cadde infine sulla seconda opzione, soprattutto perch\u00e9 l'armata che avrebbe condotto l'attacco sarebbe stata la 5\u00aa Armata comandata dal figlio del Kaiser, il \"Kronprinz\" Guglielmo, e una sua eventuale vittoria avrebbe avuto utili risvolti propagandistici soprattutto per il fronte interno. Tutto il piano tedesco si basava sull'utilizzo massiccio dell'artiglieria: in linea di massima, il piano strategico prevedeva l'utilizzo dei cannoni pesanti che avrebbero avuto il compito di scavare un profondo vuoto nelle linee francesi che la fanteria tedesca avrebbe poi gradualmente occupato; sarebbero poi stati distrutti anche i flussi di rifornimento francesi grazie a un costante e violento fuoco di sbarramento verso le retrovie, cos\u00ec da impedire eventuali contrattacchi organizzati. Questo eccezionale assembramento di cannoni fu tale che su un fronte di appena 14\u00a0km, vennero dispiegati circa pezzi d'artiglieria, ossia uno ogni 12 metri circa.\nIl 21 febbraio i tedeschi iniziarono l'assalto dopo un massiccio bombardamento durato otto ore, ma il primo giorno di battaglia non sort\u00ec l'effetto sperato: i francesi resistettero stoicamente e pur cedendo in vari punti non erano stati \"spazzati via\" come invece le prime ricognizioni aeree tedesche erroneamente riportarono. Neanche la comparsa dei lanciafiamme, impiegati per la prima vola sul campo di battaglia, serv\u00ec per stanare i fanti francesi dalle loro posizioni. Nonostante la conquista di Fort Douaumont il 25 febbraio, e malgrado l'iniziale impeto, l'attacco tedesco tra la fine di febbraio e l'inizio di marzo lentamente si impantan\u00f2, anche per via del riassetto che il nuovo comandante delle forze francesi nella regione, Philippe P\u00e9tain, dette alle linee del fronte, dove affluirono numerosi pezzi d'artiglieria e migliaia di uomini, mentre i tedeschi si trovarono a dover avanzare su un terreno fangoso e sconvolto dai loro stessi bombardamenti, che non consentiva di far avanzare i pesanti cannoni come la tattica prevedeva.\nI tedeschi rivolsero quindi i propri sforzi a nord sulla \"Mort-Homme\", una bassa collina dietro cui i francesi avevano piazzato un efficiente apparato di artiglieria; dopo alcuni dei pi\u00f9 intensi combattimenti della campagna, la collina venne presa dai tedeschi alla fine di maggio. Col passaggio del comando francese di Verdun da P\u00e9tain, orientato sulla difensiva, a Robert Georges Nivelle, pi\u00f9 portato per l'attacco, i francesi tentarono di riprendere Fort Douaumont il 22 maggio ma furono facilmente respinti. I tedeschi intanto catturarono Fort Vaux il 7 giugno e, con l'aiuto del gas fosgene, a luglio tentarono l'assalto all'ultimo caposaldo di Verdun, Fort de Souville.\nIn primavera i comandanti alleati erano preoccupati circa la capacit\u00e0 della Francia: a causa dell'ingente quantit\u00e0 di uomini perduti a Verdun, i francesi videro via via scemare la propria capacit\u00e0 di sostenere un ruolo anche nella progettata offensiva sulla Somme; i piani originali dell'attacco furono perci\u00f2 modificati per lasciare ai britannici l'impegno maggiore. Il 1\u00ba luglio, dopo una settimana di incessanti bombardamenti contro le linee tedesche, quindici divisioni britanniche e sei divisioni francesi uscirono a passo d'uomo dalle trincee dirette sulle linee tedesche, che i generali britannici credevano distrutte dal bombardamento preliminare e sguarnite degli occupanti. Cos\u00ec non fu: i tedeschi, ben protetti in rifugi sotterranei (\"Stollen\"), al termine del bombardamento uscirono dalle loro postazioni e si trovarono davanti file compatte di fanti britannici, appesantiti da zaini di oltre 30\u00a0kg, che furono spazzati via dalle mitragliatrici. Quel 1\u00ba luglio fu probabilmente il giorno pi\u00f9 sanguinoso di tutta la prima guerra mondiale e la pi\u00f9 grande disfatta dell'esercito britannico della storia: si contarono circa perdite tra le forze del generale Haig, tra i quali tra morti e dispersi. Uno degli obiettivi fissati per il primo giorno da Haig, Beaumont-Hamel, cadde solo il 13 novembre, dopo cinque mesi di incessanti combattimenti.\nPer tutto luglio e agosto i britannici conseguirono una serie di limitate avanzate, ma le armate anglo-francesi conducevano una guerra di logoramento pi\u00f9 che di movimento; boschi, macchie, vallate, gole e villaggi cambiarono di mano decine di volte a costi elevatissimi in vite umane. La battaglia vide per la prima volta l'uso dei carri armati, strumento ideato dai britannici per uscire dall\"impasse\" della guerra di trincea: il 15 settembre, nel corso dello scontro noto come battaglia di Flers-Courcelette, tredici divisioni britanniche e quattro corpi d'armata francesi attaccarono le linee tedesche supportati da quarantanove carri Mark I appena giunti al fronte. L'azione fece inizialmente grandi progressi, con un'avanzata di circa 4\u00a0km, ma i carri ebbero un ruolo limitato per l'inaffidabilit\u00e0 meccanica: al loro esordio valse soprattutto l'effetto psicologico sulla fanteria nemica impaurita da questi mostri metallici.\nLa fase finale della battaglia della Somme ebbe luogo in ottobre e inizio novembre, nuovamente con guadagni limitati in cambio di pesanti perdite; alla fine dei conti, l'offensiva anglo-francese consent\u00ec una penetrazione nel fronte nemico di circa 10\u00a0km e la riconquista di cinquantuno villaggi. Da un punto di vista puramente tattico, nonostante la sconfitta tedesca, per gli Alleati il guadagno in termini di territorio fu quindi molto esiguo rispetto al prezzo pagato: furono circa le perdite complessive alleate e quelle tra i tedeschi. Sul piano strategico la battaglia fu invece un successo per gli Alleati, in quanto Falkenhayn fu costretto a spostare truppe da Verdun: tra luglio e agosto i tedeschi impiegarono trentacinque nuove divisioni contro i britannici sulla Somme, consentendo ai francesi guidati da Nivelle di riprendere l'iniziativa sulle rive della Mosa e quindi obbligare i tedeschi a porre fine all'offensiva di Verdun: il 14 luglio infatti giunse l'ordine per i tedeschi di fermare qualunque offensiva a Verdun. La \"limitata offensiva\" di Falkenhayn era gi\u00e0 costata quasi uomini all'esercito tedesco, ossia il doppio degli effettivi delle nove divisioni concesse al \"Kronprinz\" nell'offensiva iniziale di febbraio. Il 28 agosto Falkenhayn dovette cedere il posto di comandante supremo dell'esercito al duo Paul von Hindenburg - Erich Ludendorff, che ordin\u00f2 immediatamente la cessazione di ogni attacco in attesa delle inevitabili controffensive francesi.\nIl 3 novembre i francesi ripresero Fort Vaux e al 18 le linee britanniche sulla Somme erano avanzate di circa 10\u00a0km in cinque mesi, ma distavano ancora 5\u00a0km da Bapaume, l'obiettivo iniziale dell'operazione intrapresa in estate. Il numero complessivo delle perdite in entrambi gli schieramenti raggiunse la spaventosa cifra di circa soldati morti: questo significa che mediamente morivano ogni giorno oltre soldati, oltre 277 l'ora, quasi cinque al minuto.\nLa guerra aerea.\nDopo il primo volo dei fratelli Wright nel 1903, l'impiego degli aerei si era rapidamente affermato anche in ambito militare e nel 1914 tutti i principali eserciti belligeranti disponevano di proprie sezioni aeronautiche in appoggio ai reparti sul terreno: bench\u00e9 inizialmente pi\u00f9 interessato ai dirigibili, il servizio aereo tedesco (Luftstreitkr\u00e4fte) disponeva all'inizio delle ostilit\u00e0 di 250 aeroplani e di un'ottima scuola di volo che gli consent\u00ec di formare equipaggi qualitativamente migliori di quelli degli Alleati; di contro, il Royal Flying Corps disponeva nell'agosto 1914 di appena sessanta aerei, ma la forte base industriale consent\u00ec tanto al Regno Unito quanto alla Francia di recuperare rapidamente il divario e superare la Germania quanto a numero di velivoli. Inizialmente gli aeroplani erano impiegati solo per la ricognizione, e le uniche armi a bordo erano pistole o carabine manovrate dagli equipaggi; la riconosciuta importanza all'osservazione aerea del campo di battaglia spinse a progettare velivoli per abbattere i ricognitori nemici e proteggere i propri: nacque cos\u00ec l'aereo da caccia equipaggiato con una o pi\u00f9 mitragliatrici. L'adozione di un sistema di \"sincronizzazione\" che consentiva all'arma di sparare in avanti attraverso il disco dell'elica consegn\u00f2 ai velivoli tedeschi un periodo di superiorit\u00e0 tecnologica tra la fine del 1915 e l'inizio del 1916, superato solo con l'adozione di nuove tecnologie da parte degli anglo-francesi. La ricerca della migliore combinazione spinse alla progettazione e all'entrata in servizio di un gran numero di nuovi modelli di aeroplano.\nLa figura dell'asso dell'aviazione, sorta di \"cavaliere dell'aria\" impegnato in duelli individuali con i suoi rivali, colpiva molto l'immaginario popolare, ma divenne evidente che i risultati migliori erano ottenuti in azioni di gruppo. Poich\u00e9 nello spazio aereo del fronte occidentale le forze alleate vantavano una superiorit\u00e0 numerica in rapporto di 2:1, l'aviazione tedesca ovvi\u00f2 all'inconveniente concentrando i propri mezzi in unit\u00e0 pi\u00f9 numerose: nel 1916 le formazioni aeree da caccia furono riorganizzate in squadriglie di dieci-dodici velivoli (\"Jagdstaffel\"), con lo scopo di concentrare i mezzi in un particolare settore, in modo tale da conseguire una superiorit\u00e0 aerea locale. L'esperimento si rivel\u00f2 un successo e nel giugno 1917 l'aviazione cre\u00f2 il \"Primo Gruppo Caccia\" (\"Jagdgeschwader 1\") formato dalla 4\u00aa, 6\u00aa, 10\u00aa e 11\u00aa squadriglia sotto il comando del \"Barone Rosso\" Manfred von Richthofen. La mobilit\u00e0 dei gruppi caccia consentiva all'aviazione tedesca di dislocarsi e concentrarsi in corrispondenza di ogni nuova minaccia; nell'aprile 1917, nel corso dell'offensiva di Arras, le squadriglie tedesche abbatterono 151 velivoli nemici perdendone sessantasei, mentre nel marzo 1918, nell'azione di appoggio all'offensiva di Ludendorff, l'aviazione tedesca riusc\u00ec a conquistare la superiorit\u00e0 numerica nello spazio aereo sovrastante il fronte concentrando in tutta segretezza 730 aeroplani da opporre ai 579 britannici. Nonostante le potenze alleate avessero prodotto aerei a fronte dei degli Imperi centrali, la superiorit\u00e0 tattica d'impiego e le migliori tecnologie fecero s\u00ec che l'aviazione tedesca costituisse un avversario temibile fino alla conclusione del conflitto.\nIl bombardamento strategico nacque e progred\u00ec nel corso del conflitto. Inizialmente entrambe le parti impiegarono in questo compito i dirigibili, pi\u00f9 che altro perch\u00e9 erano gli unici a poter trasportare un significativo carico di bombe, ma la loro estrema vulnerabilit\u00e0 fece ripiegare verso la progettazione di specifici aerei da bombardamento: nel 1918 gli enormi biplani Gotha G.IV e Zeppelin-Staaken R.VI tedeschi compivano regolari missioni di bombardamento sopra Parigi e Londra, mentre gli Handley Page Type O della neonata Royal Air Force andavano a colpire gli impianti industriali della Germania occidentale. Sin dal 1917 i tedeschi progettarono aerei destinati ad attacchi a obiettivi tattici terrestri come gli Junkers J 1, Halberstadt CL.II e l'Hannover CL.II, mentre gli Alleati non progettarono mai velivoli specifici per tali compiti, continuando invece a usare i caccia. Nel 1918 l'aviazione imperiale tedesca aveva raggiunto forza ed efficienza tali da poter essere impiegata con successo in missioni di supporto tattico alle operazioni di terra, missioni che comp\u00ec con notevole efficacia fino alla conclusione del conflitto. Gli Alleati, con un'elevata capacit\u00e0 industriale, potevano per\u00f2 godere di una superiorit\u00e0 di mezzi che si traduceva in un pi\u00f9 intenso impiego operativo.\nNegli ultimi mesi del 1917 la Francia chiese all'Italia di avere un contingente di bombardieri Caproni e nel febbraio 1918 arriv\u00f2 ad Ochey il XVIII Gruppo (poi 18\u00ba Gruppo caccia) entrando nell'Escadre 11 con i Groupes de Bombardament 1, 2 e 7 francesi ed inquadrato nel Comando Aeronautico Gruppo Armate dell'Est che in aprile si spost\u00f2 a Villeneue, vicino a Ch\u00e2lons-en-Champagne, e in agosto a Chermisey.\nIl reparto italiano svolger\u00e0 110 bombardamenti aerei con i Caproni Ca.33.\nL'Impero britannico prende l'iniziativa.\nMentre la battaglia della Somme si avviava al termine, sui due fronti si tracciavano i piani per la ripresa delle ostilit\u00e0 nel 1917. Il 16 dicembre 1916 Joffre fu destituito dal comando delle forze armate francesi e rimpiazzato con Robert Nivelle, il vincitore di Verdun: bilingue, affabile e ottimo parlatore, Nivelle impression\u00f2 a tal punto il governo britannico da far balenare la possibilit\u00e0 di porre sotto il comando del francese l'intera BEF, costituendo cos\u00ec per la prima volta un comando congiunto anglo-francese che dirigesse le operazioni sull'intero fronte occidentale. Tale prospettiva, fortemente avversata dal comandante della BEF Haig e dallo stato maggiore britannico, fu poi fatta cadere, ma Nivelle riusc\u00ec a far approvare un suo piano per una serie di offensive da attuarsi con la bella stagione del 1917: i francesi avrebbero attaccato sull'Aisne e nella Champagne mentre i britannici (ormai affiancati da ampi contingenti provenienti da Canada, Australia, Nuova Zelanda e Portogallo) si sarebbero mossi pi\u00f9 a nord tra Arras e l'Oise; la tattica prevedeva un violento bombardamento preliminare, seguito da un fuoco di sbarramento strisciante verso le retrovie nemiche in appoggio a brevi assalti della fanteria. Nivelle si impegn\u00f2 a interrompere immediatamente l'offensiva qualora le perdite si fossero rivelate troppo pesanti, ma le sue idee fecero prospettare aspettative grandiose su una rottura del fronte nemico.\nAnche i tedeschi erano alle prese con decisioni di portata strategica. Il nuovo duo al comando delle forze germaniche, Hindenburg e Ludendorff, decise per il 1917 di puntare a far uscire dal conflitto la Russia, ormai in preda a tumulti che lasciavano presagire una prossima rivoluzione; dopo il massacro di Verdun, sul fronte occidentale i tedeschi si sarebbero attenuti a una strategia strettamente difensiva: tra il 15 marzo e il 5 aprile le forze tedesche attuarono un massiccio ripiegamento da una vasta zona del fronte arretrando sulla \"linea Hindenburg\", un nuovo sistema di fortificazioni esteso per la profondit\u00e0 di sette chilometri, accorciando cos\u00ec di 40 chilometri l'estensione del fronte da tenere e liberando tredici divisioni dal servizio di prima linea per costituire una riserva da impiegare alla bisogna. Il terreno abbandonato fu devastato e minato, rendendo inutile la sua riconquista per gli Alleati.\nA partire dal 1\u00ba febbraio 1917 la Germania riprese la guerra sottomarina indiscriminata per convincere il Regno Unito a sedersi al tavolo delle trattative e cercare una pace, mettendo in crisi i commerci navali mondiali. Tuttavia i rapporti diplomatici tra Germania e Stati Uniti d'America andarono deteriorandosi velocemente a causa del naviglio statunitense e di paesi neutrali affondato dagli U-Boot e, il 6 aprile 1917, il presidente Thomas Woodrow Wilson port\u00f2 il suo paese in guerra contro i tedeschi. Il potenziale bellico degli Stati Uniti era enorme: nel 1917 lo United States Army aveva appena effettivi senza carri armati, artiglieria pesante o aerei da combattimento, ma gli Stati Uniti avrebbero potuto addestrare almeno un milione di uomini che sarebbero successivamente saliti a tre milioni. L'operazione avrebbe per\u00f2 richiesto molto tempo: ci sarebbe voluto almeno un anno perch\u00e9 l'enorme macchina potesse funzionare a pieno regime.\nL'offensiva Nivelle.\nIl grande piano offensivo anglo-francese si apr\u00ec il 9 aprile, luned\u00ec di Pasqua, quando le forze britanniche sferrarono la loro offensiva ad Arras; gli attacchi furono preceduti da cinque giorni di bombardamenti dell'artiglieria e di scontri aerei, nel corso dei quali l'aviazione britannica cerc\u00f2 di ottenere il controllo dei cieli per poter svolgere al meglio l'opera di osservazione. Le prime fasi della battaglia furono favorevoli agli Alleati, che sfondarono la Linea Hindenburg anche grazie alla nuova tattica di cannoneggiamento, la cosiddetta \"barriera di fuoco\", in base alla quale l'artiglieria spostava gli obiettivi sistematicamente in avanti mentre la fanteria interveniva subito dopo il tiro, quando i difensori erano ancora frastornati dai bombardamenti; con un'azione attentamente pianificata, quattro divisioni canadesi conquistarono il crinale di Vimy, posizione ritenuta imprendibile.\nNonostante questo la terza linea tedesca, assai meglio munita di quelle pi\u00f9 avanzate, resistette a tutti gli attacchi; i carri armati britannici che avrebbero dovuto precedere la fanteria rimasero indietro bloccati dalle avarie e intrappolati nel fango, mentre i cannoni trainati dai cavalli non riuscivano a procedere nel terreno sconvolto; la forza aerea alleata, e particolarmente quella britannica, soffriva per via di aerei antiquati, scarso addestramento e tattiche rudimentali: durante l'attacco ad Arras i britannici persero 316 equipaggi contro 114 dei tedeschi, in quello che per il Royal Flying Corps fu l'\"aprile di sangue\". Nonostante la speranza di una facile vittoria, al quarto giorno di combattimenti gli attaccanti erano allo stremo e il 15 aprile, in seguito alle crescenti perdite, Haig sospese l'attacco; col metro in uso sul fronte occidentale poteva considerarsi una vittoria: gli anglo-canadesi avevano infatti aperto una breccia larga sei chilometri nella prima linea tedesca che ne misurava sedici. Per tutto maggio i britannici ripresero gli attacchi ad Arras: in sei settimane di combattimenti i tedeschi arretrarono dai tre agli otto chilometri su un fronte lungo trentacinque, sparando oltre sei milioni di granate. A met\u00e0 maggio le truppe al comando di Haig avevano compiuto un'avanzata pi\u00f9 consistente di quando, due anni e mezzo prima, era cominciata la guerra di trincea: in poco pi\u00f9 di un mese avevano conquistato un centinaio di chilometri quadrati di terreno, catturando oltre prigionieri e 252 cannoni pesanti.\nIl 16 aprile i francesi, con venti divisioni dispiegate su un fronte di quaranta chilometri, attaccarono a loro volta i tedeschi attestati sul fiume Aisne, mentre un'azione diversiva prendeva vita nella Champagne. L'offensiva fu un disastro, bench\u00e9 per la prima volta i francesi impiegassero i carri armati: Nivelle aveva previsto un'avanzata di 10\u00a0km, ma i reparti dovettero fermarsi dopo 600 metri; si registrarono quasi morti a fronte dei preventivati , dei 128 carri armati entrati in azione trentadue furono messi fuori uso solo il primo giorno, dei 200 aerei che avrebbero dovuto alzarsi in volo ne furono disponibili all'inizio dell'attacco solo 131 che ebbero la peggio contro i caccia tedeschi. Non un solo dettaglio and\u00f2 come previsto: l'attacco al forte di Nogent-L'Abbesse, uno dei forti intorno a Reims dal quale i tedeschi bombardavano sistematicamente la citt\u00e0, fall\u00ec miseramente, e due villaggi che si trovavano nella zona dei combattimenti, Nauroy e Moronvillers, furono rasi al suolo. I combattimenti continuarono, il generale Charles Mangin apr\u00ec una breccia di 6\u00a0km nelle linee tedesche ma il 20 aprile la battaglia fu interrotta, ammettendo lo stesso Nivelle che era impossibile sfondare le linee nemiche. I tedeschi detenevano la supremazia aerea e il 21 aprile l'asso Manfred von Richthofen celebr\u00f2 la sua ottantesima vittoria.\nIl morale della Francia.\nNella primavera del 1917 inizi\u00f2 a serpeggiare un forte risentimento verso la guerra in seno a molti eserciti, ma in quello francese raggiunse livelli allarmati: le aspettative per l'offensiva progettata da Nivelle erano molto alte, e quando essa non si risolse in altro che l'ennesima e sanguinosa battaglia di logoramento il morale dei reparti al fronte precipit\u00f2. Il 27 maggio, nonostante la notizia dello sbarco dei primi reparti statunitensi in Francia, le diserzioni sempre pi\u00f9 numerose si trasformarono in un vero e proprio ammutinamento: ben soldati di prima linea abbandonarono le trincee e gli accantonamenti sullo \"Chemin des Dames\", portandosi nelle retrovie. I disordini proseguirono, e il 1\u00ba giugno a Missy-aux-Bois un reggimento di fanteria francese si impadron\u00ec della citt\u00e0 e nomin\u00f2 un governo pacifista; per una settimana regn\u00f2 il caos in tutto il settore francese del fronte mentre gli ammutinati si rifiutavano di tornare a combattere. Le autorit\u00e0 militari agirono tempestivamente, cominciarono gli arresti di massa e si insediarono le corti marziali. I tribunali francesi giudicarono colpevoli di ammutinamento soldati e pi\u00f9 di 400 furono condannati a morte; le fucilazioni furono per\u00f2 solo cinquanta e gli altri condannati furono inviati ai lavori forzati nelle colonie penali.\nLa repressione degli ammutinamenti fu temperata a seguito del cambio avvenuto nell'alto comando francese: il 15 maggio Nivelle fu destituito e rimpiazzato con Philippe P\u00e9tain, il quale punt\u00f2 pi\u00f9 a \"curare\" i soldati piuttosto che a reprimerli; il nuovo comandante introdusse miglioramenti, concedendo alle truppe periodi di riposo pi\u00f9 lunghi, congedi pi\u00f9 frequenti e rancio migliore. Dopo sei settimane gli ammutinamenti erano cessati, ma i disordini furono di tale portata da far ritenere all'alto comando francese che i soldati non erano pi\u00f9 disposti a sopportare i tormenti di una nuova offensiva: avrebbero tenuto la posizione, ma non sarebbero usciti dalle trincee. Tutto il peso dell'offensiva ricadde quindi sulle spalle delle forze britanniche.\nLe offensive nelle Fiandre.\nLa necessit\u00e0 di impedire che i tedeschi potessero approfittare dello stato di crisi in cui versavano le forze francesi spinse i britannici a progettare in tempi rapidi una nuova offensiva. Haig rispolver\u00f2 un vecchio piano per un attacco nelle Fiandre a partire dal saliente di Ypres, volto alla conquista della costa del Belgio e delle basi dei sommergibili tedeschi qui insediate; come prima mossa, per\u00f2, era necessario conquistare la cresta di Messines, che bench\u00e9 alta solo 76 metri dominava le postazioni britanniche nella piatta pianura di Ypres. Il 7 giugno i britannici lanciarono la loro seconda offensiva in due mesi attaccando lungo il crinale di Messines-Wytschaete: nel corso di tutto l'anno precedente le squadre di minatori britannici avevano scavato sotto le linee nemiche diciannove gallerie di mina riempite poi di 500 tonnellate di esplosivo, che furono fatte detonare in simultanea nelle prime ore del mattino, generando una spaventosa esplosione percepita fino all'Inghilterra meridionale. L'effetto delle esplosioni, cui segu\u00ec un massiccio bombardamento con pezzi d'artiglieria, fu devastante: si ritiene che furono uccisi all'istante oltre tedeschi, migliaia rimasero storditi e furono presi prigionieri. Entro il pomeriggio i britannici avevano preso Messines e tutta la cresta, ma l'offensiva si arrest\u00f2 per il terreno fangoso ed entrambe le parti soffrirono perdite consistenti.\nIl 31 luglio fu la volta dell'offensiva principale britannica, che sfoci\u00f2 nella battaglia di Passchendaele o terza battaglia di Ypres. Le truppe britanniche inizialmente avanzarono con successo nonostante le ingenti perdite e, nei primi tre giorni di battaglia, furono catturati oltre tedeschi per un'avanzata che variava dai 2 ai 4\u00a0km. Nonostante le prime piogge che iniziavano a ostacolare i movimenti, le forze britanniche, canadesi e dell'ANZAC (con un limitato appoggio di alcuni reparti francesi) rinnovarono i loro assalti contro le difese tedesche sempre pi\u00f9 forti; quali che fossero i presupposti strategici dell'offensiva, essi furono rapidamente accantonati in favore dell'ennesima battaglia di logoramento: nonostante i comandanti britannici sul campo si rendessero conto che una vittoria tattica era lungi dall'essere ottenibile, Haig si autoconvinse che il morale dei tedeschi fosse sul punto di cedere e che solo un'ultima spallata avrebbe provocato la rottura del fronte. Gli obiettivi fumosi e le spaventose condizioni in cui fu combattuta resero Passchendaele una delle battaglie pi\u00f9 insensate di tutta la guerra.\nI rinnovati attacchi britannici sferrati dalla met\u00e0 di agosto alla fine di settembre portarono ad avanzate misurabili in centinaia di metri pagate con pesanti perdite umane; non meno costosi erano i ripetuti contrattacchi dei tedeschi, sovente respinti con perdite sanguinose dall'artiglieria britannica. Le abbondanti piogge autunnali trasformarono il terreno, sconvolto dai ripetuti bombardamenti, in un mare di fango liquido, ma ci\u00f2 non fece desistere Haig dallo sferrare ai primi di ottobre una serie di nuovi pesanti attacchi in direzione dei villaggi di Passchendaele e Poelkapelle: con la melma che inghiottiva uomini e cannoni, britannici, canadesi e australiani presero i due villaggi entro il 6 novembre. Il giorno dopo il capo di stato maggiore di Haig visit\u00f2 per la prima volta il campo di battaglia e il suo rapporto convinse il comandante in capo a sospendere ulteriori assalti; il crollo italiano a seguito della battaglia di Caporetto imponeva del resto di inviare al pi\u00f9 presto rinforzi anglo-francesi in Italia.\nLe stime sul numero delle vittime a Passchendaele variano molto, ma i resoconti ufficiali parlano di perdite tra le forze imperiali britanniche e di tra quelle francesi; varie migliaia di soldati trovarono la morte letteralmente annegando nelle trincee invase da acqua e fango. La considerazione che rispetto alla Somme era stata conquistata una maggiore porzione di territorio con minori perdite fu alquanto relativa, considerando che alla fine l'offensiva britannica aveva spinto il fronte verso est per una profondit\u00e0 massima di 7\u00a0km. Per i tedeschi l'offensiva fu un colpo altrettanto duro, registrando perdite assai elevate e morale a terra; morti e feriti furono stimati tra i e i , in quello che il generale Hermann von Kuhl defin\u00ec \u00abil pi\u00f9 grande martirio della prima guerra mondiale.\u00bb\nCambrai.\nIl 23 ottobre i francesi lanciarono un attacco circoscritto alle posizioni tedesche sullo \"Chemin des Dames\": l'assalto fu preceduto da sei giorni di bombardamento a cui segu\u00ec l'attacco di otto divisioni e ottanta carri armati francesi che riuscirono ad avanzare per tre chilometri e mezzo, facendo prigionieri e strappando ai tedeschi un importante punto di osservazione a Laffaux; i tedeschi tuttavia si ritirarono attestandosi tre chilometri e mezzo pi\u00f9 in basso. Intanto sul fronte orientale la guerra cedeva rapidamente il passo alla rivoluzione: con lo scoppio della rivoluzione d'ottobre il potenziale bellico della Russia, che fino a quel momento era stata il braccio orientale dell'Intesa, cess\u00f2 di esistere. Con la Russia immobilizzata, gli Alleati si prodigarono per mantenere la spinta offensiva sugli altri fronti, mentre sul versante italiano stava dilagando il panico.\nAlla ricerca di un successo qualunque, lo stato maggiore britannico accolse un piano formulato dal Corpo carristi gi\u00e0 dal giugno precedente per lanciare un'offensiva su un terreno favorevole all'impiego in massa dei carri armati: 474 carri del nuovo tipo Mark IV avrebbero appoggiato l'attacco di sei divisioni fanteria in un settore fino ad allora tranquillo del fronte, rinunciando al prolungato bombardamento preliminare per puntare tutto sull'effetto sorpresa; la zona prescelta fu quella nei dintorni della citt\u00e0 di Cambrai. L'offensiva prese il via la mattina del 20 novembre: la combinazione di effetto sorpresa e attacco in massa dei carri consent\u00ec ai britannici un'avanzata di 8\u00a0km in un unico giorno, con la distruzione di due divisioni tedesche e la cattura di prigionieri e 120 cannoni; nel Regno Unito le campane delle chiese furono fatte suonare a stormo per celebrare quella che veniva considerata una grande vittoria.\nIl proseguimento dell'offensiva, tuttavia, si rivel\u00f2 problematico: svanito l'impeto iniziale, i carri furono fermati dall'artiglieria tedesca e dai guasti meccanici nei salienti di Flesqui\u00e8res e Mesni\u00e8res, a neppure met\u00e0 strada da Cambrai. Il 23 gli Alleati furono bloccati al bosco Bourlon: l'effetto sorpresa dei carri stava svanendo e le perdite iniziavano a salire, a fine novembre inizi\u00f2 a cadere la prima neve e alla guerra coi carri subentr\u00f2 la solita guerra all'arma bianca fino al 27 novembre, quando i britannici furono costretti a sospendere l'attacco; Cambrai sarebbe rimasta distante e irraggiungibile. Il 30 novembre i tedeschi contrattaccarono avanzando per circa 5\u00a0km, con un attacco congiunto di armi chimiche e aerei nel ruolo di supporto ravvicinato alle truppe di terra; entro il 4 dicembre i britannici si erano attestati su una nuova linea del fronte dopo aver rinunciato a gran parte del terreno conquistato.\nLa battaglia di Cambrai, che inizialmente sembr\u00f2 volgere favorevolmente agli Alleati, si risolse nell'arco di due settimane in un nuovo nulla di fatto, costato circa perdite a entrambe le parti. Le potenze alleate erano in difficolt\u00e0 su tutti i fronti: la Russia inizi\u00f2 i contatti per un trattato di pace e quarantaquattro divisioni tedesche furono spostate da oriente a occidente; in Italia gli austro-ungarici erano avanzati fino al Piave; sul fronte occidentale vigeva ancora una situazione di stallo.\nLe offensive finali.\nL'8 giugno 1917 il generale John Pershing, comandante delle truppe statunitensi in Europa (American Expeditionary Forces), sbarc\u00f2 a Liverpool con il suo stato maggiore e il 26 arriv\u00f2 in Francia il primo grosso contingente statunitense forte di uomini; il 23 febbraio 1918, per la prima volta, le truppe statunitensi presero parte a un'azione a Chevregny insieme ai francesi. L'afflusso delle forze statunitensi era continuo ed entro il maggio 1918 il numero di soldati dislocati in Francia era salito a , cifra destinata a raddoppiare entro la met\u00e0 del luglio seguente. Tutto ci\u00f2 rendeva pi\u00f9 che mai impellente per la Germania ottenere una vittoria a ovest.\nLa definitiva resa della Russia, sancita con la firma del trattato di Brest-Litovsk, consent\u00ec ai tedeschi di ammassare sul fronte occidentale 192 divisioni, contrapposte alle 172 divisioni in quel momento a disposizione degli Alleati. Fin dal novembre 1917 l'alto comando tedesco aveva avviato discussioni sulla strategia da seguire: invece che un'unica grande offensiva si opt\u00f2 per una serie di attacchi in forze da lanciare in successione in pi\u00f9 zone del fronte, rischierando ogni volta la massa delle truppe per condurre l'azione successiva. Ludendorff decise per un attacco contro le forze britanniche, considerate tatticamente inferiori ai francesi e sfavorite nel rapporto di forze: l'alto comando tedesco voleva come prima cosa un'offensiva nelle Fiandre, dove lo spazio di manovra per i britannici era ridotto e la possibilit\u00e0 di occupare i porti sulla Manica una prospettiva strategica allettante, ma memori del pantano di Passchendaele si ritenne che il terreno non sarebbe stato sufficientemente asciutto per un attacco in forze prima di aprile. Il tempo giocava contro la Germania, perci\u00f2 l'attacco non poteva aspettare: la prima spallata sarebbe quindi partita in marzo in Piccardia, punto di giunzione tra le armate britanniche a nord e quelle francesi a sud, con l'obiettivo di separare le une dalle altre; seguita dall'attacco nelle Fiandre, l'azione avrebbe accerchiato i britannici con le spalle alla Manica, mettendoli davanti alla scelta tra essere annientati o fuggire in Gran Bretagna abbandonando gli alleati.\nL'offensiva tedesca fu attentamente pianificata: l'attacco avrebbe combinato le nuove tattiche delle truppe d'assalto (Sto\u00dftrupp), unit\u00e0 composte dagli uomini migliori addestrati a infiltrarsi in profondit\u00e0 aggirando i punti di resistenza, con l'uso di aerei da attacco al suolo e uno sbarramento d'artiglieria accuratamente pianificato comprendente pure l'uso di gas. Le tattiche d'infiltrazione, gi\u00e0 sperimentate con ampio successo sul fronte orientale e a Caporetto, lasciavano presagire risultati sorprendenti, ma il piano presentava per\u00f2 molti punti critici: l'attacco in Piccardia avrebbe comportato un'avanzata sul terreno gi\u00e0 devastato dalla battaglia della Somme e dalla ritirata tedesca sulla linea Hindenburg, rallentando i movimenti; l'attacco e l'avanzata in profondit\u00e0 erano rimessi unicamente al potenziale umano, visto che le divisioni di cavalleria erano poche e male equipaggiate e che i carri armati erano solo poche decine (spesso del modello A7V, lento e sgraziato). Le perdite sarebbero state prevedibilmente alte e avrebbero colpito in particolare le truppe migliori riunite nelle Sto\u00dftrupp: dopo la prima spallata gli attacchi successivi avrebbero avuto una forza progressivamente calante, mentre la difesa del terreno conquistato sarebbe interamente ricaduta sulle divisioni ordinarie composte di uomini di seconda scelta.\nL'offensiva tedesca di primavera.\nIl primo grande attacco dell'offensiva risolutiva tedesca (operazione Michael) ebbe inizio il 21 marzo lungo il fronte tra Arras e San Quintino con il pi\u00f9 terrificante bombardamento d'artiglieria di tutta la guerra: pi\u00f9 di cannoni (quasi la met\u00e0 di tutti i pezzi d'artiglieria tedeschi schierati a occidente), mortai e 730 aerei riversarono per alcune ore un diluvio di fuoco sulle linee della 5\u00aa Armata britannica, che fu ben presto sopraffatta; solo nel primo giorno le truppe d'assalto tedesche occuparono un'area di territorio pari a quello conquistato dai britannici nei 140 giorni della battaglia della Somme e nei successivi otto giorni l'avanzata fu di 65\u00a0km, portando le linee del fronte verso ovest di pi\u00f9 di 100\u00a0km. Le conquiste fatte dai tedeschi durante l'offensiva furono impressionanti per gli standard del fronte occidentale: prigionieri catturati, cannoni presi, soldati nemici morti o feriti e un'intera armata britannica messa fuori combattimento; le perdite tra i tedeschi furono comunque alte ( tra ufficiali e soldati), con alcune divisioni che furono ridotte alla met\u00e0 dei loro effettivi. L'offensiva riusc\u00ec a sfondare il sistema difensivo britannico, ma non tutto era andato secondo i piani: Arras, la cui conquista era necessaria per aprire la via verso nord e i porti della Manica, era rimasta in mano agli Alleati mentre l'avanzata pi\u00f9 spettacolare si era avuta a sud-ovest nel settore dell'alta Somme, dove i tedeschi avevano raggiunto la linea tra Montdidier e Noyon prima di essere bloccati dai rinforzi francesi per il 28 marzo. Lo scampato pericolo fece riconsiderare ai britannici la questione del comando congiunto con i francesi: il 26 marzo il generale Ferdinand Foch fu nominato comandante in capo delle forze alleate sul fronte occidentale, con autorit\u00e0 tanto su Haig quanto su P\u00e9tain.\nPreceduta da due giorni di bombardamento, il 9 aprile fu la volta dell'offensiva tedesca nelle Fiandre (operazione Georgette): il fronte tenuto da britannici e portoghesi lungo il fiume Lys tra Armenti\u00e8res e B\u00e9thune venne sfondato nel corso dei primi due giorni e i tedeschi avanzarono per sei chilometri riconquistando molte delle zone faticosamente occupate dagli Alleati nei mesi precedenti come Passchendaele, Messines e Neuve Chapelle, ma i rinforzi francesi e australiani arrivarono appena in tempo per negare ai tedeschi la conquista dello strategico crocevia di Hazebrouck. Ludendorff rinnov\u00f2 l'attacco il 25 aprile in congiunzione con una seconda offensiva molto pi\u00f9 a sud, nella zona di Amiens: nelle Fiandre i tedeschi conquistarono le alture di Kemmel ma non riuscirono a scacciare i britannici da Ypres, mentre l'azione contro Amiens fu bloccata dagli anglo-francesi nel corso della seconda battaglia di Villers-Bretonneux, famosa per aver visto il primo combattimento tra carri armati della storia. Il 29 aprile Ludendorff dovette ordinare la sospensione dell'offensiva.\nL'intervento dei rinforzi francesi era stato determinante per sostenere la vacillante linea britannica nel corso tanto di Michael quanto di Georgette, pertanto Ludendorff progett\u00f2 un massiccio attacco per paralizzare l'esercito francese e attirare i rinforzi alleati verso sud prima di riprendere le offensive per accerchiare la BEF contro la Manica. Il 27 maggio i tedeschi lanciarono l'operazione Bl\u00fccher-Yorck contro le linee francesi sull'Aisne e lo \"Chemin des Dames\": la 6\u00aa Armata francese aveva ammassato gran parte delle sue forze in prima linea, e quando i tedeschi riuscirono a infiltrarsi nelle difese nemiche poterono dilagare nelle retrovie. I tedeschi avanzarono per una profondit\u00e0 di 40\u00a0km, prendendo Soissons il 29 maggio e raggiungendo Ch\u00e2teau-Thierry sulle rive della Marna a 90\u00a0km da Parigi; solo il 31 maggio gli Alleati riuscirono a bloccare i tedeschi intorno a Reims. La lotta contro il tempo della Germania per vincere la guerra prima che gli Stati Uniti potessero far valere il loro potenziale bellico era per\u00f2 ormai perduta: il generale Pershing pretendeva che le sue forze fossero impiegate unitariamente e non frazionate qui e l\u00e0 in appoggio agli anglo-francesi, ma dovette infine accettare quest'ultima situazione e il 28 maggio la 1\u00aa Divisione statunitense fu inviata in aiuto dei francesi per riconquistare Cantigny; tre giorni dopo altre due divisioni statunitensi furono impegnate con unit\u00e0 anglo-francesi nella sanguinosa battaglia di Bosco Belleau.\nLa vicinanza del fronte a Parigi fece balenare a Ludendorff la possibilit\u00e0 di vibrare un colpo mortale ai francesi e, il 9 giugno, i tedeschi scatenarono l'operazione Gneisenau contro il saliente di Compi\u00e8gne, posto in mezzo al territorio conquistato con le offensive Michael e Bl\u00fccher-Yorck: l'obiettivo ultimo era quello di aprire una via diretta per Parigi, ma nonostante le forti perdite la 3\u00aa Armata francese oppose una resistenza determinata e l'operazione venne sospesa il 12 giugno dopo una penetrazione di appena 9\u00a0km. Non pago di questo insuccesso, Ludendorff prepar\u00f2 per il 15 luglio un attacco \"tutto per tutto\" pi\u00f9 a est sui due lati del saliente di Reims, dando il via alla cosiddetta seconda battaglia della Marna: l'attacco a est di Reims fu un completo fallimento, con i difensori francesi che riuscirono ad anticipare l'assalto nemico, ma a ovest i tedeschi riuscirono a piegare la resistenza del II Corpo d'armata italiano in Francia e a stabilire una testa di ponte a sud del fiume Marna. Questo successo fu l'apice dell'offensiva risolutiva tedesca: il 18 luglio tre armate francesi e cinque divisioni statunitensi scatenarono un violento contrattacco contro il lato ovest dell'esposto saliente tedesco proteso verso la Marna, dando vita alle battaglie di Soissons e di Ch\u00e2teau-Thierry. L'effetto sorpresa e l'appoggio di 225 carri leggeri Renault FT si rivelarono determinanti nell'infrangere la resistenza tedesca: il 1\u00ba agosto Soissons venne riconquistata e tra il 2 e il 3 agosto i tedeschi si ritirarono dalla testa di ponte sulla Marna; per il 4 agosto, quando la controffensiva ebbe termine, i tedeschi erano arretrati di 50\u00a0km facendo svanire qualunque possibilit\u00e0 di una vittoria.\nI raid navali britannici.\nVerso la fine della guerra la Royal Navy si pose il problema di interdire le azioni delle unit\u00e0 leggere e degli U-Boot della Kaiserliche Marine che partivano dai porti del Belgio occupato. Bench\u00e9 i successi contro gli U-Boot della marina britannica si moltiplicassero, questi venivano prodotti a una velocit\u00e0 pari a quella con cui venivano distrutti e colpivano le rotte di rifornimento britanniche attraverso la Manica, rappresentando una continua minaccia alle vie di rifornimento della BEF impegnata sul continente.\nGli attacchi furono sferrati nella tarda primavera del 1918. Il primo raid di Ostenda (parte dell'operazione ZO) venne compiuto dalla Royal Navy con l'obiettivo di bloccare l'accesso al porto omonimo, mentre il vicino porto di Bruges fu oggetto di un contemporaneo attacco. Il 23 aprile tre vecchi incrociatori britannici, accompagnati da una consistente forza navale d'appoggio, furono affondati nel braccio di mare antistante la base dei sommergibili; il molo fortificato che proteggeva il porto fu cannoneggiato e molte delle sue strutture demolite; il viadotto che lo collegava alla ferrovia fu fatto saltare. Due delle navi affondarono come previsto nel punto pi\u00f9 stretto, ma il blocco dur\u00f2 solo pochi giorni in quanto i tedeschi rimossero due moletti collocati su un lato del canale liberando cos\u00ec un varco per gli U-Boot con l'alta marea; in tre settimane i tedeschi riuscirono ad approntare una deviazione e i sommergibili ripresero indisturbati a pattugliare il Mare del Nord e dintorni. L'incursione fu un fallimento e cost\u00f2 ai britannici 200 morti e 400 feriti, ma l'opinione pubblica britannica si entusiasm\u00f2 per il raid.\nTre settimane dopo il fallimento, fu lanciato un secondo attacco ad Ostenda che ebbe maggior successo, con l'affondamento di una nave all'imbocco del canale ma ancora senza riuscire a chiudere completamente il passaggio. Nuovi piani per attaccare la zona durante l'estate del 1918 non vennero messi in atto e le basi tedesche in zona rimasero una minaccia costante fino alla fine del conflitto, quando Ostenda e Bruges vennero liberate dalle forze di terra anglo-francesi.\nIl contrattacco alleato.\nQuella scatenata sulla Marna era solo la prima delle controffensive progettate dagli Alleati per l'estate del 1918: i piani di Foch prevedevano una serie di operazioni da attuarsi in successione lungo le zone pi\u00f9 disparate del fronte onde tenere costantemente sotto pressione i tedeschi; invece di grandi sfondamenti si puntava a ottenere obiettivi circoscritti, badando sempre a ottenere una superiorit\u00e0 numerica locale e facendo molto affidamento sull'impiego dei carri armati. L'8 agosto truppe anglo-francesi lanciarono un attacco nel settore di Amiens con l'appoggio di 456 carri armati: il fronte fu sfondato per una lunghezza di 23\u00a0km e una profondit\u00e0 di 4 e sei divisioni tedesche furono distrutte, lasciando prigionieri in mano al nemico. Le riserve tedesche bloccarono ulteriori progressi nei giorni successivi, ma il basso morale e gli episodi di cedimento registrati in numerosi reparti portarono Ludendorff a parlare dell'8 agosto 1918 come del \"giorno pi\u00f9 nero per l'esercito tedesco\".\nA partire dal 10 agosto i tedeschi iniziarono a ritirarsi dall'ampio saliente creato con l'operazione Micahel, incalzati da presso dalle armate francesi; il 21 agosto furono invece britannici e statunitensi a scatenare un nuovo contrattacco sulla Somme: Albert fu conquistata il 22 agosto e Bapaume il 29, e in congiunzione con una ritirata dei tedeschi dal terreno conquistato con l'operazione Georgette nelle Fiandre la linea del fronte fu riportata a prima dell'inizio dell'offensiva di primavera. L'avanzata prosegu\u00ec anche oltre la vecchia linea del fronte: mentre gli australiani si aprivano la strada verso P\u00e9ronne, il 2 settembre il corpo d'armata canadese apr\u00ec un varco nella linea Hindenburg tra Drocourt e Qu\u00e9ant. Molto pi\u00f9 a sud, il 13 settembre la 1\u00aa Armata statunitense (il comando unificato da tempo chiesto da Pershing) scaten\u00f2 un attacco a Saint-Mihiel: postazioni tenute dai tedeschi fin dalla fine del 1914 furono distrutte con la cattura di pi\u00f9 di prigionieri; in congiunzione con le armate francesi, a partire dal 26 settembre seguente l'attacco degli statunitensi fu prolungato pi\u00f9 a nord in un'offensiva nelle Argonne, che tuttavia procedette lentamente a causa del terreno difficile e delle forti piogge.\nLudendorff aveva optato per una strategia difensiva cercando in tutti i modi di tenere la Linea Hindenburg, ma ormai il morale delle truppe tedesche era a terra. Il 27 settembre britannici, statunitensi e francesi scatenarono una grande offensiva nel settore di Cambrai-San Quintino, sfondando le difese della linea Hindenburg per un ampio tratto; il 28 settembre fu la volta dei belgi, appoggiati dagli anglo-francesi, ad attaccare nella zona di Ypres, conquistando Diksmuide e aprendo il crollo di tutte le posizioni dei tedeschi nelle Fiandre. La perdita di quasi uomini nel solo mese di settembre convinse infine l'alto comando tedesco che il fronte occidentale era a un passo dal collasso: il 29 settembre Ludendorff si rec\u00f2 direttamente dal Kaiser per chiedergli di avanzare immediatamente una proposta di pace, dando grossa parte della colpa alle \u00abidee spartachiste e socialiste che avvelenavano l'esercito tedesco\u00bb.\nSfondate le ultime posizioni della linea Hindenburg il 5 ottobre, le armate britanniche avanzarono sui vecchi campi di battaglia del 1914 conquistando Cambrai il 9 ottobre e Le Cateau il 10; a partire dal 14 ottobre una nuova offensiva port\u00f2 gli Alleati a dilagare nel Belgio occidentale liberando Ostenda il 17 ottobre e Bruges due giorni dopo. Il 23 ottobre i tedeschi abbandonarono la loro vecchia linea sull'Aisne per operare una ritirata generale fino alle rive della Mosa; il 1\u00ba novembre francesi e statunitensi erano ormai in vista di Sedan dopo la lenta avanzata attraverso le Argonne, mentre il 4 novembre i britannici lanciarono il loro ultimo grande assalto attaccando sulla Sambre. Riconosciuta l'impossibilit\u00e0 di continuare la lotta, gi\u00e0 il 4 ottobre il nuovo cancelliere tedesco, il principe Max von Baden, telegraf\u00f2 a Washington per richiedere l'armistizio sulla base dei \"Quattordici punti\" precedentemente enunciati dal presidente Wilson.\nLa resa delle forze tedesche.\nWilson era intenzionato a lasciare agli anglo-francesi la definizione dei termini dell'armistizio, ma riusc\u00ec a imporre alcuni suoi punti fermi tra cui la richiesta, il 23 ottobre, che le trattative non potessero avere luogo finch\u00e9 le attuali massime autorit\u00e0 politiche e militari tedesche fossero ancora in carica; Ludendorff tent\u00f2 di opporsi a questo cambio di regime imposto, ma il 26 ottobre fu obbligato dal \"Kaiser\" a rassegnare le dimissioni e fu sostituito dal generale Wilhelm Groener. La Germania era ormai rimasta sola a reggere il peso del conflitto: infatti il 30 ottobre l'Impero ottomano aveva firmato l'armistizio di Mudros con gli Alleati e il 3 novembre l'Austria-Ungheria aveva capitolato e sottoscritto l'armistizio di Villa Giusti con l'Italia.\nIl collasso interno della Germania era ormai in atto: dopo alcuni disordini verificatisi gi\u00e0 tra il 29 e il 30 ottobre, il 3 novembre l'intera flotta tedesca si ammutin\u00f2 a Kiel opponendosi a un tentativo degli ammiragli di organizzare un'ultima sortita suicida contro le coste britanniche; l'ammutinamento dei marinai apr\u00ec poi il periodo di disordini interni al paese noto come \"rivoluzione di novembre\". Il \"Kaiser\" lasci\u00f2 Berlino per Spa, dove progettava di salvare la sua dinastia tramite un'eventuale abdicazione a favore del giovane figlio Guglielmo di Prussia; l'opposizione da parte dei partiti politici del Reichstag, dove la maggioranza era ormai nelle mani dei favorevoli alla repubblica, fece naufragare questo tentativo: il 9 novembre il principe Max trasmise i suoi poteri di cancelliere al socialista Friedrich Ebert, il quale proclam\u00f2 quello stesso giorno l'istituzione di un regime repubblicano. Senza pi\u00f9 l'appoggio delle forze armate, che avevano accettato il cambio di regime, il 10 novembre a Guglielmo II non rest\u00f2 altro che abdicare e recarsi in esilio nei Paesi Bassi.\nL'8 novembre una delegazione tedesca aveva raggiunto Rethondes per avviare le trattative armistiziali con gli anglo-francesi. Lungaggini burocratiche fecero ritardare la trasmissione a Berlino dei termini imposti dagli Alleati fino al 10 novembre: senza praticamente alcun margine per trattare, il governo per bocca del dimissionario principe Max e l'esercito su ordine di Hindenbrurg autorizzarono i delegati a firmare. Alle 05:10 dell'11 novembre 1918, in un vagone ferroviario nei boschi vicino Compi\u00e8gne, i delegati siglarono l'armistizio per la cessazione dei combattimenti sul fronte occidentale, entrato ufficialmente in vigore alle 11:00 di quello stesso giorno.\nConseguenze.\nLa disfatta aveva portato in Germania il crollo delle istituzioni imperiali, la proclamazione della repubblica e la costituzione di un governo la cui autorit\u00e0 faticava a essere riconosciuta perfino nelle strade di Berlino. Anche l'esercito cadde nello sconforto: le unit\u00e0 delle retrovie avevano contribuito al rovesciamento della monarchia, mentre le armate impiegate al fronte venivano condotte in patria e smobilitate. All'11 novembre 1918 il territorio ancora controllato dai tedeschi era piuttosto cospicuo, comprendendo gran parte del Belgio, il Lussemburgo e la regione di Sedan in Francia, mentre all'opposto nessuna zona della Germania risultava occupata dagli Alleati; l'esercito tedesco aveva subito forti perdite e il suo spirito combattivo era ai minimi termini, ma le truppe erano ancora in armi, le trincee piene di uomini, le artiglierie in posizione. Il paradosso di una Germania sconfitta che non appariva tale era lampante agli occhi degli osservatori: il generale Karl von Einem, comandante della 3\u00aa Armata, si rivolse alle sue truppe dicendo \u00abIl fuoco \u00e8 cessato. Non sconfitti [...] voi concludete la guerra in territorio nemico\u00bb; Pershing, dal canto suo, era irritato perch\u00e9 il suo consiglio di costringere i tedeschi alla resa sul campo non era stato ascoltato: \u00abSuppongo che la nostra campagna sia conclusa, ma quale enorme differenza avrebbe fatto qualche giorno ancora di guerra. [...] la mia paura \u00e8 che la Germania non abbia capito di averle prese. Se ci avessero dato un'altra settimana, glielo avremmo fatto capire\u00bb.\nIn ottempreanza ai termini dell'armistizio, mentre i tedeschi sgombravano i territori ancora occupati tra il 1\u00ba e il 4 dicembre le truppe britanniche, statunitensi e francesi varcarono la frontiera tedesca e occuparono la Renania insediandosi rispettivamente a Colonia, Coblenza e Magonza; le citt\u00e0 mal si assoggettavano alla presenza degli occupanti, i quali secondo una convinzione sempre pi\u00f9 diffusa, non avevano sconfitto la Germania sul campo ma si erano assicurati l'armistizio per l'incapacit\u00e0 dei governanti tedeschi di scongiurare la rivoluzione e il repubblicanesimo. Il 18 gennaio 1919 si apr\u00ec la conferenza di pace di Parigi, in una data che suonava offensiva ai tedeschi, poich\u00e9 si trattava dello stesso giorno in cui era stato solennemente proclamato l'impero quarantanove anni prima; le condizioni di pace furono prevedibilmente punitive nei confronti della Germania, ma particolarmente inaccettabile si rivel\u00f2 la cosiddetta \"clausola di colpevolezza per la guerra\" che attribuiva al paese la sola responsabilit\u00e0 per lo scoppio del conflitto: per come fu percepita dalla Germania ed enfatizzata dai suoi politici, tale clausola sarebbe divenuta il bersaglio dei movimenti reazionari e nazionalisti. Nella popolazione nacque il mito della \"Dolchsto\u00dflegende\", secondo cui l'esercito non era stato sconfitto ma abbandonato dal governo e tradito dai nemici interni; ci\u00f2 in seguito sarebbe stato sfruttato dalla propaganda nazista per giustificare almeno in parte l'abbattimento della Repubblica di Weimar.\nAl discorso di apertura della conferenza di Versailles, il capo della delegazione tedesca, conte Ulrich von Brockdorff-Rantzau si rifiut\u00f2 di firmare la clausola dell'ammissione di colpevolezza, puntando il dito sul blocco navale ancora in vigore che stava mietendo migliaia di vittime nella popolazione. Gli Alleati risposero che il blocco sarebbe continuato fino a che non fosse stato ratificato il trattato. La bozza finale fu ricevuta dalla delegazione tedesca il 7 maggio 1919, il 29 la stessa delegazione present\u00f2 un memorandum di protesta contro le proposte avanzate dagli Alleati, accettando di disarmare in anticipo ma a patto che la riduzione degli armamenti fosse di dimensioni analoghe a quella degli Alleati; di rinunciare alla sovranit\u00e0 in Alsazia e Lorena, ma proponendo che vi si tenesse un plebiscito; di pagare entro certi limiti i danni di guerra ma rifiutando di assumersene la colpa. L'opposizione degli Alleati fu perentoria, la guerra era un ricordo ancora troppo vivo. Il 22 giugno a Versailles i delegati acconsentirono alla firma del trattato tranne che per la clausola della dichiarazione di \"colpevolezza\" e, mentre i rappresentanti alleati si stavano preparando a discutere questo nuovo gesto di sfida, arriv\u00f2 la notizia dell'autoaffondamento della flotta tedesca a Scapa Flow, effettuato su ordine del comandante Ludwig von Reuter per prevenirne la spartizione tra gli Alleati. Fu immediatamente deciso non solo di rifiutare qualsiasi modifica al trattato, ma di concedere ai tedeschi solo ventiquattr'ore di tempo per sottoscriverlo.\nPer non diventare oggetto di riprovazione generale il governo tedesco si dimise, ma Friedrich Ebert rifiut\u00f2 le dimissioni e chiese a Hindenburg se la Germania avrebbe potuto difendersi nel caso di una recrudescenza delle ostilit\u00e0; per tutta risposta Hindenburg usc\u00ec dalla stanza e solo quattro ore prima della scadenza il governo autorizz\u00f2 la firma del trattato. Il 28 giugno il trattato fu siglato: i termini della pace dettati dalle potenze vincitrici erano umilianti e avrebbero cancellato la Germania come potenza militare ed economica. Il trattato di Versailles riport\u00f2 alla Francia la provincia di confine dell'Alsazia-Lorena, limit\u00f2 severamente il numero di effettivi dell'esercito tedesco a unit\u00e0 e viet\u00f2 la ricostituzione di una forza aerea e di una marina militare; la riva occidentale del Reno sarebbe stata demilitarizzata e il canale di Kiel aperto al traffico internazionale.\nQuattro imperi erano caduti nel 1918, e con essi, i loro sovrani. Il Kaiser and\u00f2 in esilio nei Paesi Bassi, ma in Germania la violenza non diminu\u00ec: la nazione sconfitta divenne vittima di coloro che cercavano una soluzione militarista ai suoi problemi, ma la Repubblica di Weimar sopravvisse ai diversi attentati alla sua esistenza come il Putsch di Kapp del marzo 1920 o il Putsch di Monaco del novembre 1923. La Repubblica riafferm\u00f2 la propria autorit\u00e0 e il governo di Weimar riusc\u00ec a trattare una riduzione delle riparazioni di guerra; con il Patto di Locarno del 1925 la Germania fu ammessa a far parte del sistema di sicurezza europeo. Ma nel 1933 l'ascesa di Hitler spazz\u00f2 via per molto tempo quella stabilit\u00e0 che poteva segnare il definitivo ritorno della Germania nel consesso delle nazioni europee.\nBibliografia.\nIn italiano:\nIn inglese:"}
{"id": "466027", "revid": "1728", "url": "https://it.wikipedia.org/wiki?curid=466027", "title": "Dollaro Stati Uniti", "text": ""}
{"id": "466028", "revid": "363629", "url": "https://it.wikipedia.org/wiki?curid=466028", "title": "Magnifica Comunit\u00e0 di Fiemme", "text": "La Magnifica Comunit\u00e0 di Fiemme (\"Talgemeinde Fleims\" in tedesco) \u00e8 una Vicinia il cui territorio si estende, oltre che propriamente in Val di Fiemme, anche in parte della Val di Fassa e dell'Alto Adige. Comprende i comuni di Moena (\"Moena\"), Predazzo (\"Pard\u00e0c\"), Ziano (\"Su\u00e0n\"), Panchi\u00e0 (\"Panci\u00e0\"), Tesero (\"Ti\u00e9zer\"), Cavalese (\"Caval\u00e9s\"), Ville di Fiemme (\"Le V\u00ecle\"), Castello-Molina di Fiemme (\"Cast\u00e8l - Molina\"), Trodena nel parco naturale (\"Truden im Naturpark\"; BZ).\nStoria.\nEsistono documenti storici risalenti anche all'anno 1111, conservati nel palazzo della Magnifica a Cavalese, e altri si trovano presso le parrocchie dei comuni che la compongono e a Trento, Innsbruck, Vienna, Monaco di Baviera. Le varie fasi della storia della Magnifica sono ancora oggetto di studio.\nHanno radici storiche i vari termini che indicano ancora oggi i comuni (\"regole\"), i rappresentanti di ciascun comune (\"i regolani\", i sindaci di una volta), i capifamiglia (\"capifuoco\"), il rappresentante legale della Magnifica (\"scario\"), i residenti (\"vicini\"), i nuclei famigliari (\"fuochi\") e gli organi istituzionali (Comun Generale, Consiglio di Regola, Consiglio dei Regolani).\nLo Statuto attuale affonda le sue radici nei \"Privilegi\" storici, nelle consuetudini del passato e nei \"Patti Gebardini\" firmati con il vescovo Gebardo di Trento nell'anno 1111, a seguito della pretesa del vescovo di nuovi tributi.\nNel 1486 venne costruita a Cavalese la residenza estiva dei principi vescovi di Trento, trasformata poi in dimora durante il principato di Bernardo Clesio e oggi sede della Comunit\u00e0.\nGiunse infine l'era napoleonica e il governo bavarese, che trasformarono le \"Regole\" in Comuni. Sotto la dominazione austriaca la Comunit\u00e0 mantenne solamente l'amministrazione dei propri beni, continuando a garantire l'unione economica e gestionale degli 11 paesi che ancora oggi la compongono. Cos\u00ec la comunit\u00e0 continuava a mantenere le sue funzioni secolari amministrando per il bene comune i boschi, i diritti e gli usi civici, con appositi regolamenti.\nLa Magnifica Comunit\u00e0 di Fiemme amministra un patrimonio collettivo soggetto a uso civico, appartenente alla Communitas dei Vicini di Fiemme, ovvero alla comunit\u00e0 delle persone residenti nelle undici Regole che la compongono (i nove comuni o ex comuni della Valle di Fiemme pi\u00f9 Moena e Trodena). Il patrimonio collettivo consta di 20.000 ettari di bosco e pascoli, dello storico Palazzo vescovile che si erge nel centro di Cavalese e alcuni immobili. \nGli organi istituzionali sono il \"Consiglio dei Regolani\" (consiglio di amministrazione, costituito da un rappresentante - Regolano - per ciascuna Regola), il \"Comun Generale\" (ne fanno parte i rappresentanti eletti nelle undici Regole in numero proporzionale ai Vicini) e lo Scario (ruolo equivalente a quello di Presidente: viene eletto dal Consiglio dei Regolani al suo interno). Gli organi di cosiddetta \"garanzia\" sono il \"Collegio di Controllo\" ed il \"Collegio dei Revisori\".\nNegli ultimi anni si \u00e8 sviluppato il suo ruolo di azienda commerciale nel settore del legno.\nSede.\nLa sede della Magnifica Comunit\u00e0 di Fiemme \u00e8 a Cavalese in un palazzo rinascimentale che ospita oltre all'archivio storico dell'ente anche una pinacoteca che raccoglie dipinti della \"Scuola pittorica fiemmese\". Tale scuola riusc\u00ec a caratterizzarsi in modo autonomo ed a distaccarsi dalle influenze settecentesche veneziane. \nDopo un lungo periodo di restauro il palazzo della Magnifica Comunit\u00e0 di Fiemme \u00e8 stato riaperto al pubblico dal 5 luglio 2012. Si possono visitare le stanze della residenza vescovile decorate da affreschi cinquecenteschi. L'ultimo momento storico dell'edificio \u00e8 testimoniato dalla carceri ottocentesche che conservano sulle pareti delle celle le incisioni lasciate dai prigionieri.\nLo Statuto.\nLa Magnifica Comunit\u00e0 di Fiemme \u00e8 una formazione sociale che comprende tutti i \"Vicini\", i quali posseggono un patrimonio collettivo consistente prevalentemente in boschi e pascoli, con strutture annesse. Anche i beni storici ed artistici fanno parte di questo patrimonio.\nPer essere considerati \"Vicini\" bisogna risiedere nel territorio delle Regole da almeno venti anni oppure far parte comunque di una famiglia di \"Vicini\".\nI \"Vicini\" hanno il diritto di utilizzare il territorio come pascolo, per cacciare e pescare, \"di cavar sabbia e sassi\", di sfruttare la produzione di legno ed altri prodotti del bosco, di sfruttare comunque il territorio ma secondo regolamenti appositi e nel rispetto, ovviamente, delle leggi esistenti.\nInoltre le rendite di gestione del patrimonio devono poter essere godute, direttamente od indirettamente, da tutti i Vicini ma soprattutto dai meno abbienti. Si tende a reinvestire gli utili oppure a destinarli ad iniziative culturali, sociali ed economiche di interesse collettivo.\nLo stemma.\nLo stemma della Magnifica Comunit\u00e0 di Fiemme fu concesso nel 1587 dal principe vescovo di Trento Ludovico Madruzzo come segno di distinzione per i meriti acquisiti dalla comunit\u00e0.\nI simboli araldici che contiene sono la croce dorata per il principato vescovile di Trento, i monti e le strisce bianche e rosse.\nChe lo stemma sia stato concesso ad una comunit\u00e0 intera e non ad una persona o ad un casato \u00e8 un fatto singolare per l'epoca.\nLa bandiera.\nFino alla met\u00e0 del XIX secolo la Magnifica Comunit\u00e0 di Fiemme non aveva una propria bandiera e in occasione di celebrazione o festeggiamenti veniva utilizzata quella della Regola di Cavalese oppure quella dei bersaglieri tirolesi.\nNel 1858 il Luogotenente del Tirolo l'Arciduca Carlo Lodovico d'Asburgo, fratello dell'Imperatore Francesco Giuseppe I d'Austria, comp\u00ec una visita nel Tirolo di lingua italiana e pass\u00f2 a Cavalese in occasione dell'inaugurazione del poligono di tiro. Fu una giornata di grande festa in onore dell'illustre ospite alla quale partecip\u00f2 gran parte della popolazione della valle assieme alle compagnie di Sch\u00fctzen, le bande di Cavalese, Tesero e Predazzo e gli sbandieratori delle Regole. L'Arciduca per\u00f2 si accorse che la Magnifica Comunit\u00e0 in quanto tale non possedeva una propria bandiera. Tornato ad Innsbruck fece approntare per lo storico ente fiemmese una bandiera.\nLa bandiera di seta, delle dimensioni 1,60\u00a0x\u00a01,60\u00a0m, \u00e8 costituita affiancando i colori bianco rosso della contea del Tirolo ai colori bianco verde degli Sch\u00fctzen, inoltre, su un lato della stessa spiccava l'aquila bicipite imperiale e sull'altro la Madonna Immacolata, oltre ad un nastro riportante la scritta \"Arciduca Carlo Lodovico d'Austria\" e la data \"1858\" .\nEssa fu utilizzata per tutte le celebrazioni o festeggiamenti fino al 1918, quando il Tirolo a sud del Brennero, quindi anche il Trentino passarono al Regno d'Italia. Fortunatamente la bandiera non venne requisita o distrutta come tutte le bandiere delle Compagnie di bersaglieri tirolesi e di altre associazioni austroungariche ma furono staccati lo stemma imperiale austriaco e l'immagine dell'Immacolata e pot\u00e9 cos\u00ec essere conservata presso la Magnifica Comunit\u00e0 come bandiera storica.\nLa bandiera che ne prese il posto, ed utilizzata fino al 1946, fu quella della Regola di Cavalese, realizzata subito dopo la fine della prima guerra mondiale. Non vennero usati i colori del vecchio vessillo e fu creata la bandiera riportante un tricolore con al centro lo stemma della Magnifica Comunit\u00e0.\nNegli ultimi anni \u00e8 stato sottoposto da alcuni Vicini il problema della inadeguatezza della bandiera col tricolore e dell'opportunit\u00e0 della sua sostituzione con la bandiera storica esistente, vale a dire quella donata dall'Arciduca d'Austria Carlo Lodovico.\nLa bandiera comunitaria con i colori bianco rosso e bianco verde \u00e8 stata ufficialmente adottata dal Consiglio dei Regolani il 31 luglio 2008, dopo accurate ricerche storiche, ed \u00e8 stata solennemente benedetta sabato 8 ottobre 2011, alla presenza del vescovo di Trento."}
{"id": "466036", "revid": "187520", "url": "https://it.wikipedia.org/wiki?curid=466036", "title": "Gervasio e Protasio", "text": "Gervasio e Protasio (morti a Milano nel III secolo), detti anche Gervaso e Protaso, furono due fratelli milanesi, martiri del Cristianesimo e pertanto venerati come santi dalla Chiesa cattolica e dalla Chiesa ortodossa.\nLa tradizione vuole che siano stati figli di san Vitale e santa Valeria.\nAgiografia.\nLe notizie sulla loro vita si perdono nel tempo e sono giunti a noi solo pochissimi documenti. Non si conosce con certezza il momento storico in cui vissero: secondo una tradizione avrebbero professato la loro fede durante l'impero di Nerone e sarebbero stati convertiti al Cristianesimo, assieme ai loro genitori, dal vescovo di Milano san Caio.\nPi\u00f9 probabile invece posizionare temporalmente le loro vite nella met\u00e0 del III secolo, durante le persecuzioni nei confronti dei cristiani di Decio o Valeriano oppure qualche anno dopo, durante la persecuzione di Diocleziano.\nDurante il V secolo un autore anonimo ne ha composto la \"Passio\", dalla quale \u00e8 possibile ricavare alcune notizie sulla loro esistenza, rimanendo per\u00f2 sempre al limite tra leggenda e realt\u00e0. La \"Passio\" racconta che anche i loro genitori furono martiri della cristianit\u00e0. Il padre Vitale di Milano venne ucciso mentre si trovava a Ravenna e la madre Valeria fu assassinata sulla via di ritorno per Milano. Appena venuti a conoscenza della morte dei genitori non pianificarono nessuna vendetta, anzi decisero di vendere tutti i beni di famiglia per distribuire il ricavato ai poveri di Milano. Passarono poi dieci anni della loro vita a pregare, meditare e professare tutti i dettami della cristianit\u00e0.\nQuando il generale Anastaso pass\u00f2 con le sue truppe nella citt\u00e0, li denunci\u00f2 come cristiani e li addit\u00f2 come persone da punire e da redimere. I due fratelli furono arrestati, torturati ed umiliati. A Protasio fu tagliata la testa con un colpo di spada, mentre Gervasio mor\u00ec a seguito dei numerosi colpi di flagello ricevuti.\nCulto.\nLe reliquie.\nI loro corpi furono ritrovati il 17 giugno 386 nell'antica zona cimiteriale, che oggi \u00e8 compresa tra la caserma Garibaldi della Polizia di Stato e l'Universit\u00e0 Cattolica, grazie ad uno scavo commissionato dal vescovo Ambrogio di Milano. Nessuno conosceva l'identit\u00e0 delle due spoglie, il loro ricordo era andato quasi completamente perduto. Paolino di Milano, segretario e biografo di Ambrogio, narra che i due corpi furono riconosciuti grazie a una rivelazione che lo stesso Ambrogio ebbe; in realt\u00e0 Ambrogio, nelle lettere alla sorella Marcellina, afferm\u00f2 di avere avuto un presentimento e non una vera e propria rivelazione:\nAmbrogio descrive il ritrovamento dei corpi di \u00abdue uomini di straordinaria statura\u00bb, dei quali \u00abtutte le ossa erano intatte, moltissimo era il sangue\u00bb. All'immediato concorso dei fedeli segu\u00ec la profumazione dei corpi e il trasferimento nella basilica di Fausta; il giorno successivo le salme vennero traslate nella \"Basilica Martyrum \"(l'attuale basilica di Sant'Ambrogio), fatta costruire da Ambrogio stesso in una zona in cui erano stati sepolti i cristiani martirizzati dalle persecuzioni romane. Con la deposizione delle reliquie di Gervasio e Protasio nella nuova basilica Ambrogio introdusse, per la prima volta nella tradizione della Chiesa occidentale, la traslazione dei corpi dei martiri a scopo liturgico, secondo quanto gi\u00e0 in uso in Oriente. Egli stesso racconta nei suoi scritti che alla traslazione delle reliquie partecip\u00f2 una grande folla e che durante la traslazione avvenne la guarigione di un cieco di nome Severo, che afferm\u00f2 di avere riacquistato la vista dopo avere toccato la veste che copriva una delle reliquie. Il 19 giugno Ambrogio consacr\u00f2 ufficialmente la \"Basilica Martyrum\" con l'elezione a santi di Gervasio e Protasio e con la deposizione delle loro reliquie in un grande loculo posto sotto l'altare.\nIl ritrovamento delle reliquie di Gervasio e Protasio fu determinante per Ambrogio nel guadagnare l'approvazione dei fedeli cristiani di Milano nella controversia con gli ariani, che in quegli anni costituivano a Milano un numeroso gruppo in opposizione al vescovo cattolico. Effettivamente fu nel 386 che il contrasto con gli ariani tocc\u00f2 il punto di massima tensione, prima di risolversi decisamente a favore di Ambrogio.\nAttorno al VI secolo molto probabilmente venne effettuata una ricognizione dei loro corpi. Nell'835 in occasione del rifacimento della basilica di Sant'Ambrogio ad opera di Angilberto II le spoglie dei due fratelli e quelle di Ambrogio furono rimosse dai loculi e poste in un'unica urna di porfido.\nIl 13 gennaio 1864 fu fatta un'attenta ricognizione delle zone sottostanti l'altare della basilica di Sant'Ambrogio. Trovarono i due loculi vuoti, uno grande, dedicato ai due santi e uno pi\u00f9 piccolo dedicato alle spoglie di sant'Ambrogio. L'8 agosto 1871 l'urna di porfido venne aperta: risultava quasi completamente piena d'acqua stranamente limpidissima, sul fondo stavano adagiati 3 scheletri che furono attribuiti ad Ambrogio, Gervasio e Protasio. Il 14 maggio 1874 le reliquie dei santi furono deposte in una nuova urna pi\u00f9 preziosa, in argento e cristallo.\nNel 2018 \u00e8 stata fatta una ricognizione delle spoglie dei tre santi, coordinata dalla professoressa Cristina Cattaneo. Gli scheletri attribuiti a Gervasio e Protasio mostrano una significativa somiglianza morfologica e segni compatibili con il martirio ricordato dalla tradizione.\nRicorrenze.\nDal ritrovamento dei corpi dei due santi inizi\u00f2 a diffondersi il loro culto, inizialmente nelle citt\u00e0 del nord: Brescia e Ravenna per poi giungere fino a Roma dove, durante il pontificato di Innocenzo I, venne eretta una chiesa in loro nome, ora intitolata a san Vitale. La loro popolarit\u00e0 si diffuse nel Mediterraneo.\nIl 19 giugno \u00e8 la data della loro commemorazione liturgica, scelta in memoria della traslazione delle reliquie.\nChiese dedicate ai santi Gervasio e Protasio.\nA Venezia importante per il suo valore artistico \u00e8 la Chiesa di San Trovaso che altro non \u00e8 che il nome che i veneziani hanno dato ai santi Gervasio e Protasio. La chiesa, tra l'altro, contiene cinque teleri di J.Tintoretto.\nA Maleo, piccolo borgo in provincia di Lodi, nel 1576 fu eretta una chiesa in onore dei due santi. \nNella localit\u00e0 di San Trovaso, frazione di Preganziol (Treviso), nella vecchia chiesa parrocchiale troviamo la pala dell'altare maggiore raffigurante i santi Gervasio e Protasio, opera di Girolamo da Santacroce.\nA Pavia la chiesa dei Santi Gervasio e Protasio \u00e8 la pi\u00f9 antica della citt\u00e0, fondata nel IV secolo, e scelta come luogo di sepoltura dai re longobardi Clefi e Autari. La citt\u00e0 lombarda di Parabiago, in provincia di Milano, ha nella chiesa parrocchiale dei Santi Gervaso e Protaso (nome con cui i santi sono conosciuti nel luogo) la sua chiesa principale. I due santi sono anche i \"patroni\" della citt\u00e0.\nIn Ossola, la citt\u00e0 di Domodossola ha come chiesa pi\u00f9 importante la chiesa parrocchiale dei Santi Gervasio e Protasio. Tra varie altre opere, vi \u00e8 conservata un'importante tela di Tanzio da Varallo: \"San Carlo Borromeo comunica gli appestati\".\nInoltre nella ridente cittadina di Vercurago, in provincia di Lecco, \u00e8 situata la chiesa parrocchiale dedicata ai due martiri milanesi Ss. Gervasio e Protasio raffigurati da due statue lignee.\nLa Chiesa parrocchiale di Macherio (MB) \u00e8 dedicata ai Santi Gervaso e Protaso.\nUn'importante e molto frequentata chiesa dedicata ai Santi Gervasio e Protasio si trova in localit\u00e0 Tabiano Castello, nel comune di Salsomaggiore Terme (PR).\nA Valloria, frazione di Prel\u00e0 (Imperia), \u00e8 presente la chiesa parrocchiale dei Santi Gervasio e Protasio. Al suo interno \u00e8 conservato il polittico con \"Madonna, San Pietro e San Paolo, sopra la Piet\u00e0, San Giovanni Battista e San Bernardo di Mentone\", prima opera conosciuta (1523) del pittore ligure Agostino Casanova \nPatronati.\nGervasio e Protasio sono santi patroni dei seguenti comuni o frazioni italiane:"}
{"id": "466038", "revid": "775372", "url": "https://it.wikipedia.org/wiki?curid=466038", "title": "Consiglio dei XII", "text": "Il Consiglio dei XII \u00e8 un organo istituzionale della Repubblica di San Marino cui sono attribuite funzioni amministrative.\nLe origini del Consiglio risalgono all'epoca comunale, quando aveva un potere politico molto ampio; le competenze vennero circoscritte con gli Statuti del 1600, mentre leggi del 1921 e 1923 lo caratterizzarono come organo giudiziario e di giustizia amministrativa.\nFino al 2003 l'organo assommava funzioni tipiche del potere giudiziario ed esecutivo.\nIl Consiglio viene eletto dal Consiglio Grande e Generale per l'intera durata della legislatura e deve essere necessariamente composto da dodici membri. Non esistono esplicite incompatibilit\u00e0, anche se per prassi ormai consolidata non vengono eletti membri del Congresso di Stato. \u00c8 presieduto dai capitani reggenti, che hanno diritto di voto soltanto se membri eletti.\nLe competenze giurisdizionali assegnate al Consiglio dei XII sono state attribuite per un breve periodo al Collegio dei garanti, fino all'approvazione del nuovo ordinamento giudiziario avvenuta nel 2003. Il Collegio dei garanti aveva il potere di giudicare sulla costituzionalit\u00e0 delle norme e di dirimere i conflitti di attribuzione tra gli organi costituzionali.\nAttuale composizione.\nDal 3 dicembre 2008, il Consiglio dei XII \u00e8 cos\u00ec costituito:"}
{"id": "466046", "revid": "670021", "url": "https://it.wikipedia.org/wiki?curid=466046", "title": "Arengo", "text": "L'arengo, nel Medioevo italiano, era il luogo dove i cittadini insorti contro i feudatari si riunivano per auto-organizzarsi. Il termine, probabilmente derivato dal germanico \"hring\" (cerchio, anello), pass\u00f2 quindi ad indicare la stessa assemblea della cittadinanza in numerosi comuni italiani.\nStoria.\nAmalfi, una delle Repubbliche Marinare, era governata da un'associazione di mercanti che prendeva il nome di arengo.\nOggi l'Arengo sopravvive come istituzione soltanto nella Repubblica di San Marino.\nSan Marino.\nIn et\u00e0 antica e comunale, era uno degli organi politici che presiedevano all'amministrazione dello Stato. Si trattava di un organismo di democrazia diretta, composto da tutti i capifamiglia.\nL'affiancamento di altri organismi rappresentativi - resisi necessari per l'aumento della popolazione - e il consolidamento di un regime oligarchico a partire dal XVII secolo, resero l'istituzione puramente simbolica pur non essendo mai formalmente abolita.\nL'assemblea dei capifamiglia venne convocata nuovamente nel 1906, quando pose fine al regime oligarchico e ripristin\u00f2 un sistema democratico (Arengo del 1906).\nAttualmente, esiste nell'ordinamento sammarinese l'Istanza d'Arengo, con la quale la popolazione pu\u00f2 presentare delle petizioni in occasione dell'elezione dei Capitani Reggenti."}
{"id": "466047", "revid": "1498232", "url": "https://it.wikipedia.org/wiki?curid=466047", "title": "Castelli di San Marino", "text": "I castelli sono le unit\u00e0 amministrative in cui \u00e8 divisa la Repubblica di San Marino.\nAnticamente, il territorio della Repubblica di San Marino era diviso in dieci \"gualdarie\" con finalit\u00e0 di tutela del patrimonio naturale, delle propriet\u00e0 rurali e di mantenimento dell'ordine pubblico.\nStoria.\nNel 1463 dopo l'annessione delle citt\u00e0 di Serravalle, Montegiardino e Faetano tolte ai Malatesta di Rimini vennero chiamati per la prima volta \"castra subdita\" (luoghi soggetti) da cui la parola castello a cui vennero date diverse autonomie amministrative. Ognuno dei tre castelli era governato da un capitano nominato dal Consiglio Grande e Generale.\nDal 1463 al 1925 San Marino fu quindi diviso in quattro castelli (Fiorentino, Montegiardino, Faetano e Serravalle) e in cinque \"parrocchie\" o \"gualdarie\" (Citt\u00e0 di San Marino, Acquaviva, Borgo Maggiore, Chiesanuova, Domagnano).\nCon la legge 16 marzo 1925, n. 10, San Marino venne diviso in cinque zone, corrispondenti pi\u00f9 o meno con le parrocchie, ciascuna delle quali prende il nome dal centro pi\u00f9 grande, detto appunto castello, ciascuno con a capo un capitano di castello nominato dal Consiglio Grande e Generale (chiamato Consiglio Principe e Sovrano all'epoca).\nCon legge 17 novembre 1945, n. 66, il capitano di castello viene affiancato da una giunta di castello, entrambi nominati dal Consiglio grande e generale.\nCon la legge 30 novembre 1979, n. 75, la nomina del capitano di castello e della giunta di castello diventa di suffragio universale. Con l'ultima modifica con la legge 24 febbraio 1994, n. 22, ogni castello \u00e8 retto da una giunta di castello, eletta dai residenti per cinque anni e composta da 9 membri per i castelli con pi\u00f9 di 2.000 abitanti e 7 per quelli pi\u00f9 piccoli. Le giunte sono tutte presiedute da un capitano di castello.\nCon la legge 17 settembre 2020, n. 158, ha ridotto i componenti delle giunte di castello di un membro e ha esteso il diritto di voto agli stranieri residenti in Repubblica da almeno 10 anni. \nTra le competenze dei Castelli vi sono:"}
{"id": "466049", "revid": "125340745", "url": "https://it.wikipedia.org/wiki?curid=466049", "title": "Kim Rossi Stuart", "text": "Scoperto dal grande pubblico per aver interpretato il ruolo di Anthony Scott ne \"Il ragazzo dal kimono d'oro\" e Romualdo nelle miniserie \"Fantaghir\u00f2\", ha recitato in numerosi film d'autore, tra cui i pi\u00f9 noti sono \"Al di l\u00e0 delle nuvole\", \"Pinocchio\", \"Le chiavi di casa\", \"Romanzo criminale\", \"Piano, solo\", \"Questione di cuore\", \"Vallanzasca - Gli angeli del male\" e \"Anni felici\". Nel 2005 esordisce alla regia con il film \"Anche libero va bene\", di cui \u00e8 anche sceneggiatore e interprete.\nNel corso della sua carriera ha vinto un David di Donatello, cinque Nastri d'argento, tre Globi d'oro, tre Ciak d'oro e tre Premi Flaiano.\nBiografia.\nRossi Stuart nasce a Roma il 31 ottobre del 1969, figlio di Giacomo Rossi Stuart, un attore di film di genere nato a Todi in provincia di Perugia, e di Klara Muller, un'ex-modella e scrittrice di origini per met\u00e0 tedesche e per met\u00e0 olandesi. Ha tre sorelle: Ombretta, Loretta e Valentina, quest'ultima attrice. Il 17 ottobre 2005 a Roma \u00e8 vittima di un grave incidente motociclistico, dal quale si ristabilisce dopo pochi mesi. Il 26 novembre 2011 diventa padre di Ettore, avuto dalla compagna Ilaria Spada. La coppia si \u00e8 sposata il 4 marzo 2019 e a luglio ha dato alla luce il secondo figlio Ian.\nCinema.\nEsordisce sul grande schermo a soli cinque anni in \"Fatti di gente perbene\", per la regia di Mauro Bolognini. A 14 anni gli viene affidato dal regista Marcello Aliprandi il suo primo ruolo da protagonista, nella mini-serie tv \"I ragazzi della valle misteriosa\" (1984). Nel 1987 viene scelto per interpretare \"Anthony Scott\" ne \"Il ragazzo dal kimono d'oro\", che avr\u00e0 un sequel l'anno dopo. Kim raggiunge per\u00f2 il grande successo popolare nelle miniserie tv \"Fantaghir\u00f2\" di Lamberto Bava, con Alessandra Martines. Nel frattempo Kim studia recitazione alla scuola di Beatrice Bracco e poi con Francesca De Sapio insieme a molti altri attori.\nNel 1994 riscuote apprezzamenti con \"Senza pelle\" di Alessandro D'Alatri e \"Cuore cattivo\" di Umberto Marino, mentre nel 1995 \u00e8 la volta di \"Al di l\u00e0 delle nuvole\", diretto da Michelangelo Antonioni e Wim Wenders. Lo si vede in seguito di nuovo protagonista di una serie TV in due parti \"Il Rosso e il Nero\", tratto dall'omonimo romanzo di Stendhal. Dopo aver girato \"Poliziotti\" (1995) di Giulio Base e \"I giardini dell'Eden\" (1998) di Alessandro D'Alatri, la Ballata dei Lavavetri, viene scelto da Roberto Benigni per la parte di Lucignolo in \"Pinocchio\" (2002). La consacrazione arriva per\u00f2 con \"Le chiavi di casa\" di Gianni Amelio, che vince un Nastro d'argento, e con \"Romanzo Criminale\" (2005), film di Michele Placido, che prende spunto dalla storia della Banda della Magliana. \"Romanzo criminale\" \u00e8 presentato al \"Festival di Berlino\", dove ottiene ampi consensi. Nel film \u00e8 \"il Freddo\", uno dei capi della banda che si innamora di una ragazza perbene, interpretata da Jasmine Trinca.\nIn seguito, alla fine del 2006 gira il film \"Piano, solo\", regia di Riccardo Milani, tratto dal libro di Walter Veltroni, \"Il disco del mondo - Vita breve di Luca Flores\", dedicato al musicista Luca Flores. Nel 2009 interpreta \"Questione di Cuore\" di Francesca Archibugi, accanto ad Antonio Albanese, formando una coppia irresistibile di due persone completamente diverse che si conoscono in un reparto di rianimazione a seguito di un infarto. Passa con incredibile verit\u00e0 dal tono drammatico alla commedia, rivelandosi come uno degli attori pi\u00f9 eclettici del cinema italiano. Riceve nomination ai David di Donatello e ai Nastri d'argento. Nel 2010 interpreta il ruolo di Renato Vallanzasca nel film \"Vallanzasca - Gli angeli del male\", diretto da Michele Placido, uscito il 21 gennaio 2011, per il quale vince il nastro come miglior attore.\nTeatro.\nIn teatro ha esordito nel 1987 al \"Piccolo Teatro\" di Milano nel \"Filottete\" di Andr\u00e9 Gide, regia di Walter Pagliaro, successivamente lo ricordiamo in ruoli impegnati quali \"Edmund\" nel \"Re Lear\" di Shakespeare (1994), con la regia di Luca Ronconi, poi primo protagonista italiano, accanto a Turi Ferro e diretto da Antonio Calenda, dell'intenso testo di \u00c9ric-Emmanuel Schmitt \"Il visitatore\" (1996) (solo recentemente ripreso in teatro dal giovane attore amatoriale Marco Predieri), e ancora in un fortunatissimo \"Amleto\" (1998 - 1999), ancora una volta con la regia di Antonio Calenda e protagonista di \"Macbeth\" nel (2000), sotto la guida di Giancarlo Cobelli.\nRegia.\nEsordisce alla regia nel 2005 con il film \"Anche libero va bene\", presentato al Festival di Cannes."}
{"id": "466050", "revid": "287204", "url": "https://it.wikipedia.org/wiki?curid=466050", "title": "Par\u00e1", "text": "Il Par\u00e1 \u00e8 uno Stato del Brasile situato nell'area nord-orientale del paese. Lo stato ha il 4,1% della popolazione brasiliana e produce solo il 2,2% del PIL brasiliano.\nGeografia fisica.\nIl Par\u00e1 ha a nord-ovest un confine internazionale con la Guyana e il Suriname, a nord confina con lo Stato dell'Amap\u00e1, a nord-est si affaccia sull'Oceano Atlantico, a est confina gli Stati del Maranh\u00e3o e di Tocantins, a sud con il Mato Grosso e a ovest con gli Stati dell'Amazonas e di Roraima.\nIl Par\u00e1 \u00e8 costituito da un territorio pianeggiante nella zona centrale che corrisponde al bacino inferiore del Rio delle Amazzoni e al suo delta. Nella parte meridionale \u00e8 caratterizzato dalle prime alture del Massiccio Centrale mentre in quella settentrionale dalle alture del Massiccio della Guyana. Numerosi sono i fiumi oltre al Rio delle Amazzoni, tra questi lo Xingu e il Tocantins.\nLo Stato \u00e8 attraversato da due fusi orari.\nEconomia.\nLo Stato ha importanti industrie estrattive (ferro, manganese, nichel, bauxite, oro, stagno). In particolare il Par\u00e1 ha uno dei giacimenti di minerali ferrosi pi\u00f9 grande al mondo per lo sfruttamento dei quali \u00e8 stato avviato il Projeto Grande Caraj\u00e0s con finanziamenti americani.\nLa miniera della Serra Pelada \u00e8 uno dei pi\u00f9 grandi giacimenti d'oro al mondo. Oggi \u00e8 in via di esaurimento per lo sfrenato sfruttamento degli ultimi anni da parte dei \"garimpeiros\". Negli anni di pi\u00f9 intenso sfruttamento nella Serra Pelada vi erano pi\u00f9 di 150.000 concessioni personali per l'estrazione dell'oro.\nLo sfruttamento delle foreste \u00e8 un'altra attivit\u00e0 importante per il Par\u00e1.\nLe colture principali sono: canna da zucchero, riso, tabacco, cotone, cacao, manioca. L'allevamento bovino e suino \u00e8 molto diffuso. \nSull'isola deltizia di Maraj\u00f3 \u00e8 diffuso l'allevamento dei bufali.\nBel\u00e9m \u00e8 un importante porto ed \u00e8 il centro commerciale pi\u00f9 importante dell'area nord-est del Brasile.\nIl Par\u00e1 \u00e8 il pi\u00f9 grande produttore di manioca, a\u00e7a\u00ed, ananas e cacao in Brasile ed \u00e8 tra i pi\u00f9 grandi in Brasile nella produzione di pepe nero (2 \u00b0 posto), cocco (3 \u00b0 posto) e banana (6 \u00b0 posto), oltre a produrre soia e noce del Brasile.\nNella produzione manioca, il Brasile ha prodotto un totale di 17,6 milioni di tonnellate nel 2018. Il Par\u00e1 \u00e8 stato il pi\u00f9 grande produttore del paese, con 3,8 milioni di tonnellate.\nNel 2019, Par\u00e1 ha prodotto il 95% di a\u00e7a\u00ed in Brasile. Lo stato ha scambiato pi\u00f9 di 1,2 milioni di tonnellate di frutta, per un valore di oltre 1,5 trilioni di dollari, circa il 3% del PIL dello stato.\nNel 2018, il Par\u00e1 \u00e8 stato il pi\u00f9 grande produttore brasiliano di ananas, con 426 milioni di frutti raccolti da quasi 19.000 ettari. Nel 2017 il Brasile \u00e8 stato il terzo produttore mondiale (circa 1,5 miliardi di frutti raccolti su circa 60.000 ettari). \u00c8 il quinto frutto pi\u00f9 coltivato del Paese. Il sud-est del Par\u00e1 ha l'85% della produzione statale: le citt\u00e0 di Floresta do Araguaia (76,45%), Concei\u00e7\u00e3o do Araguaia (8,42%) e Salvaterra (3,12%) hanno guidato la classifica quest'anno. Floresta do Araguaia ha anche la pi\u00f9 grande industria di succhi di frutta concentrati in Brasile, che esporta nell'Unione Europea, negli Stati Uniti e nel Mercosur.\nNella produzione di cacao, Par\u00e1 ha gareggiato con Bah\u00eda per la leadership nella produzione brasiliana. Nel 2017 Par\u00e1 ha ottenuto la leadership per la prima volta. Nel 2019, la gente del Par\u00e1 ha raccolto 135.000 tonnellate di cacao e i bahiani ne hanno raccolte 130.000. L'area del cacao di Bahia \u00e8 praticamente tre volte quella del Par\u00e1, ma la produttivit\u00e0 del Par\u00e1 \u00e8 praticamente tre volte maggiore. Alcuni fattori che spiegano questo sono: i raccolti a Bahia sono pi\u00f9 estrattivi, e quelli del Par\u00e1 hanno uno stile pi\u00f9 moderno e commerciale, oltre ai Paraenses che usano semi pi\u00f9 produttivi e resistenti, e la loro regione offre resistenza a scopa della strega.\nIl Par\u00e1 \u00e8 il secondo pi\u00f9 grande produttore brasiliano di pepe nero, con 34.000 tonnellate raccolte nel 2018.\nIl Par\u00e1 \u00e8 anche uno dei maggiori produttori brasiliani di cocco. Nel 2019, \u00e8 stato il terzo pi\u00f9 grande produttore del paese, con 191,8 milioni di frutti raccolti, superati solo da Bah\u00eda e Cear\u00e1.\nNoce del Brasile \u00e8 sempre stato uno dei principali prodotti di estrazione nel nord del Brasile, con raccolta dal suolo della foresta. Tuttavia, negli ultimi decenni, \u00e8 stata creata la coltivazione commerciale del castagno. Esistono gi\u00e0 propriet\u00e0 con pi\u00f9 di 1 milione di castagni per la produzione su larga scala. Le medie di produzione annuale in Brasile variavano tra 20.000 e 40.000 tonnellate all'anno nel 2016.\nIn soia, nel raccolto del 2019, il Par\u00e1 ha raccolto 1,8 milioni di tonnellate.\nNel 2018, nella produzione nazionale di banana, il Par\u00e1 si \u00e8 classificato al sesto posto nel paese.\nNel 2018, il Par\u00e1 aveva la quinta mandria di carne bovina in Brasile, con 20,6 milioni di capi di bestiame. La citt\u00e0 di S\u00e3o F\u00e9lix do Xingu \u00e8 il pi\u00f9 grande capo di bestiame del paese, con 2,2 milioni di animali. Marab\u00e1 \u00e8 la sesta citt\u00e0 pi\u00f9 grande del paese per numero, con 1 milione di animali. Nella classifica delle prime 20 mandrie, Par\u00e1 ha sette nomi. In parte ci\u00f2 \u00e8 dovuto al fatto che i comuni del Par\u00e1 hanno un territorio gigantesco..\nNel 2017, nel settore del minerale ferro, il Par\u00e1 \u00e8 stato il secondo produttore nazionale, con 169 milioni di tonnellate (dei 450 milioni prodotti dal paese), con un valore di R $ 25,5 miliardi. In rame, il Par\u00e1 ha prodotto quasi 980.000 tonnellate (degli 1,28 milioni di tonnellate in Brasile), per un valore di 6,5 miliardi di R $. In alluminio (bauxite), Par\u00e1 ha prodotto quasi tutta la produzione brasiliana (34,5 su 36,7 milioni di tonnellate) per un valore di 3 miliardi di R $. In manganese, il Par\u00e1 ha prodotto gran parte della produzione brasiliana (2,3 su 3,4 milioni di tonnellate) per un valore di 1 miliardo di R $. In oro, il Par\u00e1 \u00e8 stato il terzo produttore brasiliano, con 20 tonnellate per un valore di R $ 940 milioni. In nichel, Goi\u00e1s e Par\u00e1 sono gli unici due produttori del paese, con Par\u00e1 che \u00e8 il secondo in produzione, avendo ottenuto 90.000 tonnellate per un valore di R $ 750 milioni. In stagno, il Par\u00e1 \u00e8 il terzo produttore (4,4 mila tonnellate, per un valore di 114 milioni di R $). Il Par\u00e1 deteneva il 42,93% del valore della produzione mineraria commercializzata in Brasile, con quasi 38 miliardi di R $.\nA causa della vicinanza delle miniere di minerale di ferro, Sider\u00fargica Norte Brasil (Sinobras) \u00e8 stato creato in Marab\u00e1. Nel 2018 l'acciaieria ha prodotto 345.000 tonnellate di acciaio grezzo, dei 35,4 milioni prodotti nel Paese.\nNel 2017, il Par\u00e1 ha registrato un PIL industriale di 43.800 milioni di R $, pari al 3,7% dell'industria nazionale. Impiega 164.989 lavoratori nel settore. I principali settori industriali sono: estrazione di minerali metallici (46,9%), servizi pubblici di servizi industriali, come elettricit\u00e0 e acqua (23,4%), edilizia (14,8%), metallurgia (4,3%) e cibo (4,3%). Questi 5 settori concentrano il 93,7% dell'industria statale.\nL'industria \u00e8 pi\u00f9 concentrata nella regione metropolitana di Bel\u00e9m, con i distretti industriali di Icoaraci e Ananindeua, ed \u00e8 stata consolidata anche in comuni come Marituba, Barcarena e Marab\u00e1 attraverso investimenti nella verticalizzazione dei minerali estratti, come bauxite e ferro, che, se beneficiato, aggiunge valore trasformandosi in alluminio e acciaio nello Stato stesso. Per le caratteristiche naturali della regione, anche le industrie del legno e del mobile si distinguono come rami forti dell'economia, con un centro del mobile installato nel comune di Paragominas.\nCitt\u00e0.\nLe citt\u00e0 sono per la maggior parte situate sulla costa atlantica o lungo il corso dei fiumi. La capitale \u00e8 Bel\u00e9m fondata dai portoghesi nel 1616. A met\u00e0 strada tra Bel\u00e9m e Manaus sorge l'importante porto fluviale di Santar\u00e9m.\nLe citt\u00e0 principali nel 2004 risultano essere:"}
{"id": "466051", "revid": "3115", "url": "https://it.wikipedia.org/wiki?curid=466051", "title": "Arengo del 1906", "text": "L'arengo del 1906 \u00e8 l'iniziativa popolare che segn\u00f2 la fine al regime oligarchico di San Marino radicato da secoli.\nPremesse.\nTra la fine dell'Ottocento e l'inizio del Novecento, San Marino era fortemente sottosviluppato, con un'economia e una societ\u00e0 agricola arretrata e conservatrice. Nel paese stavano iniziando ad emergere istanze sociali di maggiore tutela dei ceti inferiori e di coinvolgimento della popolazione nella vita politica e sociale del paese, per opera di un'\u00e9lite dei giovani pi\u00f9 colti. Dal Seicento, la Repubblica era infatti retta dall'oligarchia dei nobili proprietari terrieri.\nLe istanze riformiste vennero sostenute sia dai giovani intellettuali, che criticavano l'incapacit\u00e0 del Governo di gestire lo Stato in modo moderno e chiedevano l'istituzione del suffragio universale, ma anche dall'associazionismo operaio, in particolare dalla Societ\u00e0 di Mutuo Soccorso, fondata nel 1876.\nIn questo periodo si forma il Partito Socialista Sammarinese, il primo partito della Repubblica, le cui prime figure di spicco furono Gino Giacomini e Pietro Franciosi. All'interno dei movimenti riformisti, vi fu a lungo una contrapposizione tra i socialisti che chiedevano riforme pi\u00f9 radicali, come il suffragio universale e una riforma tributaria, e i riformisti moderati che non volevano stravolgere l'antica costituzione dello Stato. La divisione dell'opposizione permise all'oligarchia di mantenere il potere senza concedere riforme.\nEsiti.\nNel 1902 tre consiglieri riformisti presentarono una richiesta finalizzata all'istituzione del referendum per esercitare un controllo sul Consiglio. La richiesta venne respinta, sostenendo che San Marino era gi\u00e0 dotato dell'istituto dell'Arengo. Cos\u00ec, nel 1903 socialisti e moderati si unirono nell'Associazione democratica sammarinese con una piattaforma programmatica caratterizzata da riforme economiche, sociali e politiche, tra cui il ripristino dell'arengo che dall'affermazione del potere oligarchico era divenuto un organo puramente simbolico.\nIl Consiglio continu\u00f2 a negare la convocazione dell'Arengo, mentre l'associazione guadagnava consenso tra la popolazione. Nel 1905 le dimissioni di sette consiglieri riformisti e la massiccia partecipazione popolare a un'assemblea indetta per la verifica dell'opinione pubblica sul tema spinse il Consiglio a deliberare la convocazione dell'Arengo il 16 novembre 1905.\nL'arengo venne convocato il 25 marzo 1906 nella Pieve e registr\u00f2 la partecipazione di 805 capifamiglia. Un'ampia maggioranza deliber\u00f2 per rendere elettivo il Consiglio ed imprimere una svolta modernizzatrice al Paese.\nIn seguito a tale esito, il 10 giugno si svolsero le prime elezioni politiche moderne della Repubblica. Il diritto di voto venne riconosciuto solamente ai capifamiglia e ai laureati. La consultazione vide l'affermazione delle forze democratiche e il Consiglio risult\u00f2 rinnovato grazie all'immissione al suo interno di parecchi nuovi consiglieri scelti direttamente dalla popolazione.\nAlle successive elezioni del 1909 si ruppe l'alleanza tra socialisti e cattolici, che prevalsero nella consultazione."}
{"id": "466052", "revid": "1281351", "url": "https://it.wikipedia.org/wiki?curid=466052", "title": "Trapezio (album)", "text": "Trapezio \u00e8 il terzo album in studio di Renato Zero, pubblicato nel 1976.\nIl disco.\nIl disco \u00e8 composto da 11 canzoni, di cui tre gi\u00e0 pubblicate precedentemente nei primi due album: \"Inventi\" e \"Metr\u00f2\" erano incluse nell'album \"Invenzioni\" del 1974 e \"No! mamma, no!\" era contenuta nell'omonimo album del 1973, e questa versione \u00e8 priva degli applausi che la fanno sembrare una registrazione dal vivo. altri brani sono \"Il caos\", \"Scegli adesso oppure mai\", \"Un uomo da bruciare\" e \"Madame\" (eseguite da Achille Oliva al basso, Carlo Giancamilli al piano e alle tastiere, Giancarlo De Matteis alle chitarre e Marco Pirisi alla batteria), che verranno inserite in numerose raccolte del cantante, tra cui \"Zero 70\", \"Renatissimo!\". Il brano di chiusura \"Salvami\" verr\u00e0 riproposto in alcuni live dell'artista, tra cui \"Prometeo\" e \"ZeroNoveTour\".\nIl 3 maggio 2019, l'album \u00e8 stato inserito nella collana \"Mille e uno Zero\", edita con TV Sorrisi e Canzoni, in versione rimasterizzata."}
{"id": "466054", "revid": "697352", "url": "https://it.wikipedia.org/wiki?curid=466054", "title": "Vengeance", "text": ""}
{"id": "466055", "revid": "1318658", "url": "https://it.wikipedia.org/wiki?curid=466055", "title": "One Night Stand", "text": ""}
{"id": "466057", "revid": "697352", "url": "https://it.wikipedia.org/wiki?curid=466057", "title": "Backlash", "text": ""}
{"id": "466058", "revid": "1684799", "url": "https://it.wikipedia.org/wiki?curid=466058", "title": "No Way Out", "text": "No Way Out (\"nessuna via d'uscita\" in lingua inglese) pu\u00f2 riferirsi a:"}
{"id": "466059", "revid": "2091899", "url": "https://it.wikipedia.org/wiki?curid=466059", "title": "Quintetto di Stephan", "text": "Il Quintetto di Stephan \u00e8 un gruppo visuale di cinque galassie situato in direzione della costellazione di Pegaso; fu il primo gruppo di galassie ad essere scoperto: fu scoperto dall'astronomo francese \u00c9douard Stephan nel 1877 all'Osservatorio di Marsiglia ed \u00e8 il pi\u00f9 studiato di tutti i gruppi compatti di galassie. Il membro pi\u00f9 luminoso \u00e8 la galassia a spirale NGC 7320, che mostra estese regioni HII, visibili come globi rossastri, dove c'\u00e8 un'intensa formazione stellare.\nSecondo alcuni studi, non tutte queste galassie si troverebbero realmente vicine fra loro: infatti NGC 7320 si trova in sovrapposizione casuale per via della nostra linea di osservazione, mentre le restanti sembrano essere relativamente vicine fra loro.\nOsservazione.\nIl Quintetto di Stephan \u00e8 composto da galassie di magnitudine apparente 12.6 a 13.9, al di fuori della portata di un binocolo o di un telescopio di piccole dimensioni: occorre un'ottica da almeno 300\u00a0mm sotto cieli scuri. La loro individuazione diretta \u00e8 difficoltosa, ed \u00e8 conveniente partire rintracciando un'altra galassia ben pi\u00f9 luminosa e visibile anche con un piccolo strumento, NGC 7331, a circa 4,5\u00b0 a NNW della brillante stella , nota anche come \"Matar\", una gigante rossa di seconda grandezza. Una volta individuata questa galassia, \u00e8 sufficiente spostarsi di meno di un grado in direzione sudovest. Un telescopio da 200\u00a0mm di apertura e un buon ingrandimento consentono di individuare le componenti del quintetto, sebbene si tratti di oggetti meglio visibili con la visione distolta; \u00e8 possibile evidenziarle tramite l'astrofotografia.\nLa declinazione del gruppo \u00e8 settentrionale: si trova a circa 34\u00b0N, risultando ben osservabile dall'emisfero boreale terrestre; il periodo ideale per la sua visibilit\u00e0 nel cielo serale \u00e8 fra i mesi di luglio e gennaio. Dall'emisfero sud la visione risulta un po' pi\u00f9 penalizzata, ma sono oggetti osservabili da tutte le aree popolate della Terra.\nDeterminazione delle galassie membri.\nLe galassie del Quintetto di Stephan non sono realmente connesse fra loro: NGC 7320 ha un valore di redshift molto piccolo (760\u00a0km/s), e le altre quattro galassie si muovono molto pi\u00f9 velocemente (6600\u00a0km/s circa). Dato che il redshift indica la distanza dalla Via Lattea, NGC 7320 potrebbe trovarsi solo a 32 milioni di anni luce dalla nostra, mentre le altre quattro sono a distanze comprese fra 280 e 340 milioni di anni luce. Tre delle restanti galassie, NGC\u00a07317, NGC\u00a07318A e NGC\u00a07319, mostrano un redshift comune, entro uno scarto di 50\u00a0km/s dai -6600\u00a0km/s, mentre NGC\u00a07318b, quella che ad una prima vista appare a contatto fisico con NGC\u00a07318a, possiede un blueshift di 900\u00a0km/s.\nCaratteristiche.\nTre delle galassie del Quintetto, NGC\u00a07318A, NGC\u00a0318B e NGC\u00a07319, mostrano segni di irregolarit\u00e0 morfologica, mentre NGC\u00a07317 sembra apparentemente di forma regolare. Nel gruppo \u00e8 pure presente un elevato numero di candidate galassie nane mareali, fra cui 13 nella lunga coda di NGC\u00a07319, alcune ad est di NGC\u00a07318b e altre nella sua regione settentrionale, in cui ha luogo un esteso fenomeno di formazione stellare.\nSi \u00e8 notato negli anni duemila che queste galassie sono interessanti anche per le violente interazioni: il Telescopio spaziale Spitzer della NASA ha rivelato la presenza di enormi onde d'urto intergalattiche, visibili nell'immagine sottostante sotto forma di archi verdi che fuoriescono da una galassia per entrare in un'altra. Durante la collisione fra la NCG 7318b e la NCG 7318a i gas fuoriescono dagli ammassi di stelle, gli atomi di idrogeno sono surriscaldati ed emettono radiazione. Questo fenomeno fu scoperto da un team internazionale di scienziati del Max Planck Institute di Fisica Nucleare, presso Heidelberg, in Germania. Questa collisione pu\u00f2 aiutare a comprendere quanto accadde nell'universo dieci miliardi di anni fa (vedi sotto).\nVerso la fine degli anni novanta si \u00e8 cercato di ricostruire l'evoluzione storica del gruppo: si \u00e8 scoperto che la debole galassia situata nel vertice nordorientale, NGC\u00a07320c, ha attraversato il gruppo poche centinaia di milioni di anni fa; quest'interazione ha strappato alla galassia NGC\u00a07319 una parte del suo gas, di cui una parte \u00e8 a sua volta rimasta polarizzata nella regione nordorientale della galassia stessa, dando luogo ad un violento episodio di formazione stellare (starburst), iniziato tuttavia solo 10-20 milioni di anni fa. Questo lontano evento di interazione potrebbe essere responsabile della formazione delle lunghe code che si estendono ad est della galassia.\nLa NGC 7319 ha un nucleo Seyfert di tipo 2.\nDinamiche.\nIl Telescopio Spaziale Spitzer ha ripreso un'immagine ai raggi X del gruppo che ha rivelato caratteristiche uniche: al centro dell'ammasso si trova infatti una delle pi\u00f9 grandi onde d'urto mai osservate, che parte dalla galassia NGC 7318b la quale sta cadendo verso le altre ad altissima velocit\u00e0, generando un gigantesco bow shock di fronte ad essa, perfettamente visibile ai raggi X, di dimensioni maggiori della nostra Via Lattea e che si estende lungo lo spazio intergalattico. Questo genere di onde d'urto si causano quando un oggetto si muove pi\u00f9 rapidamente della velocit\u00e0 del suono attraverso qualsiasi tipo di mezzo, sia esso l'acqua che il gas intergalattico; nel caso specifico, la velocit\u00e0 dell'onda \u00e8 di circa 870 km/s.\nInoltre \u00e8 stata individuata una traccia della presenza di una gigantesca nube di idrogeno molecolare, orientata lungo quest'onda d'urto, come succede con le gocce d'acqua che si condensano sull'onda d'urto di un jet supersonico; gli studi ai raggi X confermano che questo gas \u00e8 in via di raffreddamento a causa delle collisioni inelastiche fra ioni ed elettroni e i grani di polvere. Lo studio delle linee spettrali di questa regione consente di determinare la velocit\u00e0 del gas, poich\u00e9 linee sottili corrispondono a velocit\u00e0 maggiore. Questa scoperta \u00e8 un aiuto per comprendere le galassie pi\u00f9 remote dell'universo, le Ultra-luminous Infrared Galaxies (e di conseguenza le dinamiche delle antiche galassie): questo genere di galassie remote mostrano una luminosit\u00e0 agli infrarossi da 100 a 1000 volte maggiore rispetto a quella della Via Lattea, causate dalle emissioni H2; il numero di queste galassie aumenta man mano che si indagano le galassie con i redshift pi\u00f9 alti. Inoltre \u00e8 noto che queste galassie vanno incontro a collisioni e fusioni su vasta scala, ed \u00e8 possibile che alcune delle emissioni osservate non siano create da stelle, ma da enormi onde d'urto sature di gas, esattamente come si sta osservando in scala \"ridotta\" nel Quintetto di Stephan. Un fenomeno simile potrebbe avvenire anche fra circa due miliardi di anni, quando la Via Lattea e la Galassia di Andromeda potrebbero andare incontro a una collisione.\nComponenti.\nLe componenti del Quintetto sono due galassie ellittiche, due galassie spirali barrate e una galassia spirale normale.\nCaratteristiche fisiche e relativi problemi.\nLe regioni H II del Quintetto di Stephan sono in generale molto compatte, possiedono un'elevata metallicit\u00e0 e hanno una massa di alcune decine di migliaia di masse solari; la loro et\u00e0 media si aggira sui 3,2\u20135,6 milioni di anni, sono lontane dalle galassie e solo apparentemente indipendenti da esse, dato che nella banda della luce visibile non sono presenti strutture di interconnessione. La loro giovane et\u00e0 suggerisce inoltre che si siano originate proprio l\u00e0 dove ora si possono osservare: probabilmente la loro origine deriva dalle lunghe code di idrogeno neutro (regioni H I) formatesi a causa delle diverse interazioni.\nLe galassie NGC\u00a07318b e NGC\u00a07320 mostrano un elevato numero di regioni H II nei bracci di spirale; queste si concentrano nel lato nord-occidentale di NGC\u00a07320, mentre in NGC\u00a07318b tendono a disporsi sul lato sud-orientale, dove appaiono pi\u00f9 afflitte dal redshift: ci\u00f2 potrebbe essere un indizio del fatto che le due galassie siano gi\u00e0 in interazione diretta. Un fenomeno simile \u00e8 stato riscontrato anche nella Galassia Vortice e la sua compagna. Le dimensioni apparenti delle regioni H II tuttavia variano fra 1 e 4 secondi d'arco e quelle appartenenti a NGC\u00a07318b appaiono otto volte pi\u00f9 arrossate di quelle della compagna: applicando la relazione spostamento verso il rosso-distanza, NGC\u00a07318b si troverebbe otto volte pi\u00f9 distante rispetto a NGC\u00a07320, le cui regioni sarebbero dunque otto volte pi\u00f9 piccole in dimensioni reali.\nNella galassia NGC\u00a07319 le regioni H II sembrerebbero invece del tutto assenti, ad eccezione di una piccola area dal diametro apparente estremamente piccolo; ci\u00f2 potrebbe essere un apparente indizio, secondo Halton Arp, di una maggiore distanza di questa galassia rispetto alle altre. Questa e le altre problematiche sopra descritte disegnano un quadro in forte contraddizione: da una parte ci sono elementi che indicano diverse distanze, dall'altra ce ne sono alcuni che indicano una forte interazione fra le galassie. Si tende ad ammettere che NGC\u00a07320, a causa del suo moderatamente basso redshift, si trovi in sovrapposizione visuale col resto del gruppo ma non vi appartenga.\nIn totale fra le galassie del gruppo sono stati scoperti 115 possibili ammassi aperti, molti dei quali non si trovano nelle regioni centrali delle singole galassie, ma dispersi all'esterno, lungo lunghe code formatesi dalle interazioni e nei bracci di spirale pi\u00f9 esterni di NGC\u00a07319, nonch\u00e9 nelle regioni disperse di NGC\u00a07318a e NGC\u00a07318b; nelle regioni centrali sono state invece identificate scarse associazioni stellari giovani. Gran parte di questi possibili ammassi mostrano un colore blu, segno che le loro stelle, di grande massa, si sono formate all'esterno del bulge; questa scoperta \u00e8 in contrasto con quanto osservato in altri celebri gruppi o coppie di galassie interagenti, come le Galassie Antenne. Circa 20 di questi ammassi aperti possiedono una magnitudine assoluta pi\u00f9 luminosa di -12; alcuni di questi avrebbero una massa pari anche a 107\u00a0M\u2609.\nNel 1971 in NGC\u00a07319 fu osservata una supernova, ignorata per circa un mese dopo che la luce dell'esplosione era arrivata a noi, cos\u00ec sono disponibili solo pochi dati; la sua curva di luce mostra come si sia trattato di una supernova di tipo Ia: essa scese in luminosit\u00e0 di due magnitudini e mezzo nell'arco del primo mese, ma mancano dati accurati, mentre nell'ultima fase di declino si discosta notevolmente dal modello previsto per questo tipo di supernovae, diminuendo la sua luminosit\u00e0 troppo lentamente. Inoltre, rapportandola con altre supernove dello stesso tipo e considerando anche un eventuale oscuramento ad opera di polveri oscure, la sua luminosit\u00e0 sarebbe stata pi\u00f9 bassa del normale.\nProspetto delle galassie.\nNel prospetto i dati delle cinque galassie che compongono il gruppo, ordinate in base al numero di catalogo; evidenziate in bianco le galassie ellittiche, in celeste le spirali barrate e in azzurro le spirali regolari."}
{"id": "466061", "revid": "1905646", "url": "https://it.wikipedia.org/wiki?curid=466061", "title": "Capriolo (disambigua)", "text": ""}
{"id": "466062", "revid": "123012224", "url": "https://it.wikipedia.org/wiki?curid=466062", "title": "Zerofobia", "text": "Zerofobia \u00e8 il quarto album in studio di Renato Zero, pubblicato nel 1977.\nAd esso fece seguito un tour denominato Zerofobia Tour.\nIl disco.\nFu il primo successo di Renato Zero, contiene brani come \"Mi vendo\" ed \"Il cielo\", \"Morire qui\", \"Manichini\" e \"Vivo\". Il disco fu pubblicato anche in Brasile, Argentina e Germania.\nL'album \u00e8 presente nella classifica dei 100 dischi italiani pi\u00f9 belli di sempre secondo \"Rolling Stone Italia\" alla posizione numero 35.\nL'11 gennaio 2019, l'album \u00e8 stato inserito nella collana \"Mille e uno Zero\", edita con TV Sorrisi e Canzoni, in versione rimasterizzata.\nConcerti.\nZerofobia Tour \u00e8 il terzo spettacolo itinerante di Renato Zero. Successivamente venne trasmesso dalla RAI e nel 1993 venne pubblicato in VHS.\nSi tratta del tour da dove comincia il successo dell'artista. Il tour fece tappa a:"}
{"id": "466063", "revid": "965226", "url": "https://it.wikipedia.org/wiki?curid=466063", "title": "Adriano Musi", "text": "Biografia.\nHa ricoperto il ruolo di segretario generale aggiunto alla UIL. Presidente del Movimento Repubblicani Europei, \u00e8 stato eletto nelle elezioni politiche del 2006 alla Camera dei deputati nella lista de l'Ulivo.\nAlle elezioni politiche del 2008 \u00e8 stato eletto al Senato per il Partito Democratico, ricoprendo il ruolo di vicepresidente della Commissione Finanze e tesoro di Palazzo Madama. \u00c8 stato uno dei due senatori, con Luciana Sbarbati, del Mre all'interno del gruppo del Partito Democratico. \u00c8 presidente dell'associazione Giovane Europa.. Non ha seguito la collega Sbarbati nell'adesione alla Costituente di Centro ed \u00e8 rimasto nel gruppo del Partito Democratico al Senato.\nDal giugno 2010 all'ottobre 2011 ha ricoperto il ruolo di commissario del PD Calabria a seguito della nomina da parte del PD Nazionale."}
{"id": "466068", "revid": "123719292", "url": "https://it.wikipedia.org/wiki?curid=466068", "title": "Limonta", "text": "Limonta (\"Lim\u00f9nta\" in dialetto lecchese) \u00e8 una frazione del comune di Oliveto Lario in provincia di Lecco che si affaccia sul ramo sud orientale del Lago di Como.\nNel romanzo storico \"Marco Visconti\" di Tommaso Grossi, pubblicato nel 1834, la prima parte della vicenda \u00e8 ambientata nella Limonta del 1327. \nStoria.\nStoricamente, Limonta fu dapprima una corte regia, per poi costituire un beneficio di un tal Maderico. Successivamente, come documentato da un diploma imperiale di Lotario I datato 24 gennaio 835, Limonta fu un feudo della basilica di Sant'Ambrogio a Milano. In seguito, il feudo fu esteso alla contigua Civenna e a Campione d'Italia (sul Lago di Lugano); gli abati infatti potevano fregiarsi del titolo di conti di Limonta, Civenna e Campione.\nPur tra alterne vicende, questo feudo costitu\u00ec per otto secoli un'enclave giurisdizionale circondata dal territorio dello Stato di Milano, cio\u00e8 una specie di microstato semi-indipendente, la cui fine avvenne nell'epoca napoleonica, con l'annessione della Contea alla Repubblica Cisalpina nel 1797.\nLo stendardo dei Limontini viene cos\u00ec descritto: \"bianco con una cicogna nel mezzo, che ha un pastorale nel becco ed una mitra ai piedi\".\nOrigini del nome.\nIn un testo datato 1624, la localit\u00e0 \u00e8 menzionata con la dicitura \"Elimonte.\" \nMonumenti e luoghi d'interesse.\nArchitetture religiose.\nChiesa dei Santi Ambrogio e Bernardo.\nNella parte pi\u00f9 alta di Limonta si trova la chiesa parrocchiale, la cui dedicazione rimanda alla reggenza della basilica ambrosiana di Milano da parte dei frati cistercensi. Costruita durante l'Alto Medioevo, la chiesa fu ristrutturata nel 1673, anno in cui vennero aggiunte due cappelle laterali in stile barocco.\"\" \nInternamente, la parrocchiale di Limonta conserva una \"Madonna col Bambino\" dipinta da Paris Bordon e, sulla parete dietro al presbiterio barocco, un polittico del XIV-XV secolo, avente come soggetto una \"Crocefissione tra Santi.\" La chiesa ospita inoltre una serie di dipinti del Seicento. Tra di essi, sei tele a olio in stile barocco, due delle quali raffigurano, rispettivamente, i santi Gregorio Magno e Ambrogio.\"\" Quest'ultimo \u00e8 raffigurato anche in un tondo sulla volta della navata (XIX secolo),\"\" oltre che al centro del frammento di un antico paliotto conservato in sacrestia\"\" \nSantuario della Madonna del Moletto.\nOriginariamente dedicato all'Immacolata,\"\" il santuario fu costruito in due fasi distinte, durante primo quarto del Seicento, secondo il volere di Roberto Rusca (curato di Limonta e vicario dell'abate del monastero milanese di Sant'Ambrogio).\"\" L'appellativo \"Moletto\" si riferisce al piccolo molo situato nei pressi della chiesa, comprato assieme ai terreni circostanti dal Rusca nell'anno 1605.\"\" \nTra il 1640 e il 1641,\"\" tutto l'interno del santuario fu affrescato per mano dei fratelli Giovan Battista e Giovanni Paolo Recchi. Tra gli affreschi, spiccano un \"Sant'Ambrogio a cavallo\" (in controfacciata) e un\"'Annunciazione tra i santi Benedetto e Bernardo\" (dietro all'altare), icona mariana alla quale probabilmente si deve l'attuale dedicazione del santuario,\"\" intitolato alla Beata Vergine Annunciata.\nInfrastrutture e trasporti.\nFerrovie.\nLimonta non \u00e8 servita da alcuna linea ferroviaria; la stazione pi\u00f9 vicina \u00e8 quella di Lierna, che dista circa 2\u00a0km, sulla sponda Lecchese, posta sulla linea secondaria Lecco-Sondrio. Il paese avrebbe dovuto essere collegato dalla Asso-Bellagio un prolungamento della Milano-Asso gestita delle FNM, che fu pi\u00f9 volte progettata ma mai realizzata."}
{"id": "466075", "revid": "125308528", "url": "https://it.wikipedia.org/wiki?curid=466075", "title": "Anubis (personaggio)", "text": "Anubis \u00e8 un personaggio immaginario appartenente all'universo fantascientifico di \"Stargate SG-1\".\nBiografia.\nUn tempo potente Signore del sistema Goa'uld, Anubis venne bandito dai suoi stessi simili a causa delle sue azioni, considerate proibite anche fra i pi\u00f9 spietati esponenti della sua specie. Per un certo periodo di tempo venne creduto morto, ma riusc\u00ec a fuggire e ad imparare il segreto per l'Ascensione, il passaggio ad una dimensione esistenziale pi\u00f9 alta. Gli Antichi per\u00f2 non ritennero i Goa'uld meritevoli di raggiungere il loro piano di esistenza superiore, e riuscirono dunque ad intrappolare Anubis tra i due piani di esistenza. Grazie alla sua familiarit\u00e0 con le tecniche di ascensione e le conoscenze degli Antichi, Anubis raccolse tecnologie potentissime, raggruppando forza per centinaia di anni prima di tornare per vendicarsi dei Signori del sistema e dominare la galassia. Con armi ed eserciti per contrastare il potere collettivo dei Signori del sistema, si pose come la pi\u00f9 grande minaccia dell'intero dominio collettivo e per centinaia di mondi pacifici che erano nell'ombra della sua mano distruttiva.\nDopo le morti di Apophis e Cronus, si rivel\u00f2 al Concilio dei Signori del Sistema, domandando di essere ripristinato nella sua posizione. Nonostante le obiezioni di Yu, Anubis fu reintegrato al suo ruolo di Signore del Sistema divenendo in breve, la forza dominante dell'alleanza dei Signori del Sistema.\nFisicamente, Anubis \u00e8 ancora in uno stato di energia, e indossa una maschera per mantenere una forma intatta. Assume l'aspetto \"liquido\" tipico dell'orizzonte degli eventi dello stargate, in modo simile alla tecnologia degli Antichi.\nAnubis fu il responsabile della costruzione di una nuova Nave Madre, dotata di una pericolosa super-arma. Il vascello distrusse da solo una intera flotta di navi madri Goa'uld e l'intera superficie di Abydos (quest'ultima con il singolo colpo finale della sua super-arma), grazie all'azione dell'Occhio di Ra (un cristallo dall'enorme potenza), in modo similare al precedente attacco al pianeta Abydos. Usando la tecnologia dell'Antico Dispositivo di Cura, riusc\u00ec a creare un esercito di guerrieri Kull quasi invincibili.\nQuando seppe di un deposito delle conoscenze Antiche, celato sul pianeta P3X-439, mand\u00f2 rinforzi sul posto per impadronirsene, ma Jack O'Neill riusc\u00ec a scaricare le informazioni lasciate dagli Antichi nella sua mente. Credendo che i Tau'ri possedessero la conoscenza Antica che lui cercava, Anubis attacc\u00f2 la Terra con la sua flotta, ma fu apparentemente distrutto dalla potente arma Antica che la SG-1 trov\u00f2 nell'avamposto di Atlantis, seppellito sotto i ghiacci dell'Antartide.\nAnubis venne creduto morto, ma la sua essenza senza forma sopravvisse all'esplosione della nave. Riusc\u00ec a prendere un passaggio su una nave spaziale della Russia, prendendo il corpo di un cosmonauta e ritornando sulla Terra. Saltando da persona a persona riusc\u00ec a raggiungere al Comando Stargate, dove riusc\u00ec a fuggire attraverso lo Stargate nel corpo dell'ufficiale morente Alexi Vaselov. Dopo aver attraversato lo Stargate, tuttavia, Anubis si ritrov\u00f2 congelato poco distante dal passaggio che lo aveva condotto su un pianeta interamente ricoperto di ghiacci, in trappola.\nAnubis comunque sopravvisse, e la sua mente tenace divenne la causa dietro l'ascesa al potere di Ba'al. Desideroso di vendetta estrema, il Gou'uld puntava a distruggere tutte le forme di vita organiche dell'intera Via Lattea e poi ricrearla per essere adorato in eterno come un dio utilizzando un'arma potentissima nascosta sul pianeta Dakara, ma fu fermato da Oma Desala, con la quale ingaggi\u00f2 una lotta eterna, che imped\u00ec ad Oma di aiutare altri esseri a trovare l'Ascensione, ma anche ad Anubis di minacciare nuovamente la Galassia.\nNella puntata Prototipo, si viene a conoscenza di un \"figlio\" realizzato da Anubis stesso, chiamato Khalek, che in realt\u00e0 \u00e8 un suo clone umano molto evoluto, tanto da essere vicino all'ascensione, ma che possiede le conoscenze di tutti i Goa'uld precedenti. Esso viene tuttavia sconfitto ed eliminato dall'SG-1."}
{"id": "466081", "revid": "585241", "url": "https://it.wikipedia.org/wiki?curid=466081", "title": "Gamaliele", "text": "Si hanno ben poche notizie sulla sua vita. Si sa che apparteneva alla setta dei Farisei (da rilevare che, secondo alcuni, per \"farisei\" si intendono gli occupanti il Tempio di Gerusalemme), ma era molto stimato anche dalle altre correnti religiose per la sua saggezza e condotta di vita. Un giudeo prima del 200 disse di lui: \"Quando mor\u00ec Rabb\u00e0n Gamali'\u00e8l ha-Zaq\u00e8n scomparve l'onore della Tor\u00e0 e sparirono la purit\u00e0 e il distacco (dalla materialit\u00e0)\".\nCristianesimo.\n\u00c8 citato due volte nel libro degli Atti degli Apostoli. Nel primo episodio, mentre il Sinedrio processa gli apostoli a causa della loro predicazione in nome di Ges\u00f9, Gamaliele interviene in loro favore, citando anche l'esempio del ribelle Teuda, e ne ottiene la liberazione. Non appare dal racconto che Gamaliele appoggiasse la loro dottrina; piuttosto egli credette che non costituissero un pericolo e che fosse meglio lasciarli liberi di predicare la loro fede:\nLa seconda citazione \u00e8 indiretta: Paolo di Tarso, minacciato di morte da un tumulto popolare ispirato dai capi giudei, parla in propria difesa e inizia ricordando di essere cresciuto a Gerusalemme e di essere stato allievo della scuola di Gamaliele (Atti )."}
{"id": "466082", "revid": "339392", "url": "https://it.wikipedia.org/wiki?curid=466082", "title": "Gamaliele il Vecchio", "text": ""}
{"id": "466085", "revid": "111373", "url": "https://it.wikipedia.org/wiki?curid=466085", "title": "Lengnau (Berna)", "text": "Lengnau (toponimo tedesco, ; in francese \"Longeau\", desueto) \u00e8 un comune svizzero di 5\u00a0195 abitanti del Canton Berna, nella regione del Seeland (circondario di Bienne).\nStoria.\nNel XIX secolo ha ospitato i fratelli Ruffini di Taggia, patrioti italiani, esuli dall'Italia per evitare la repressione dei moti mazziniani. Nel 1917 vi fu fondata la Rado, azienda di orologeria.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nLengnau \u00e8 servito dall'omonima stazione sulla ferrovia Olten-Losanna, capolinea della ferrovia Moutier-Lengnau.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene comune."}
{"id": "466089", "revid": "44876", "url": "https://it.wikipedia.org/wiki?curid=466089", "title": "Napoli Soccer", "text": ""}
{"id": "466092", "revid": "287204", "url": "https://it.wikipedia.org/wiki?curid=466092", "title": "Supercoppa di Lega di Seconda Divisione", "text": "La Supercoppa di Lega di Seconda Divisione \u00e8 stato un trofeo calcistico italiano organizzato dal 2006 al 2014 dalla Lega Italiana Calcio Professionistico. Veniva assegnato annualmente, al termine dei campionati, tra le squadre vincenti dei gironi della Serie C2/Lega Pro Seconda Divisione.\nStoria e formula.\nNonostante tale supercoppa di categoria sia stata istituita a livello ufficiale nel 2006, un primo esperimento ufficioso di manifestazione similare si era avuto gi\u00e0 nel 2003, quando a Firenze la organizz\u00f2 un triangolare amichevole con le altre squadre trionfatrici nei gironi dell'allora Serie C2, e .\nAlla sua nascita il trofeo era noto come \"Supercoppa di Lega di Serie C2\", mantenendo tale denominazione fino all'edizione del 2008. Dall'anno successivo, con la riforma dei campionati della Lega Italiana Calcio Professionistico \u2013 che aveva portato alla trasformazione della C2 in Seconda Divisione \u2013, la competizione ha assunto il nome di \"Supercoppa di Lega di Seconda Divisione\", portato avanti fino all'ultima edizione disputata, quella del 2014.\nFino al 2011, la Supercoppa vedeva di fronte le formazioni prime classificate dei tre gironi della quarta serie calcistica nazionale, le quali si giocavano il successo in un triangolare con sfide di sola andata. Dall'edizione del 2012 sino all'abolizione\u00a0\u2013vista la contemporanea riduzione dei gironi di Seconda Divisione da tre a due \u2013, la formula cambiava in una finale a due, con gare di andata e ritorno, fra le vincenti dei due gironi.\nDalla stagione calcistica 2014-2015, con la nuova riforma che ha visto l'unificazione tra Seconda e Prima Divisione nella Lega Pro, scompare anche la manifestazione, di fatto accorpata nella gemella \"Supercoppa di Lega di Prima Divisione\" nella nuova Supercoppa di Lega Pro.\nStatistiche e record.\nNessuna squadra ha partecipato a pi\u00f9 di una edizione del torneo, che ha quindi visto nove differenti vincitori nelle sue nove edizioni disputate. Il Perugia \u00e8 l'unica squadra ad aver vinto sia la Supercoppa di Seconda che quella di Prima Divisione; il , la e il hanno anche loro partecipato alle due competizioni, senza tuttavia vincerle entrambe."}
{"id": "466093", "revid": "1393243", "url": "https://it.wikipedia.org/wiki?curid=466093", "title": "Mezzelfo (Dungeons &amp; Dragons)", "text": "Nel gioco di ruolo fantasy \"Dungeons &amp; Dragons\", il Mezzelfo (\"Half-elf\" nella versione originale in inglese) \u00e8 una delle razze descritte. Definibile come mezzo elfo e mezzo umano, il mezzelfo \u00e8 una razza ibrida poich\u00e9 l'individuo discende dall'unione di un elfo con un umano. I tratti razziali sono il risultato di una trasmissione ereditaria equamente distribuita fra entrambe le razze originarie: ha lo spirito d'adattamento, l'individualismo, l'ambizione e l'inventiva di un umano ma lo stesso amore per l'arte e la natura degli antenati elfi.\nA partire dalla seconda generazione la proliferazione della razza avviene solamente per unione di due mezzelfi; altre unioni daranno origine a individui non ibridi. Quindi, l'unione di un mezzelfo con un umano d\u00e0 origine ad un bambino umano e l'unione di un mezzelfo con un elfo d\u00e0 origine ad un bambino elfo.\nEsistendo solitamente delle sottorazze di elfi a seconda dell'ambientazione cui appartengono, \u00e8 possibile distinguere, in base alla discendenza, le medesime sottorazze di mezzelfi, che ne erediteranno parte dei tratti caratteristici. Alcuni esempi sono mezzelfi alti, mezzelfi grigi, mezzelfi scuri (mezzelfi drow). Queste sottorazze possono differire molto, non solo per l'ambiente naturale in cui vivono ma anche per il loro comportamento (e, regolisticamente, di solito subiscono variazioni pi\u00f9 o meno pesanti dall'archetipo comune).\nUn mezzelfo, che pu\u00f2 vivere per oltre 180 anni (pi\u00f9 di un umano ma molto meno di un elfo), anche nell'aspetto evidenza la sua appartenenza a due razze diverse: \u00e8 un umanoide solitamente alto come un umano ma pi\u00f9 leggero e di corporatura meno robusta. Dall'elfo ha ereditato la visione crepuscolare, ovvero la capacit\u00e0 di vedere molto pi\u00f9 lontano di un umano in condizioni di bassa luminosit\u00e0, e pu\u00f2 presentare o meno le caratteristiche orecchie a punta. Il colore della pelle varia molto ma, anche se fra gli umani pu\u00f2 arrivare fin quasi a nero, nel mezzelfo \u00e8 difficilmente di toni scuri. Per un umano, un mezzelfo \u00e8 una creatura quasi sempre di bell'aspetto ma per un elfo pu\u00f2 risultare decisamente brutto.\nI mezzelfi, al contrario di altre razze non ibride, formano raramente comunit\u00e0 indipendenti; molto pi\u00f9 spesso vivono insieme agli umani o agli elfi (con maggiore propensione verso questi ultimi). Il loro modo di pensare \u00e8 influenzato da questo: vivendo in mezzo agli elfi tenderanno a pensare come un elfo, vivendo in mezzo agli umani tenderanno a pensare in modo umano. Poich\u00e9 difficilmente riescono a passare per lungo tempo come esponenti puri di queste razze, il trattamento che viene loro riservato pu\u00f2 variare dall'odio, all'indifferenza, alla serena accoglienza. Nelle zone meno civilizzate, dove la superstizione attecchisce con facilit\u00e0, sono usualmente visti con sospetto e quasi mai trattati degnamente; qui tendono ad organizzarsi isolatamente. A parte una certa antipatia per i mezzorchi, sono in generale tolleranti nei confronti degli altri semiumani. I linguaggi normalmente conosciuti dalla razza sono Comune (la tipica lingua degli umani) ed Elfico (la lingua degli elfi); a volte, individui particolarmente intelligenti possono conoscere i linguaggi di altre creature.\nUna classe di prestigio pu\u00f2 avere fra i requisiti la razza mezzelfica, come, ad esempio, l'Arciere arcano.\nEvoluzione nella storia di D&amp;D.\nOriginal D&amp;D.\nLa razza \u00e8 introdotta gi\u00e0 nella prima edizione del gioco, ma solo a partire dal supplemento \"Greyhawk\" dove viene descritta per la prima volta. La scelta della classe da parte di un personaggio di razza mezzelfica \u00e8 relativamente limitata (da questo punto di vista il \"lato umano\" della razza non prevale): oltre a poter essere un Ladro ha a disposizione due combinazioni multiclasse, in cui cio\u00e8 appartiene a pi\u00f9 classi allo stesso tempo, ovvero Guerriero/Mago e Guerriero/Mago/Chierico, ma quest'ultima solo se possiede un alto punteggio di Saggezza; in entrambe le combinazioni ha lo svantaggio tipico dei semiumani di avere una limitazione nel livello massimo raggiungibile. Come un elfo ha la capacit\u00e0 speciale di rilevare facilmente porte e passaggi occultati e conosce gli stessi linguaggi; come un umano invece pu\u00f2 scegliere uno qualsiasi dei tre allineamenti e non possiede l'infravisione.\nAD&amp;D Prima Edizione.\nPer poter essere un mezzelfo, il personaggio deve soddisfare dei requisiti minimi nei valori delle caratteristiche (con distinzione fra maschi e femmine). La razza ha accesso alle classi Chierico, Guerriero, Ladro, Mago, Ranger, Druido (sottoclasse del chierico) e Assassino (sottoclasse del ladro); ma, tranne che nel Ladro e nel Druido, non pu\u00f2 raggiungere alti livelli. Il giocatore pu\u00f2 scegliere inoltre molte combinazioni multiclasse; \u00e8 la razza semiumana pi\u00f9 versatile da questo punto di vista, merito del \"lato umano\":\nNon vi sono restrizioni nella scelta dell'allineamento, dato che a partire da questa edizione del gioco sar\u00e0 dipendente solamente dalla classe, e non dalla razza. Il mezzelfo ha, come gli elfi ma in modo minore, una certa resistenza agli incantesimi che influiscono sulla volont\u00e0 mentale, oltre che la capacit\u00e0 di individuare pi\u00f9 facilmente porte segrete; possiede l'infravisione, ovvero la capacit\u00e0 speciale di poter vedere al buio. Come gli umani, i mezzelfi non hanno n\u00e9 bonus, n\u00e9 penalit\u00e0 razziali alle caratteristiche. I linguaggi \"automatici\" sono quasi una decina; ma, anche se non c'\u00e8 restrizione nella scelta, il numero dei linguaggi addizionali, cio\u00e8 a libera scelta del giocatore, il cui numero \u00e8 determinato dal punteggio di Intelligenza \u00e8 molto limitato rispetto ad un personaggio umano.\nAD&amp;D Seconda Edizione.\nRispetto alla prima edizione di AD&amp;D un personaggio di razza mezzelfica pu\u00f2 scegliere di essere anche Bardo o Mago specialista (ovvero un mago specializzato in una scuola di magia); poich\u00e9 il Druido \u00e8 ora una classe base, ha ulteriori combinazioni multiclasse:\nAnche il numero di linguaggi automatici \u00e8 determinato dal punteggio di Intelligenza e, a differenza degli umani, la scelta del tipo di linguaggio deve essere fatta fra quelli di una limitata lista.\nD&amp;D Terza Edizione.\nOltre che non esserci pi\u00f9 nessuna limitazione nella scelta della classe e nessun punteggio minimo richiesto nelle caratteristiche, la modifica pi\u00f9 rilevante \u00e8 quella che riguarda la visione del mezzelfo in assenza di fonti luminose: non ha pi\u00f9 l'infravisione, e quindi non pu\u00f2 pi\u00f9 vedere nel buio totale, ma ha la visione crepuscolare, ovvero una vista migliore di quella umana in presenza di poca luce. La resistenza alla magia \u00e8 comparata a quella degli elfi. Con l'introduzione nella meccanica di gioco del sistema di abilit\u00e0 e talenti il mezzelfo ha un bonus alle abilit\u00e0 Ascoltare, Cercare e Osservare (come nell'elfo, ma il bonus \u00e8 minore). Come un umano ha tutte le classi come \"preferite\", quindi non subisce penalit\u00e0 in punti esperienza (nel caso ce ne fossero) diventando multiclasse, e pu\u00f2 scegliere qualsiasi tipo di linguaggio come linguaggio bonus.\nD&amp;D 3.5.\nIl mezzelfo ha un bonus razziale alle abilit\u00e0 Diplomazia e Raccogliere Informazioni, tipiche \"attivit\u00e0\" umane; per\u00f2 non pu\u00f2 pi\u00f9 scegliere qualsiasi linguaggio come linguaggio bonus ma deve attenersi a quelli di una limitata lista, come nell'elfo.\nAmbientazioni.\nForgotten Realms.\nNei Forgotten Realms i mezzelfi esistono su Toril esclusivamente nel Faer\u00fbn. Non hanno mai influenzato in modo significativo gli eventi che hanno scosso questa terra, e il loro ruolo nella sua storia \u00e8 stato marginale. Nel continente sono presenti 7 sottorazze di elfi; a scelta del Dungeon Master un mezzelfo pu\u00f2 ereditarne o meno i tratti razziali, anche se usualmente parte di quelli fisici sono trasmessi, soprattutto la tendenza ad avere la pelle dello stesso colore."}
{"id": "466094", "revid": "1718925", "url": "https://it.wikipedia.org/wiki?curid=466094", "title": "Gnomo (Dungeons &amp; Dragons)", "text": "Nel gioco di ruolo fantasy \"Dungeons &amp; Dragons\", lo Gnomo \u00e8 una delle razze descritte. Gli gnomi sono creature caratterizzate da un tagliente senso dell'umorismo, da una spiccata curiosit\u00e0, da un innato senso artistico e da un forte rispetto per gli animali e le altre razze. Raramente malvagi e spesso amichevoli, si divertono con scherzi, beffe e giochetti d'astuzia, ma sono anche grandi inventori e alchimisti, interessandosi di tecnologia e scienza. Si applicano in ogni arte in cui possono esprimere la loro creativit\u00e0, come pittura, musica, cucina, scultura; \u00e8 molto facile sorprendere uno gnomo lavorare il legno per creare oggetti di fine artigianato o aggirarsi febbrilmente fra gli ingranaggi di strani marchingegni. Come i \"cugini\" nani sono per natura resistenti alla magia, anche se il loro atteggiamento verso quella che considerano una forma d'arte \u00e8 diametralmente opposto, e condividono con loro il particolare interesse nei riguardi di oro e gemme preziose, di cui sono avidi collezionisti e abili intagliatori.\nSolitamente esistono delle sottorazze di gnomi, a seconda dell'ambientazione cui appartengono. Alcuni esempi sono gnomi delle colline, gnomi delle foreste, gnomi dei ghiacci, gnomi delle montagne, gnomi delle profondit\u00e0 (svirfneblin). Queste sottorazze possono differire molto, non solo per l'ambiente naturale in cui vivono, ma anche per il loro comportamento (e, regolisticamente, di solito subiscono variazioni pi\u00f9 o meno pesanti dall'archetipo comune).\nUno gnomo, che pu\u00f2 vivere per oltre 350 anni conservando sempre un aspetto giovanile, appare come un umanoide di bassa statura (non pi\u00f9 di un metro) pesante all'incirca una ventina di chilogrammi. Gli gnomi sono decisamente pi\u00f9 piccoli e di corporatura assai meno robusta di un nano. Fra le guance, spesso arrossate dal vino, spunta un \"naso importante\". La pelle \u00e8 generalmente marrone-legno o marrone scuro e i capelli variano in tonalit\u00e0 dal bianco al castano chiaro. Solo i maschi hanno la barba, tenuta corta e ben curata.\nGli gnomi sono tendenzialmente socievoli e tolleranti, anche se dubitano degli estranei finch\u00e9 non sono certi di potersi fidare; se qualcosa li insospettisce, diventano dubbiosi, riservati e agiscono in sordina. Non perdono occasione di darsi ai festeggiamenti, in cui abbondano ottime pietanze e bevande alcoliche e che, normalmente, hanno la durata di alcuni giorni.\nGli gnomi scelgono di vivere in territori disabitati da altre razze, dove la possibilit\u00e0 di incontrare \"gente alta\" (in particolare gli umani) \u00e8 minore. Preferiscono scavare le loro dimore sotterranee in zone di superficie caratterizzate da colline rocciose ricoperte di alberi; nonostante siano fondamentalmente creature che vivono sottoterra amano il contatto con la natura, in cui passano la maggior parte del loro tempo. La societ\u00e0 \u00e8 divisa in clan. Le tane, che a volte possono essere in prossimit\u00e0 di miniere, hanno interni ben curati e sono sempre nascoste da illusioni e giochi di mimetizzazione, cosa che le rende difficilissime da scovare per chi non ne conosce l'ubicazione precisa. A causa della loro vita parzialmente sotterranea e parzialmente superficiale, hanno sviluppato, come gli elfi, la visione crepuscolare, ovvero la capacit\u00e0 di vedere molto pi\u00f9 lontano di un umano in condizioni di bassa luminosit\u00e0. Nei secoli, gli gnomi si sono frequentemente scontrati con coboldi e goblin, piccole creature verso le quali hanno oramai un odio viscerale. Non amano nemmeno i mezzorchi (probabilmente per il modo in cui vengono trattati da loro). I linguaggi normalmente conosciuti dalla razza sono Gnomesco e Comune (la tipica lingua degli umani), ma hanno anche la straordinaria capacit\u00e0 di parlare con gli animali; a volte, individui particolarmente intelligenti possono conoscere i linguaggi di altre creature.\nSi sussurra che, anticamente, un folle mago abbia incrociato uno gnomo con un troll dando origine alla razza degli gnoll.\nEvoluzione nella storia di D&amp;D.\nOriginal D&amp;D.\nLa razza \u00e8 introdotta gi\u00e0 nella prima edizione del gioco, ma non fra le razze cosiddette \"standard\" (cio\u00e8 selezionabili dal giocatore come razza per il suo personaggio giocante), bens\u00ec fra i mostri, utilizzabili quindi dal Dungeon Master per i personaggi non giocanti. Lo gnomo \u00e8 definito (a parte la descrizione fisica) come del tutto simile ad un nano, quindi con Legale o Neutrale come unici allineamenti possibili.\nAD&amp;D Prima Edizione.\nLo Gnomo \u00e8 inserito fra le razze standard con accesso alle classi Guerriero e Ladro, oltre che a Illusionista (sottoclasse del Mago specializzata in incantesimi di illusione) e Assassino (sottoclasse del Ladro); nelle sottoclassi e come Guerriero ha una limitazione nel livello massimo raggiungibile. Le combinazioni multiclasse fra cui pu\u00f2 scegliere sono:\nPer poter essere uno gnomo il personaggio deve soddisfare dei requisiti minimi nei valori delle caratteristiche (con distinzione in base al sesso).\nViene formalizzata la sua naturale resistenza alla magia con un bonus agli specifici tiri salvezza. Oltre allo Gnomesco, al linguaggio d'allineamento e al Comune conosce altri linguaggi che, in D&amp;D3ed, verrebbero definiti \"automatici\"; la scelta di quelli addizionali (\"linguaggi bonus\" in D&amp;D3ed), cio\u00e8 a libera scelta del giocatore, il cui numero \u00e8 determinato dal punteggio di Intelligenza, non \u00e8, come in altre edizioni, ristretta ad una lista ma il loro numero \u00e8 molto limitato rispetto ad un personaggio umano. Non vi sono restrizioni nella scelta dei nove allineamenti, se non in dipendenza della classe di appartenenza. Finch\u00e9 si trova sottoterra, lo gnomo \u00e8 un duro avversario: ha l'infravisione, ovvero la capacit\u00e0 di vedere al buio senza la necessit\u00e0 di una fonte luminosa, e pu\u00f2 rilevare facilmente la presenza di pericolosi dislivelli, gallerie nascoste, la giusta direzione da prendere per non perdersi ecc. (ma non, come i nani, la presenza di trappole). Dal punto di vista del combattimento, lo gnomo ha un bonus alla THAC0 quando affronta orchi e creature cosiddette goblinoidi (per l'odio che prova nei loro confronti) e causa una penalit\u00e0 alla THAC0 di avversari molto pi\u00f9 grandi di lui (come, ad esempio, un gigante). In questa edizione, gli gnomi non hanno n\u00e9 bonus, n\u00e9 penalit\u00e0 razziali alle caratteristiche.\nD&amp;D Base.\nQuarta revisione.\nMentre altre razze standard sono diventate classi base (le cosiddette \"classi semiumane\", affiancate alle \"classi umane\"), lo gnomo \u00e8 utilizzabile solo come PNG.\nAD&amp;D Seconda Edizione.\nRispetto alla prima edizione di AD&amp;D un personaggio di razza gnomesca pu\u00f2 essere anche Chierico (classe utilizzabile precedentemente solo per PNG); di conseguenza, ha a disposizione ulteriori combinazioni multiclasse:\nGli gnomi hanno un bonus razziale all'Intelligenza e una penalit\u00e0 alla Saggezza. Il numero di linguaggi automatici \u00e8 determinato dal punteggio di Intelligenza e, a differenza degli umani, la scelta del tipo di linguaggio deve essere fatta fra quelli di una limitata lista, fra cui \u00e8 presente il linguaggio dei \"mammiferi di tana\".\nD&amp;D Terza Edizione (3.0).\nOltre che non esserci pi\u00f9 nessuna limitazione nella scelta della classe e nessun punteggio minimo richiesto nelle caratteristiche, i cambiamenti pi\u00f9 rilevanti riguardano la visione dello gnomo in assenza di fonti luminose (non ha pi\u00f9 l'infravisione, e quindi non pu\u00f2 pi\u00f9 vedere nel buio totale, ma ha la visione crepuscolare, ovvero una vista migliore di quella umana in presenza di poca luce) e i modificatori razziali: ora ha una penalit\u00e0 alla Forza e un bonus alla Costituzione. Mentre \u00e8 presente, come in precedenti edizioni, un bonus ai tiri salvezza contro la magia, limitato per\u00f2 solo a quella di illusione e, in combattimento, un bonus al tiro per colpire contro goblinoidi e coboldi, la penalit\u00e0 che causa quando combatte contro creature di taglia gigante \u00e8 ora un bonus alla propria classe armatura. Non ha pi\u00f9 la capacit\u00e0 speciale di valutare e scoprire facilmente modificazioni in ambienti sotterranei ma, con l'introduzione nella meccanica di gioco del sistema di abilit\u00e0 e talenti, allo gnomo sono attribuiti bonus alle abilit\u00e0 Osservare e Alchimia. Oltre ai linguaggi automatici, Gnomesco e Comune, pu\u00f2, limitatamente nel tempo, parlare con mammiferi di tana come se fosse stato lanciato l'incantesimo \"Parlare con gli animali\"; i linguaggi bonus devono essere scelti da una limitata lista. A meno che uno gnomo non sia particolarmente stupido (ovvero possieda un basso punteggio di Intelligenza) pu\u00f2 lanciare qualche incantesimo arcano di livello 0 (chiamati \"trucchetti\" per la loro semplicit\u00e0 sia d'effetto che di esecuzione).\nD&amp;D 3.5.\nLa \"classe favorita\" passa da Illusionista a Bardo. La spiegazione di questa decisione potrebbe riguardare la debolezza dell'illusionista nelle meccaniche di gioco oppure la non idoneit\u00e0 delle classe vista la tendenza dello gnomo alla perdita della concentrazione per il suo particolare temperamento (in D&amp;D3ed \u00e8 data molta importanza alla concentrazione dell'incantatore nel lancio degli incantesimi). Un'illusione lanciata da uno gnomo causa un aumento nella Classe di Difficolt\u00e0 per il tiro salvezza dell'avversario. Ora la caratteristica che determina la possibilit\u00e0 di lanciare o meno \"trucchetti\" non \u00e8 pi\u00f9 l'Intelligenza bens\u00ec il Carisma, cambio probabilmente legato alla modifica della classe favorita (per l'illusionista \u00e8 fondamentale l'Intelligenza, mentre per il bardo il Carisma).\nAmbientazioni.\nForgotten Realms.\nNei Forgotten Realms gli gnomi esistono su Toril esclusivamente nel Faer\u00fbn. La loro presenza risale al -690 CV, quando fondarono, nel Sottosuolo del Nord, la citt\u00e0 svirfneblin Blingdenstone (distrutta nell'Anno dell'Arpa Non Suonata da un attacco di drow provenienti da Menzoberranzan). Nel continente sono molto diffusi, sia nelle zone civilizzate che in quelle selvagge, nonch\u00e9 nel Sottosuolo. L'unica nazione di gnomi \u00e8 quella della grande isola di Lantan, nel Mare Senza Tracce, dove vivono quasi esclusivamente gnomi; l'isola \u00e8 famosa per i furbi mercanti, le invenzioni e gli scaltri ingegneri che, di tanto in tanto, giungono anche sulla terraferma, ma soprattutto perch\u00e9, si dice, gli abitanti custodiscono il segreto della magica \"polvere nera\", donato da Gond Wonderbringer, dio degli artef\u00ecci, quando giunse sull'isola come avatar durante il Periodo dei Disordini, come ringraziamento per la loro fedelt\u00e0 e devozione. Nonostante sia molto facile vederli camminare lungo le vie delle grandi citt\u00e0 faer\u00fbniane (non soltanto umane), in cui \u00e8 raro che non vi sia una loro comunit\u00e0, gli gnomi vengono apostrofati come \"gente dimenticata\" (\"forgotten folk\") a causa del loro disinteresse nei confronti di ci\u00f2 che li circonda e degli avvenimenti che non li interessano direttamente; infatti tendono a pensare a s\u00e9 stessi, alla propria famiglia e ai propri amici piuttosto che al resto del mondo. Gli gnomi di Faer\u00fbn sono suddivisi in due sottorazze:"}
{"id": "466153", "revid": "1711941", "url": "https://it.wikipedia.org/wiki?curid=466153", "title": "Amazigh", "text": "Il termine amazi\u0263 \u00e8 quello che attualmente viene preferito per designare se stessi da parte dei berberi del Nordafrica. \"Amazi\u0263\" (\u2d30\u2d4e\u2d30\u2d63\u2d49\u2d56) \u00e8 il singolare, \"uomo libero\", mentre il plurale \u00e8 \"imazi\u0263en\" (\u2d49\u2d4e\u2d30\u2d63\u2d49\u2d56\u2d3b\u2d4f), \"berberi\". Il femminile, \"tamazi\u0263t\" (\u2d5c\u2d30\u2d4e\u2d30\u2d63\u2d49\u2d56\u2d5c), viene usato per designare la lingua berbera e spesso anche il luogo di provenienza. Sinonimi dei termini \"amazi\u0263\", inteso come persona, e \"tamazi\u0263t\", al femminile, intesa come lingua, sono rispettivamente \"achlhiy\" e \"tachlhiyt\".\nDescrizione.\n\"Amazigh\" e derivati sono oggi preferiti rispetto a \"berbero\", \"berberi\", per via della trasparente connessione di quest'ultimo termine con la parola \"barbaro\" (in arabo, poi, una sola parola, \"barbar\", esprime entrambi i concetti). L'impiego generalizzato di \"amazigh\" \u00e8 relativamente recente. Tradizionalmente esso era impiegato solo presso alcuni gruppi berberi, ma non presso tutti (in particolare, i Cabili erano soliti chiamare se stessi \"Iqbayliyen\"), e solo negli ultimi decenni il termine \u00e8 stato introdotto in Cabilia (una grande diffusione della parola \u00e8 giunta attraverso un celebre canto \"berbero-nazionalista\" di Mohand Idir Ait Amrane, \"Ekkr a mmi-s Umazi\u0263\", \"In piedi, figlio di Amazigh!\").\n\"Amazigh\" come termine tradizionale di auto-designazione da parte della popolazione non \u00e8 attestato molto di frequente. Lo si trova per esempio: \nMolto pi\u00f9 frequente \u00e8 invece l'uso di questi termini per indicare la lingua. Oltre alle regioni sopra indicate, in cui all'impiego di \"amazigh\" per le persone si accompagna quello di \"tamazight\" per la lingua, si rileva:\nQuanto al significato originario di \"amazigh\", molti vedono in esso il senso di \"uomini liberi\", probabilmente a causa del significato che ha presso i Tuareg, per i quali gli \"Imuha\u0263\" (o \"Imusha\u0263\", \"Imaje\u0263\u0103n\") sono i tuareg nobili, appartenenti alla casta superiore, in contrapposizione agli \"Im\u0263ad\", \"vassalli\" (e agli \"eklan\", \"schiavi\", agli \"i\u0263\u0103wel\u0103n\" \"ex-schiavi liberati\", agli \"in\u0259sl\u0259m\u0103n\", \"religiosi\" e agli \"in\u0103\u1e0d\u0103n\", \"artigiani\"). L'idea che il termine \"amazigh\" contenesse in origine un rimando ad un giudizio di valore \u00e8 rafforzata dal fatto che presso i berberi del Gourara (sud dell'Algeria), \"Amazi\u0263\" significa \"Dio\"."}
