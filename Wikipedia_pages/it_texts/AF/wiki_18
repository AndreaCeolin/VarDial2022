{"id": "416708", "revid": "1428919", "url": "https://it.wikipedia.org/wiki?curid=416708", "title": "Regione dello Zambesi", "text": "La regione dello Zambesi (fino al 18 agosto 2013 regione di Caprivi) \u00e8 una delle tredici regioni della Namibia e una delle due in cui \u00e8 amministrativamente diviso il dito di Caprivi. \u00c8 situata nell'estremit\u00e0 nordorientale del paese e confina a nord con l'Angola e lo Zambia e a sud con il Botswana con 90.596 abitanti al censimento 2011.\nGeografia fisica.\nLa regione dello Zambesi \u00e8 una zona con un clima decisamente tropicale, con temperature elevate e abbondanti precipitazioni nella stagione delle piogge (da dicembre a marzo). \u00c8 la regione pi\u00f9 umida della Namibia. Il territorio \u00e8 principalmente costituito da pianure alluvionali, paludi e foreste pluviali.\nNello Zambesi vivono oltre 400 specie animali (fra cui gli elefanti), che rendono la zona un'importante attrazione turistica per safari e bird-watching. Nel Caprivi la fauna e la flora sono protette in numerose riserve naturali come Bwabwata, Mudumu, Lizauli, West Caprivi Game Park, Mahango Game Reserve e Mamili National Park. Gli animali si spostano liberamente attraverso il confine col Botswana e il Chobe National Park.\nOltre a Katima Mulilo, nel Caprivi si trovano altre citt\u00e0 di qualche grandezza, fra cui Choi, Chinchimane, Bukalo, Sibinda e Impaliola.\nConfini.\nA causa della sua posizione, la regione dello Zambesi \u00e8 quasi interamente circondata da altri stati:\nIl suo unico confine interno \u00e8 rappresentato da un breve tratto a ovest con la provincia di Kavango.\nStoria e popolazione.\nIl Caprivi doveva il proprio nome al cancelliere tedesco Leo von Caprivi, che ottenne per la Germania il controllo dell'area in una negoziazione con il Regno Unito in cui si defin\u00ec il cosiddetto Trattato di Helgoland-Zanzibar.\nNella zona vivono circa 80.000 persone, circa il 4% della popolazione complessiva della Namibia. Circa 17.000 appartengono al gruppo etnico Lozi, che si trova anche nello Zambia occidentale, nello Zimbabwe nordoccidentale e nel Botswana settentrionale.\nI Lozi sono stati ripetutamente in conflitto con gli Ovambo, il primo gruppo etnico della Namibia. Tra l'altro, questi conflitti hanno portato alla formazione del Caprivi Liberation Front, un movimento indipendentista che sostiene l'autogoverno dei Lozi del Caprivi.\nSuddivisione amministrativa.\nLa regione \u00e8 suddivisa in sei distretti elettorali:"}
{"id": "416709", "revid": "198277", "url": "https://it.wikipedia.org/wiki?curid=416709", "title": "Didier Deschamps", "text": "Da calciatore ha vinto tre campionati francesi (uno dei quali revocato) e una UEFA Champions League con l', tre campionati italiani, una Coppa Italia, due Supercoppe italiane, una Champions League, una Coppa Intercontinentale e una Supercoppa UEFA con la e una Coppa d'Inghilterra col . \u00c8 stato inoltre nominato miglior calciatore francese da \"France Football\" nel 1996.\nNel ruolo di allenatore ha sollevato una Coppa di Lega francese con il e altre tre Coppe di Lega, un campionato francese e due Supercoppe di Francia con l'Olympique Marsiglia. Ha inoltre guidato la Juventus nel campionato di Serie B 2006-2007, raggiungendo la promozione in Serie A e la vittoria matematica del torneo.\nCampione del mondo nel 1998 e d'Europa nel 2000 con la nazionale francese, in entrambi i casi nelle vesti di capitano, nel 2012 ne \u00e8 stato nominato selezionatore e in questa veste ha condotto i \"Bleus\" al secondo posto nell'europeo di e alle vittorie del mondiale di \u2014 nell'occasione, assieme a Mario Zagallo e Franz Beckenbauer, \u00e8 diventato una delle sole tre personalit\u00e0 nel mondo del calcio ad avere trionfato al mondiale sia da calciatori sia da allenatori e, come nel caso del solo Beckenbauer, da capitano della nazionale vincitrice \u2014 e della UEFA Nations League del 2020-2021.\nBiografia.\nNato a Bayonne, zona basca del sud della Francia, vive a Cap-d'Ail. \u00c8 cugino di primo grado dell'ex tennista Nathalie Tauziat.\nCaratteristiche tecniche.\nGiocatore.\nEra un centrocampista difensivo dotato di grande personalit\u00e0 e temperamento, derivanti a detta dello stesso Deschamps dalle sue origini di confine \u2014 \u00absono basco [...] e della mia gente ho la caparbiet\u00e0. Quando ci mettiamo in testa una cosa, vogliamo arrivare allo scopo\u00bb \u2014, tanto da essere paragonato all'ex juventino Giuseppe Furino al suo arrivo a Torino. Di piede mancino, la diligenza tattica e la rapidit\u00e0 di movimento gli consentivano di essere molto efficace in fase di ripiegamento, eccellendo in particolar modo nel \"tackle\"; dotato di un'ottima tecnica di base, ci\u00f2 gli permetteva inoltre di rilanciare l'azione e proporsi a sua volta in avanti, pur se la sua indole difensiva lo portava pi\u00f9 a rifinire per i compagni che non a cercare la battuta a rete.\nAllenatore.\nPredilige adottare moduli basati su una difesa a quattro elementi, come il 4-4-2, il 4-3-3 o il 4-2-3-1, tutti accomunati dallo sfruttamento del gioco sulle corsie esterne.\nCarriera.\nGiocatore.\nClub.\nGli inizi al Nantes.\nDopo una breve parentesi nel rugby inizia a giocare a calcio nella locale squadra della nat\u00eca Bayonne, l', mentre frequenta la scuola primaria.\nAll'et\u00e0 di 15 anni, nel corso della Ligue d'Aquitaine, \u00e8 notato dagli \"scout\" del , con il quale firma un contratto nell'aprile 1983. Gli bastano solo due anni nel settore giovanile dell\"FCN\", noto per essere uno dei migliori in Francia, per dar prova del suo talento. Nel 1985 \u00e8 promosso in prima squadra e il 27 settembre, a diciassette anni, fa il suo debutto in premi\u00e8re division nella vittoriosa trasferta sul campo del .\nLe quattro stagioni trascorse a Nantes sono determinanti per il prosieguo della sua carriera: non vince alcun trofeo, causa un club all'epoca di mezza classifica, ma matura una notevole esperienza, disputando 111 partite in campionato. Durante la sua ultima stagione in maglia gialloverde, inoltre, viene convocato per la prima volta nella nazionale francese allenata da Michel Platini.\nOlympique Marsiglia e Bordeaux.\nNel 1989 si trasferisce all' per 17 milioni di franchi. Durante la sua prima stagione in biancazzurro \u00e8 spesso relegato in panchina: disputa soltanto 17 partite, con una rete all'attivo, la maggior parte delle quali subentrando a partita in corso. Ci\u00f2 nonostante viene eletto rivelazione dell'anno da \"France Football\" e vince il suo primo campionato, malgrado l'avere patito problemi di adattamento nel club. Al termine dell'annata, anche per non mettere a repentaglio il suo posto in nazionale, accetta il trasferimento in prestito al .\nLa stagione disputata con la maglia dei girondini \u00e8 decisiva per la sua carriera: ha modo di giocare regolarmente sicch\u00e9 al termine della stessa, dopo avere disputato 29 partite, nell'estate 1991 pu\u00f2 fare ritorno al club di Bernard Tapie. Inizialmente quest'ultimo vorrebbe usarlo come pedina di scambio con il nella trattativa per portare Jocelyn Angloma alla corte dei marsigliesi, ma il giovane centrocampista si oppone fermamente; resta pertanto all\"OM\" e, anzi, ne diviene una pedina fondamentale. Nella stagione 1991-1992 disputa 36 gare in campionato, con 4 reti all'attivo, e vince il suo secondo titolo nazionale, il primo da protagonista.\nLa stagione 1992-1993 \u00e8 quella della consacrazione. Vince il terzo campionato nonch\u00e9 secondo consecutivo, seppur successivamente revocato a seguito dell\"affaire VA-OM\", ma soprattutto il 26 maggio 1993 lui e tutto l'Olympique Marsiglia entrano nella storia del calcio francese conquistando il loro primo titolo continentale, la Champions League: nella finale di Monaco di Baviera i biancazzurri sconfiggono per 1-0 il e Deschamps, da capitano della squadra, \u00e8 chiamato a sollevare al cielo la coppa. L\"OM\" diventa il primo club transalpino campione d'Europa.\nNella stagione successiva, 1993-1994, disputa 34 partite in un campionato che la squadra conclude al secondo posto. Al termine della stagione, tuttavia, la federazione francese, dopo avere accertato le responsabilit\u00e0 di Tapie nell'organizzazione dell'illecito VA-OM, retrocede d'ufficio la formazione in D2: questo fatto, assieme alla voglia di misurarsi con un campionato pi\u00f9 competitivo, spingono Deschamps a lasciare Marsiglia e la Francia.\nJuventus.\nNell'aprile 1994 la , anticipando i tempi, blocca Deschamps il quale, in scadenza di contratto, pu\u00f2 essere prelevato pagando all'Olympique Marsiglia, secondo i parametri UEFA che in epoca pre-Bosman regolavano il mercato degli svincolati, un indennizzo intorno ai tre miliardi e mezzo di lire; il mese seguente il centrocampista di Bayonne firma ufficialmente con il club italiano. \u00c8 una \"Signora\" nuova, lontana dallo scudetto da nove anni e che per questo ha appena cambiato molto, in campo e dietro le scrivanie. L'avventura bianconera del francese non parte nel migliore dei modi: in ottobre viene operato al tendine di Achille sinistro e resta cos\u00ec lontano dai campi per quasi met\u00e0 stagione. Una volta guarito diventa subito indispensabile, costituendo con l'altro neoacquisto Paulo Sousa una coppia di centrocampo dall'alto rendimento, che porta la squadra torinese a vincere campionato e Coppa Italia, oltre ad arrivare in finale di Coppa UEFA persa contro il .\nForte nel \"pressing\" a tutto campo e nel contrasto, con uno spiccato senso tattico, viene subito apprezzato da Marcello Lippi per la sua duttilit\u00e0, lo spirito di sacrificio e l'intelligenza tattica; il tecnico gli consegna le chiavi del centrocampo bianconero per la stagione seguente in cui il club \u00e8 ai margini della lotta per lo scudetto; il stacca immediatamente i piemontesi che, nonostante un tentativo di riavvicinamento nel finale della stagione, chiuderanno il torneo al secondo posto. Diversa \u00e8 la storia in Champions League: Deschamps \u00e8 infatti il perno della squadra che, dopo un cammino entusiasmante nei precedenti turni, il 22 maggio 1996 batte ai rigori l' all'Olimpico di Roma; si tratta, sia per il club juventino sia per centrocampista, del secondo trionfo nella massima competizione europea. In precedenza, nel corso della stagione aveva gi\u00e0 messo in bacheca la Supercoppa italiana.\n\u00c8 ancora protagonista nell'annata 1996-1997, ricca di trofei per il francese e i suoi compagni di spogliatoio. Il 27 novembre 1996, battendo a Tokyo gli argentini del si aggiudica la Coppa Intercontinentale. Il 6 febbraio 1997, dopo avere battuto nel doppio confronto (1-6 in trasferta e 3-1 in casa) il , alza al cielo la Supercoppa UEFA. Contribuisce, con 26 presenze e 1 rete (nel successo per 1-4 contro l'), alla conquista dello scudetto nell'anno del centenario del club torinese, e arriva alla finale di Champions League dove la squadra viene sconfitta dal . Nella stagione seguente vince il suo terzo scudetto, il secondo consecutivo con la formazione juventina, e la seconda Supercoppa di Lega; raggiunge inoltre la terza finale consecutiva di Champions League, la sua quinta finale europea in sei anni, persa contro il .\nL'annata 1998-1999 \u00e8 travagliata sia per la Juventus sia per il giocatore: i risultati non arrivano, e Lippi inizia a escludere frequentemente Deschamps dall\"undici\" titolare. I rapporti tra i due si deteriorano, cos\u00ec come col resto dello spogliatoio, culminando in un duro scontro tra il tecnico viareggino e il centrocampista francese alla vigilia della partita casalinga contro il Parma. Sul finire della stagione, l'unica senza successi a Torino, manifesta la volont\u00e0 di chiudere con la Juventus ritenendo ormai esaurita la propria esperienza in seno al club. Sveste la maglia bianconera dopo cinque stagioni, con 4 reti in 178 presenze complessive, vincendo tutto: il suo palmar\u00e8s juventino vede 3 scudetti, 1 Coppa Italia, 1 UEFA Champions League, 1 Coppa Intercontinentale, 1 Supercoppa UEFA e 2 Supercoppe italiane.\nGli ultimi anni con Chelsea e Valencia.\nIl 21 giugno 1999 si accorda con il , allenato dall'amico ed ex compagno di squadra a Torino Gianluca Vialli; a Londra ritrova inoltre Marcel Desailly, suo amico fraterno. Con la maglia dei \"Blues\" disputa 27 gare andando a segno una volta, vincendo una FA Cup. Non riesce tuttavia ad adattarsi al calcio inglese, sicch\u00e9 al termine della stagione si trasferisce al per una cifra pari a circa 2,7 milioni di sterline. Anche l'esperienza spagnola non si rivela per\u00f2 felice: con la maglia del club valenciano, allenato da H\u00e9ctor C\u00faper, ha modo di disputare soltanto 8 gare a causa di numerosi infortuni, e assiste dalla panchina alla sconfitta contro il nella finale di Champions League disputata a San Siro.\nNell'estate 2001 d\u00e0 il suo addio al calcio giocato.\nNazionale.\nViene convocato per la prima volta nella nazionale francese dal selezionatore Michel Platini nel 1989, a 20 anni, e il 29 aprile debutta nella partita contro la valida per le qualificazioni al , rilevando al 76' Daniel Xuereb. La sua carriera internazionale inizia in uno dei momenti pi\u00f9 bui del calcio transalpino: dapprima i \"Bleus\" falliscono la qualificazione a Italia '90, poi chiudono senza vittorie la fase finale del , e infine non riescono a ottenere il \"pass\" per il .\nCon l'inizio dell'era di Aim\u00e9 Jacquet le cose cambiano sia per i \"Galletti\" sia per il centrocampista di Bayonne. Il tecnico di Sail-sous-Couzan inizia a ricostruire la squadra in vista del , consegnando inizialmente i gradi di capitano a \u00c9ric Cantona; ma nel gennaio 1995 il talento francese chiude per sempre con la nazionale, suo malgrado, dopo la squalifica di nove mesi rimediata con la sua squadra di club, causa un violento calcio a un tifoso che lo aveva insultato mentre usciva dal campo, a seguito di un'espulsione.\nScaricato Cantona, Jacquet decide di rivoluzionare l\"undici\" base: fuori i \"vecchi\" come Papin e Ginola, e spazio a quella che in seguito sar\u00e0 definita la \"generazione d'oro\". In quest'ottica di cambiamenti, il \"s\u00e9lectionneur\" transalpino affida definitivamente la fascia di capitano a Deschamps, a cominciare dall'amichevole contro la del 1\u00ba giugno 1996. Diventa subito il leader dei \"Bleus\" che guida fino alla semifinale di Euro '96, dove vengono sconfitti ai tiri di rigore dalla , conseguendo comunque il migliore risultato della Francia da dieci anni a quella parte. Nel 1998, ormai da capitano e \"senatore\" dello spogliatoio, guida la sua nazionale alla vittoria del suo primo mondiale.\nDue anni dopo, ancora da capitano, guida i \"Bleus\" alla vittoria del , consentendo cos\u00ec ai \"Galletti\" di diventare la seconda nazionale, dopo la Germania Ovest del 1974, a detenere contemporaneamente sia la Coppa del Mondo sia la Coppa Henri Delaunay. In occasione della semifinale contro il , inoltre, raggiunge la sua centesima presenza con la maglia nazionale: \u00e8 il primo giocatore francese in assoluto a tagliare questo traguardo. Il 2 settembre 2000 gioca, allo Stade de France contro l', la sua ultima partita in nazionale; in una gara terminata 1-1, viene sostituito al 59' da Patrick Vieira. Lascia i \"Bleus\" dopo 103 presenze e 4 reti.\nConta anche una presenza nell'Euskal Selekzioa, la rappresentativa formata da soli giocatori baschi.\nAllenatore.\nMonaco.\nA 33 anni ancora da compiere decide di concludere la carriera da calciatore e intraprendere quella in panchina. Rescinde il contratto con il , e il 9 giugno 2001 viene nominato allenatore del . Costruisce una squadra con un \"budget\" molto limitato, affiancando a giovani promesse (Givet, Squillaci, Rothen, Evra) giocatori di esperienza ma scartati da alcuni grandi club europei (Roma, Nonda, Morientes, Giuly). La prima stagione alla guida del club monegasco \u00e8 tutt'altro che entusiasmante, fallendo l'obiettivo primario della qualificazione alla Champions League: in campionato, a seguito di un inizio disastroso, la squadra si stacca subito dalle posizioni di testa per chiudere infine a un anonimo al 15\u00ba posto; in Coppa viene invece eliminata a sorpresa ai quarti di finale dal , squadra di Division 2, mancando cos\u00ec l'ultima possibilit\u00e0 di accesso a una competizione europea.\nNell'annata seguente, nonostante la grave crisi finanziaria del club, guida la sua squadra a un lungo testa a testa in campionato con l', perdendo il titolo solo alle ultime giornate. Il 17 maggio 2003 vince comunque il suo primo trofeo da allenatore: la sua squadra sconfigge nella finale di Coppa di Lega per 4-1 il .\nNella stagione 2003-2004 compie il suo capolavoro alla guida del club del Principato: dopo un'estate turbolenta, che vede la squadra inizialmente retrocessa in Ligue 2 a causa di problemi finanziari, e poi ripescata, inizia a inanellare una serie di successi sia in campionato sia in Champions League. Durante il cammino europeo la sua squadra stupisce per la qualit\u00e0 del gioco, frizzante ma non scriteriato. Dopo avere primeggiato nel suo girone con relativa semplicit\u00e0, infliggendo tra l'altro un sonoro 8-3 ai galiziani del , nella fase a eliminazione diretta ha la meglio dapprima della negli ottavi e poi dei pi\u00f9 quotati \"Gal\u00e1cticos\" del nei quarti: in particolare nel doppio confronto con gli spagnoli, dopo avere perso l'andata al Bernab\u00e9u per 4-2, al ritorno recupera l'iniziale svantaggio di 1-0 e sconfigge le favorite \"Merengues\" per 3-1. In semifinale elimina il e si qualifica per la finale di Gelsenkirchen contro il allenato da Jos\u00e9 Mourinho. Il sogno della squadra del Principato si spegne all'ultimo atto: nella finale i francesi giocano una partita sottotono e vengono sconfitti con un perentorio 3-0 dai lusitani.\nLa quarta stagione alla guida dei biancorossi si rileva negativa per il tecnico di Bayonne. Dopo un buon inizio in campionato, la squadra si ritrova ben presto fuori dalla lotta per il titolo, e viene eliminata negli ottavi di Champions League dal . Chiude infine al terzo posto in Ligue 1 e si qualifica per i preliminari di Champions League. A settembre 2005, dopo 4 sconfitte in 7 giornate di campionato e soprattutto dopo l'eliminazione all'ultimo turno preliminare di Champions League per mano del di Siviglia, si dimette dall'incarico.\nJuventus.\nDopo quasi un anno d'inattivit\u00e0, il 10 luglio 2006 torna alla accettando il difficile incarico di allenare la squadra nel momento pi\u00f9 difficile della propria storia: a seguito dello scandalo di Calciopoli, infatti, la formazione bianconera \u00e8 stata retrocessa d'ufficio in Serie B con una forte penalizzazione in classifica. Deschamps si ritrova alla guida di una squadra solo lontana parente di quella a cui aveva preso parte da giocatore, privata di molti uomini importanti, ceduti sia per esigenze di bilancio sia per non aver accettato di giocare nella serie cadetta; pertanto il tecnico francese decide di lanciare, a fianco dei pochi \"senatori\" rimasti, vari giovani del vivaio, tra cui la futura \"bandiera\" bianconera Claudio Marchisio.\nDopo un avvio tra alti e bassi, a seguito dell'impatto con un ambiente molto diverso da quello solitamente frequentato dalla \"Vecchia Signora\", la squadra inizia a risalire posizioni in classifica finch\u00e9 il 20 maggio 2007, con la goleada esterna sull' (5-1), ottiene con tre giornate di anticipo la matematica vittoria del campionato e annessa promozione in Serie A. Pur avendo riportato i bianconeri nell\"\u00e9lite\" del calcio italiano, come gli viene riconosciuto \"de facto\" dai tifosi juventini e dalla stampa specializzata, Deschamps non potr\u00e0 mai fregiarsi \"de iure\" di questo trionfo, poich\u00e9 appena cinque giorni dopo risolve a sorpresa il suo contratto con i torinesi, a causa di sopravvenuti dissidi con la dirigenza circa i piani futuri della societ\u00e0, che per le ultime due gare, ormai ininfluenti, viene affidata all'allenatore in seconda Giancarlo Corradini.\nOlympique Marsiglia.\nIl 5 maggio 2009 l' annuncia Deschamps quale successore di Eric Gerets alla guida del club. Il 27 marzo 2010 guida l\"OM\" alla vittoria della Coppa di Lega francese, battendo in finale il per 3-1: si tratta del primo successo marsigliese nella manifestazione, nonch\u00e9 del primo trofeo dopo 17 anni di digiuno. Il 5 maggio 2010, battendo 3-1 il , e in concomitanza con la sconfitta dell' a Lione, l\"OM\" si aggiudica il nono titolo della sua storia, a diciotto anni dal precedente.\nIl 28 luglio 2010 guida i marsigliesi alla vittoria della Supercoppa di Francia sconfiggendo per 5-4 ai rigori il . Nel dicembre dello stesso anno viene eletto allenatore francese dell'anno dalla rivista \"France Football\".\nNazionale francese.\nL'8 luglio 2012 viene nominato commissario tecnico della nazionale francese, ruolo in cui sostituisce Laurent Blanc, dimissionario dopo l'eliminazione della squadra ai quarti di finale del . Deschamps riesce a qualificare i \"Bleus\" al con qualche patema, solo ai play-off, e solo dopo aver rimontato l' nella decisiva sfida di ritorno; nella fase finale in Brasile, con una rosa molto giovane, la Francia arriva ai quarti di finale, dove si arrende alla (0-1) poi vincitrice del torneo.\nGuida in seguito la nazionale al ospitato proprio dalla Francia, dove Deschamps riesce a portare i \"Bleus\" alla finale di Parigi dopo aver eliminato, tra gli altri, i tedeschi campioni del mondo in carica in semifinale; seppur favoriti dai pronostici, all'atto conclusivo i padroni di casa vengono sconfitti dal ai tempi supplementari (0-1).\nRimasto in sella alla nazionale, nel biennio seguente raggiunge, seppur con qualche difficolt\u00e0, la qualificazione al . Nella fase finale in Russia, dopo avere vinto il proprio gruppo davanti alla e aver eliminato l' agli ottavi, l' ai quarti e il in semifinale, la Francia trionfa battendo per 4-2 la nella finale di Mosca, aggiudicandosi la Coppa del mondo per la seconda volta: nell'occasione Deschamps entra nel ristretto gruppo di campioni del mondo sia sul campo che in panchina, dopo il tedesco Franz Beckenbauer e il brasiliano M\u00e1rio Zagallo. Nel corso della competizione Deschamps diventa inoltre il selezionatore con pi\u00f9 panchine nella storia francese, superando il precedente record di Raymond Domenech in occasione della sfida contro gli argentini. Al trionfo mondiale fanno seguito gli impegni nella UEFA Nations League 2018-2019, alla cui \"final four\" la Francia non riesce a qualificarsi.\nNelle qualificazioni al , la Francia primeggia nel proprio girone e, in occasione dell'ultima partita del gruppo, vinta contro l', Deschamps raggiunge quota 100 panchine da commissario tecnico dei \"Blues\". Malgrado i \"Bleus\" godano dei favori del pronostico, la fase finale del torneo, disputata nell'estate del 2021, si chiude per i francesi gi\u00e0 agli ottavi di finale, a causa dell'inaspettata eliminazione ai tiri di rigore contro la .\nNei mesi seguenti la Francia di Deschamps si riscatta nella \"final four\" della UEFA Nations League 2020-2021, superando il Belgio in semifinale e la nella finale di Milano, conquistando cos\u00ec per la prima volta il trofeo.\nStatistiche.\nPresenze e reti nei club.\n\"Statistiche al termine della carriera da calciatore.\"\nStatistiche da allenatore.\nClub.\n\"Statistiche aggiornate al 30 giugno 2012.\" In grassetto le competizioni vinte.\nNazionale.\n\"Statistiche aggiornate al 16 novembre 2021.\"\nPanchine da commissario tecnico della nazionale francese.\n "}
{"id": "416715", "revid": "287204", "url": "https://it.wikipedia.org/wiki?curid=416715", "title": "Plastificante", "text": "Un plastificante \u00e8 un additivo che migliora la plasticit\u00e0 o fluidit\u00e0 del materiale a cui viene aggiunto. Plastificanti vengono aggiunti a materie plastiche, cementi, calcestruzzi, intonaci e gessi. Alcune sostanze plastificanti sono usate sia per le plastiche che per i cementi, ma l'effetto che producono \u00e8 leggermente differente.\nI plastificanti per cementi vengono usati per ammorbidirli finch\u00e9 sono freschi, migliorandone la lavorabilit\u00e0, senza che necessariamente vengano alterate le propriet\u00e0 del cemento dopo l'essiccamento.\nI plastificanti per intonaci migliorano la stendibilit\u00e0 della miscela e permettono di usare meno acqua, rendendo pi\u00f9 rapida l'asciugatura.\nI plastificanti per le materie plastiche vengono invece impiegati per aumentare la flessibilit\u00e0 e la lavorabilit\u00e0 dei polimeri.\nPer i cementi.\nI superplastificanti o disperdenti sono miscele chimiche aggiunte alle miscele di cemento per migliorarne la lavorabilit\u00e0. Questo permette di limitare la quantit\u00e0 di acqua da aggiungere al cemento, migliorandone la tenacia.\nSono generalmente prodotti da ligninsolfonato, un sottoprodotto dell'industria cartaria. Altri superplastificanti sono prodotti da naftalensolfonati condensati o da melammina solfonata e formaldeide. Devono la loro azione disperdente alla loro natura di polimeri organici recanti un'elevata quantit\u00e0 di cariche elettriche negative: avvolgendosi attorno alle particelle di cemento, fanno s\u00ec che queste si respingano a vicenda.\nDisperdenti di concezione pi\u00f9 recente sono gli eteri policarbossilati (PCE), la cui azione non si basa sulla repulsione elettrostatica, ma sulla repulsione sterica.\nNell'antica Roma, i plastificanti in uso erano latte, grasso e sangue animali.\nPer le materie plastiche.\nNel caso delle materie plastiche, un plastificante \u00e8 una sostanza aggiunta ad un polimero per diminuirne la rigidit\u00e0 in modo da consentirne la lavorazione a temperatura ambiente o a temperature sufficientemente basse tali da non rischiare la degradazione termica del polimero durante la lavorazione.\nEsistono numerose classi di sostanze plastificanti, la scelta della sostanza da impiegare dipende dal polimero cui va aggiunta e dal tipo di applicazione finale cui la materia plastica \u00e8 destinata.\nUna sostanza plastificante deve essere completamente miscibile con il polimero, in modo che si incorpori stabilmente e in maniera omogenea nella sua massa e non tenda col tempo a migrare verso la superficie della materia plastica (fenomeno noto col nome di \"essudazione\"). Deve altres\u00ec essere poco o nulla volatile perch\u00e9 lasciando la materia plastica, verrebbe meno il suo effetto; per la stessa ragione occorre anche che la sostanza plastificante resista all'effetto di estrazione che potrebbero esercitare i liquidi con cui la materia plastica verr\u00e0 a contatto durante l'utilizzo del manufatto (ad esempio, un contenitore per bevande o alimenti).\nLa sostanza plastificante deve inoltre essere chimicamente inerte nei confronti del polimero (ovvero non reagire con esso), deve essere chimicamente stabile per resistere all'azione del calore e della luce, non deve subire facilmente reazioni di idrolisi o ossidazione da parte dell'umidit\u00e0 o dell'ossigeno ambientali, non deve essere infiammabile - spesso l'aggiunta di un plastificante serve anche a rendere meno infiammabile il polimero stesso - elettricamente isolante, inodore e incolore, quest'ultimo requisito \u00e8 indispensabile se la materia plastica \u00e8 destinata alla produzione di pellicole o manufatti trasparenti.\nLe sostanze plastificanti e le loro miscele sono moltissime, la loro individuazione e messa a punto \u00e8 continuo oggetto di ricerca nell'industria; si elencano di seguito alcune classi principali, senza alcuna pretesa di esaustivit\u00e0.\nFosfati organici.\nGli esteri organici dell'acido fosforico sono forse la categoria di plastificanti tecnologicamente pi\u00f9 anziana; sono apprezzati per la scarsa volatilit\u00e0 e per la loro non infiammabilit\u00e0.\nFtalati.\nEsteri dell'acido ftalico.\nAdipati, sebacati, esteri degli acidi grassi.\nEsteri dell'acido adipico, dell'acido sebacico e di altri acidi grassi."}
{"id": "416716", "revid": "1154737", "url": "https://it.wikipedia.org/wiki?curid=416716", "title": "Llyn Cerrig Bach", "text": "Llyn Cerrig Bach \u00e8 un piccolo lago nel nord-ovest dell'isola di Anglesey in Galles. \nStoria.\nNel 1943 nel lago fu trovata una grande quantit\u00e0 di materiali dell'Et\u00e0 del Ferro, in apparenza deposti nel lago come offerte votive. Questi ritrovamenti sono considerati una delle pi\u00f9 importanti collezioni di metariale metallico della cultura di La T\u00e8ne, scoperto nelle isole britanniche.\nLa scoperta \u00e8 stata fatta durante i lavori di realizzazione di una base della R.A.F., a Valley. Il primo oggetto trovato fu una catena di ferro per schiavi. Altro materiale venuto alla luce (in ferro, bronzo e lega di rame) comprendeva spade, scudi, carri, briglie, accessori e arnesi vari. C'erano anche alcune normali barre di ferro, che possono essere state usate come \"moneta\" e un'altra catena con cinque anelli, per tenere altrettanti prigionieri.\nMolti di questi oggetti sono stati deliberatamente rotti per essere deposti nel lago come offerte votive. Alcuni sono di fabbricazione locale, mentre altri provengono dall'Irlanda. Una grande quantit\u00e0, per\u00f2, viene dall'Inghilterra meridionale. Ci\u00f2 suggerirebbe come la fama di Llyn Cerrig Bach quale luogo sacro sarebbe andata ben oltre l'area circostante. Tuttavia, \u00e8 anche possibile che questo materiale provenisse dai bottini di guerra della popolazione locale. La datazione di questi oggetti va dal II secolo a.C. all'epoca dell'invasione romana della Britannia (prima met\u00e0 del I secolo d.C.).\nQuando le legioni romane, comandate da Gaio Svetonio Paolino, conquistarono l'isola di Anglesey nel 60 o 61, questa era un importante centro della religione druidica. La maggior parte degli oggetti trovati a Llyn Cerrig Bach possono essere visti nel Museo nazionale del Galles a Cardiff."}
{"id": "416720", "revid": "14002", "url": "https://it.wikipedia.org/wiki?curid=416720", "title": "Gnostici", "text": ""}
{"id": "416721", "revid": "78273", "url": "https://it.wikipedia.org/wiki?curid=416721", "title": "Alexander Pu\u0161kin", "text": ""}
{"id": "416722", "revid": "287204", "url": "https://it.wikipedia.org/wiki?curid=416722", "title": "Elettromigrazione", "text": "Lelettromigrazione \u00e8 un particolare trasporto di materia, rappresentato dal moto graduale di ioni all'interno di un conduttore a causa del trasferimento di quantit\u00e0 di moto tra elettroni di conduzione e atomi di metallo diffusi. Questo effetto \u00e8 importante nelle applicazioni in cui vengono impiegate elevate densit\u00e0 di corrente, come ad esempio in microelettronica. L'effetto dell'elettromigrazione aumenta al diminuire delle dimensioni dei circuiti integrati e di altri componenti elettronici.\nStoria.\nIl fenomeno dell'elettromigrazione \u00e8 noto da pi\u00f9 di 100 anni, essendo stato scoperto dallo scienziato francese Gerardin. Nel 1966, quando i primi circuiti integrati divennero disponibili in commercio, il problema dell'elettromigrazione divenne di interesse pratico. La ricerca in questo campo venne sviluppata da un gran numero di scienziati della nascente industria dei semiconduttori. Uno dei pi\u00f9 importanti studi ingegneristici fu compiuto da Jim Black della Motorola, da cui il nome dell'equazione di Black. All'epoca, le interconnessioni metalliche nei circuiti integrati erano larghe all'incirca 10 micrometri. Attualmente esse hanno una larghezza che va da qualche centinaio a qualche decina di nanometri, il che rende la ricerca sull'elettromigrazione sempre pi\u00f9 importante.\nImplicazioni pratiche dell'elettromigrazione.\nL'elettromigrazione diminuisce l'affidabilit\u00e0 dei circuiti integrati. Nel peggiore dei casi, essa porta alla perdita di una o pi\u00f9 connessioni e a guasti intermittenti dell'intero circuito.\nA causa della vita relativamente lunga delle interconnessioni e del breve ciclo di vita della maggior parte dei circuiti integrati di tipo consumer, non \u00e8 pratico caratterizzare l'elettromigrazione in un prodotto nelle reali condizioni operative. Per predire la durata della vita delle interconnessioni nei circuiti integrati sotto stress, quali riscaldamento esterno o aumento della densit\u00e0 di corrente, \u00e8 tipicamente usata un'equazione matematica, l'equazione di Black, dai cui risultati \u00e8 possibile estrapolare il valore atteso della durata della vita di un dispositivo operante in normali condizioni operative. Questo tipo di test \u00e8 noto come HTOL (High Temperature Operating Life).\nSebbene il risultato finale dell'elettromigrazione nei circuiti integrati consista nel loro guasto, i primi sintomi sono glitch intermittenti difficilmente diagnosticabili. Poich\u00e9 alcune interconnessioni si guastano prima di altre, il circuito mostra apparentemente errori casuali, che possono essere indistinguibili da altri meccanismi di guasto (come il danno per scarica elettrostatica). In laboratorio, il guasto per elettromigrazione pu\u00f2 essere visualizzato con un microscopio elettronico, in quanto l'erosione dell'interconnessione lascia dei segni visibili sui metal layer del circuito integrato.\nCon l'aumento della miniaturizzazione, nei circuiti VLSI e ULSI aumenta la probabilit\u00e0 di guasto dovuta all'elettromigrazione in quanto aumentano la densit\u00e0 di potenza e la densit\u00e0 di corrente. Nei processi tecnologici avanzati, il rame ha sostituito l'alluminio come materiale per la realizzazione delle interconnessioni. Malgrado la sua elevata fragilit\u00e0, il rame \u00e8 preferibile grazie alla sua maggiore conducibilit\u00e0. Inoltre \u00e8 intrinsecamente meno suscettibile all'elettromigrazione, la quale resta comunque una sfida sempre presente nella fabbricazione dei dispositivi integrati, pertanto la ricerca sulle interconnessioni di rame in merito all'elettromigrazione \u00e8 ancora in corso.\nUno scaling tecnologico di un fattore \"k\" aumenta la densit\u00e0 di potenza di un fattore \"k\" e la densit\u00e0 di corrente di un fattore \"k2\", pertanto il fenomeno dell'elettromigrazione \u00e8 chiaramente rafforzato.\nNei moderni dispositivi elettronici di livello consumer, raramente i circuiti integrati si guastano per elettromigrazione. Questo perch\u00e9 le attuali tecniche di progettazione tengono presenti gli effetti dell'elettromigrazione nel layout dei dispositivi. Quasi tutte le aziende di progettazione di circuiti integrati usano tool di progettazione automatica per controllare e correggere i problemi di elettromigrazione a livello di layout dei transistor. Un dispositivo integrato correttamente progettato e operante entro le condizioni operative specificate dal costruttore in termini di tensioni e temperatura, \u00e8 soggetto a guasti prevalentemente dovuti ad altre cause (ambientali), come ad esempio danni cumulativi provocati dal bombardamento con raggi gamma.\nNonostante ci\u00f2, sono stati documentati casi di prodotti guastatisi a causa dell'elettromigrazione. Verso la fine degli anni 80, una linea di drive per desktop della Western Digital presentava tempi di guasto previsti di 12-18 mesi dopo l'uso sul campo. Analizzando le unit\u00e0 rese, gli ingegneri identificarono delle regole di design errate in un controller integrato di un fornitore. Sostituendo il componente con uno di un diverso fornitore, Western Digital fu in grado di correggere il difetto, ma senza evitate un danno significativo alla reputazione dell'azienda.\nL'elettromigrazione pu\u00f2 essere la causa del degrado in alcuni dispositivi a semiconduttore di potenza come MOSFET di potenza a bassa tensione dove il flusso di corrente laterale attraverso la metallizzazione di source (spesso in alluminio) pu\u00f2 raggiungere la densit\u00e0 di corrente critica durante condizioni di sovraccarico. La degradazione dello strato di alluminio causa in incremento della resistenza del MOSFET in conduzione, e pu\u00f2 portare, infine, al guasto del dispositivo.\nElementi fondamentali.\nLe propriet\u00e0 del materiale di una interconnessione metallica hanno una forte influenza sulla durata della stessa. Le caratteristiche pi\u00f9 importanti sono la composizione della lega metallica e le dimensioni del conduttore. Influiscono sulla durata delle interconnessioni anche la forma del conduttore, l'orientamento cristallografico dei grani nel metallo, le procedure di deposizione dei layer, i trattamenti termici o l'annealing, le caratteristiche della passivazione e le interfacce con altri materiali. Ci sono inoltre grandi differenze nel caso in cui l'interconnessione sia percorsa da corrente continua o da corrente alternata, le quali producono diversi tipi di effetti.\nForze sugli ioni in un campo elettrico.\nDue forze agiscono su un atomo ionizzato in un conduttore: \nIn un conduttore metallico, \"Fp\" \u00e8 determinata da un cosiddetto \"vento elettronico\" o \"vento ionico\".\nLa forza risultante \"Fres\" su uno ione attivo nel campo elettrico vale\nformula_1\ndove \"Z*\" \u00e8 la valenza efficace degli ioni del metallo, \"E\" \u00e8 il campo elettrico che pu\u00f2 essere riscritto attraverso la legge di Ohm, con \u03c1 resistivit\u00e0 del metallo e \"j\" densit\u00e0 di corrente.\nL'elettromigrazione avviene quando una parte del momento di un elettrone in movimento viene trasferita ad uno ione attivo vicino. Questo causa lo spostamento dello ione dalla sua posizione originale. Col passare del tempo, questa forza sposta un significativo numero di atomi lontano dalle rispettive posizioni iniziali. In tal modo, in un materiale conduttore si pu\u00f2 formare una interruzioni o una fessura, che si oppone al passaggio di corrente. In interconnessioni strette, come ad esempio transistor di collegamento o altri componenti di un circuito integrato, si parla di vuoto (circuito aperto). L'elettromigrazione pu\u00f2 anche causare un accumulo di atomi, e il materiale pu\u00f2 avvicinarsi ad altri conduttori vicini, creando una connessione elettrica indesiderata detta hillock o wisker (cortocircuito). Entrambe queste situazioni possono portare al malfunzionamento del circuito.\nElettromigrazione in un chip.\nUn overclock aumenta la frequenza di funzionamento del componente interessato aumentandone proporzionalmente la resistenza: per ovviare al fenomeno che ne conseguirebbe (tensioni di soglia troppo basse per attivare ad esempio i passaggi di stato dei transistor utilizzati nel chip), si usa aumentare la tensione di alimentazione del componente con un procedimento denominato Overvolt.\nInevitabilmente la potenza globale utilizzata dal componente si innalza con conseguente innalzamento dell'energia termica generata e quindi della temperatura: ed \u00e8 proprio l'innalzarsi della temperatura il fattore scatenante di un'elettromigrazione. Di solito il fenomeno si manifesta in modo repentino ed il risultato \u00e8 un chip non pi\u00f9 funzionante n\u00e9 tanto meno recuperabile."}
{"id": "416723", "revid": "92723", "url": "https://it.wikipedia.org/wiki?curid=416723", "title": "Tashtyk", "text": ""}
{"id": "416724", "revid": "41986", "url": "https://it.wikipedia.org/wiki?curid=416724", "title": "Tagar", "text": ""}
{"id": "416726", "revid": "1186766", "url": "https://it.wikipedia.org/wiki?curid=416726", "title": "Giovanni Aliprandi", "text": "Era conte palatino e capitanio (vassallo immediato) del Sacro Romano Impero e abitava in Milano, nella parrocchia di San Simpliciano. Aveva sposato Valentina Visconti, figlia naturale di Barnab\u00f2 Visconti signore di Milano.\nBiografia.\nLa sua prima comparsa nella vita pubblica \u00e8 del 1386, quando venne eletto decurione del consiglio per il sestiere di porta Comacina. Qualche anno dopo il duca di Milano lo volle tra i suoi consiglieri ed ebbe ruoli politici e militari anche fuori citt\u00e0.\nNel 1403 si trovava a Piacenza dove il comune lo incaric\u00f2 di sostenere presso il duca Gian Galeazzo Visconti la richiesta di poter costituire quattro squadre per la difesa della citt\u00e0, e di consentire che la potente famiglia degli Anguissola ne venisse cacciata.\nNel 1412, venne nominato podest\u00e0 e capitano delle Armi di Bologna e il suo stemma, con un errore nei colori, figura nello \u201cStemmario Bolognese\".\nQuando, nello stesso anno, Estorre Visconti venne proclamato Signore di Milano, Giovanni Aliprandi se ne torn\u00f2 in patria.\nPer aver appoggiato suo cognato Estorre Visconti, fu esiliato insieme a Iso Aliprandi suo parente.\nPer oltre un decennio, di Giovanni Aliprandi, della moglie, e dei figli non si sa pi\u00f9 nulla e nel 1425 si trovavano a Treviso ma non \u00e8 chiaro per quali motivi. Nella suddetta citt\u00e0 risiedeva anche il conte di Carmagnola, che dal servizio del duca di Milano era passato nei territori della Repubblica di Venezia, offrendo a questa i suoi servigi.\nDai documenti venuti alla luce nel 1800, dopo la fine della Repubblica di Venezia, e da quelli dell'Archivio Visconteo, pubblicati dall'Oslo, risulta chiaramente che Giovanni Aliprandi ord\u00ec una congiura per uccidere il conte di Carmagnola, nella speranza di poter convincere in tal modo il Duca, suo parente, a togliere il bando che aveva colpita la sua famiglia. Scoperta la congiura Giovanni Aliprandi venne arrestato e decapitato nel 1426."}
{"id": "416727", "revid": "36426", "url": "https://it.wikipedia.org/wiki?curid=416727", "title": "Ludobus", "text": "Il Ludobus \u00e8 un mezzo mobile attrezzato con il quale animatori ludici, educatori, pedagogisti portano il gioco e l'attivit\u00e0 ludico-educativa ovunque nel territorio: nei quartieri e nelle piazze delle grandi citt\u00e0, nelle comunit\u00e0 montane, nelle piccole frazioni di comuni estesi.\nIl Ludobus pu\u00f2 essere espressione di un lavoro di progettazione comune fra la pubblica amministrazione (comuni, province) e rappresentanti e organizzazioni del privato sociale (cooperative, associazioni) ; pu\u00f2 essere espressione di aziende private e alle volte pu\u00f2 anche essere diretta emanazione degli organismi pubblici.\nStoria.\nNel 1969 in Inghilterra viene organizzato e messo in strada il primo Playbus. In Germania i primi Spielmobil nascono all'inizio degli anni '70, con alcuni progetti sviluppati quasi in contemporanea a Monaco di Baviera, Colonia e Berlino.\nL'idea del Ludobus \u00e8 precedente, poich\u00e9 negli Stati Uniti almeno si conoscono attivit\u00e0 simili a partire dai primi anni del secondo dopoguerra. L'esperienza dei Ludobus tedeschi, molto significativa ed estesa, \u00e8 senz'altro stata importante e decisiva per lo sviluppo di progetti analoghi negli altri paesi europei, fra cui l'Italia, la Spagna, la Francia e l'Est europeo.\nA partire dagli anni '80 si sono create in tempi diversi le associazioni nazionali dei Ludobus: la National Playbus Association, NPA, nel 1988, nel Regno Unito; nel 1992 l'Associazione dei Ludobus di lingua tedesca, la BAG (Germania, Austria, Svizzera, Lussemburgo); nel 1998 ALI per Giocare (Associazione dei Ludobus Italiani) in Italia, che nel 2006 ha assunto il nome di Associazione Italiana dei Ludobus e delle Ludoteche. Le organizzazioni associate ad ALI per Giocare nel 2019, secondo il sito ufficiale dell'Associazione, sono 21, ma esistono anche diverse ed importanti realt\u00e0 italiane ad essa non associate.\nImpiego e utilit\u00e0.\nIl Ludobus pu\u00f2 essere utile quando:"}
{"id": "416729", "revid": "767487", "url": "https://it.wikipedia.org/wiki?curid=416729", "title": "Il grande sonno (film)", "text": "Il grande sonno (\"The Big Sleep\") \u00e8 un film del 1946 diretto da Howard Hawks e interpretato da Humphrey Bogart e Lauren Bacall.\nNel 1997 \u00e8 stato scelto per la conservazione nel National Film Registry della Biblioteca del Congresso degli Stati Uniti.\nTrama.\nIl detective Philip Marlowe \u00e8 assunto dal generale Sternwood per scoprire chi ricatta la figlia minore Carmen per i suoi debiti di gioco verso il libraio Arthur Gwynn Geiger. Mentre Marlowe se ne va, la figlia maggiore di Sternwood, la divorziata Vivian Rutledge, lo ferma. Sospetta che il vero motivo di suo padre per chiamare un detective sia trovare il suo protetto Sean Regan, misteriosamente scomparso un mese prima: il caso quindi si fa pi\u00f9 complesso e Marlowe entra in un'atmosfera morbosa di complotto e seduzione tra ricatti, omicidi, furti e bische clandestine, che non ha uguali nella storia del genere.\nSubito dopo l'incontro con il generale e con Vivian, Marlowe va al negozio di Geiger, che \u00e8 gestito da Agnes Lowzier, e segue Geiger fino a casa. Sentendo uno sparo e l'urlo di una donna, si intromette per trovare il corpo senza vita di Geiger e Carmen drogata, oltre a una macchina fotografica nascosta senza pellicola. Dopo aver riportato Carmen a casa, ritorna e scopre che il corpo \u00e8 scomparso.\nVivian arriva all'ufficio di Marlowe la mattina dopo con le foto scandalose di Carmen che ha ricevuto con una richiesta di ricatto per i negativi. Marlowe torna nella libreria di Geiger e segue un'auto nell'appartamento di Joe Brody, un giocatore che in precedenza ha ricattato il generale Sternwood. Poi trova Carmen nella casa di Geiger, dove insiste che \u00e8 stato Brody a uccidere Geiger. Sono interrotti dal proprietario della casa, il piccolo gangster Eddie Mars.\nMarlowe va nell'appartamento di Brody, dove trova sia Agnes che Vivian. Sono interrotti da Carmen, che vuole le sue foto. Marlowe la disarma e manda a casa Vivian e Carmen. Brody ammette che \u00e8 stato lui a nascondersi dietro il ricatto, quindi va ad aprire la porta dove gli sparano. Marlowe insegue l'assassino e acciuffa Carol Lundgren, l'ex autista di Geiger, che crede che Brody lo stia truffando. Marlowe chiama la polizia e fa in modo che l'assassino sia arrestato.\nMarlowe visita il casin\u00f2 di Mars, dove chiede di Regan, che dovrebbe essere scappato con la moglie di Mars. Mars \u00e8 evasivo e dice a Marlowe che Vivian sta accumulando debiti di gioco. Vivian vince una grande puntata e poi vuole che Marlowe la porti a casa. Un tirapiedi di Mars cerca di rapinare Vivian, ma Marlowe lo mette fuori combattimento. Mentre guida per ritornare a casa, Marlowe fa pressioni su Vivian per sapere di pi\u00f9 della sua relazione con Mars, ma lei non ammette nulla. Tornato a casa sua, Marlowe trova una Carmen civettuola ad aspettarlo; dice che non le piaceva Regan e dichiara che Mars chiama Vivian frequentemente, quindi tenta di sedurre Marlowe, che la butta fuori dal suo appartamento. Il giorno dopo l'ispettore Bernie Ohls avverte Marlowe che il generale Sternwood non vuole che vengano continuate le indagini sul caso, inoltre Vivian gli dice che pu\u00f2 smettere di cercare Regan; \u00e8 stato trovato in Messico e lei lo vedr\u00e0.\nMarlowe viene fatto picchiare da Mars per dissuaderlo dall'indagare ulteriormente, poi viene contattato da Harry Jones, un socio di Brody che vuole sposare Agnes, che gli propone un'offerta per rivelare la posizione della moglie di Mars. Quando Marlowe incontra Jones per avere la posizione, trova l\u00ec Canino, un sicario assunto da Mars, che vuole sapere dove Agnes si nasconda. Canino avvelena Jones dopo avergli estorto la posizione di Agnes (che risulta essere falsa). Agnes telefona in ufficio mentre Marlowe \u00e8 ancora l\u00ec e decide di incontrarla. Rivela di aver visto Mona Mars dietro un'officina di riparazioni vicino a una citt\u00e0 chiamata Realito insieme a Canino. Quando arriva l\u00ec, Marlowe viene tramortito da Canino. Si risveglia legato, con Mona che lo sorveglia. Anche Vivian \u00e8 presente e libera Marlowe, permettendogli di raggiungere la sua pistola e uccidere Canino. Tornano insieme e Marlowe chiama Mars dalla casa di Geiger, fingendo di essere ancora a Realito.\nIl finale \u00e8 entrato nella storia del genere. Marlowe, con Vivian, \u00e8 riuscito a dare appuntamento a Eddie Mars in una sua stessa casa, della quale Marlowe possedeva la chiave, giocando di anticipo. Qui Marlowe rivela a Mars di aver compreso che ha architettato tutte le estorsioni a danno di Vivian e di Carmen. Il detective sa che fuori dalla casa lo attendono gli scagnozzi dell'uomo per cui, pur intrappolato, decide di sparare allertandoli e poi costringe Mars ad uscire per primo minacciandolo con altri spari: non far\u00e0 in tempo ad aprire la porta che una raffica di mitra lo fredder\u00e0.\nCaratteristiche.\nIl personaggio di Philip Marlowe, forte ma solitario e malinconico, \u00e8 stato tra le migliori creazioni della letteratura poliziesca e l'interpretazione di Humphrey Bogart, valorizzata dallo stile asciutto del regista Howard Hawks, ci lascia la pi\u00f9 memorabile delle incarnazioni di Marlowe. Celebre \u00e8 la scena finale, quando Marlowe sfida il capo del racket Eddie Mars: il detective, nelle sue debolezze di uomo duro e solitario, sembra vacillare, ma non molla la presa.\nHawks in questo film dimostr\u00f2 la sua qualit\u00e0 di regista \"invisibile\", cio\u00e8 il suo stile \u00e8 cos\u00ec formalmente perfetto da lasciar trasparire solo i personaggi e l'azione, dimenticandosi di guardare un film. Le inquadrature scorrono veloci una dopo l'altra, con passaggi sapientemente dosati tra vedute oggettive e soggettive; del tutto assenti i tempi morti e le battute inutili, mentre sono limitati all'essenziale i movimenti di macchina (che possono distrarre dall'azione) secondo un uso da manuale delle regole del cinema narrativo classico che volevano \"lo spettatore al centro del mondo\".\nVirtuosa \u00e8 la maniera con cui fa del \"cinema dentro il cinema\", come nella celebre scena iniziale dove le ombre proiettate di Bogart e Bacall, introducendo perfettamente le atmosfere notturne e intriganti del genere, si accendono reciprocamente una sigaretta; oppure anche durante l'uccisione del povero ma onesto pedinatore Jones, alla quale Marlowe assiste da una vetrata semiaperta dove appare l'ombra gigantesca dell'assassino.\nNella stessa scena si nota anche la maniera di raccontare che prevede che lo spettatore sia onnisciente, cio\u00e8 conosca pi\u00f9 di quello che sanno i personaggi: Marlowe sta spiando la scena da una porta semichiusa con vetrata e si ha l'impressione di guardare coi suoi stessi occhi, anche se lo si vede pure impaurito, mentre si nasconde; ma poco dopo la camera stacca e inquadra la scena che avviene dentro la stanza, mostrando allo spettatore quello che Marlowe pu\u00f2 solo immaginare.\nProduzione e distribuzione.\nFinito di girare nel 1944, dopo \"Acque del sud\" (dove i due protagonisti si conoscono), verr\u00e0 successivamente modificato per l'uscita nelle sale del 1946 con scene rigirate dalla coppia ed anche con la sostituzione dell'attrice che interpreta il personaggio della moglie di Eddie Mars. Inoltre, son stati effettuati alcuni tagli che rendono incomprensibili alcuni passaggi della trama.\nLa prima versione \u00e8 stata resa disponibile nel 1997.\nDoppiaggio.\nIl film fu doppiato per la prima volta nel 1947 con la voce di Bruno Persa per quella di Humphrey Bogart. La pellicola fu ridoppiata, insieme ad altre, su richiesta della Rai in occasione del ciclo dedicato all'attore americano nell'Estate del 1975; in quest'occasione Bogart venne ridoppiato da Paolo Ferrari.\nRemake.\nEsiste un \"remake\" inglese intitolato \"Marlowe indaga\" di Michael Winner (1978), con protagonista Robert Mitchum, nel ruolo che fu di Bogart."}
{"id": "416737", "revid": "307923", "url": "https://it.wikipedia.org/wiki?curid=416737", "title": "Vjacheslav Fetisov", "text": ""}
{"id": "416740", "revid": "108794778", "url": "https://it.wikipedia.org/wiki?curid=416740", "title": "Cs\u00e1rd\u00e1s", "text": "La cs\u00e1rd\u00e1s o cs\u00e1rda o czardas, detta in italiano ciarda, \u00e8 una danza popolare ed un genere musicale ungherese. I due sono tra loro strettamente legati, con un'introduzione lenta, ma espressiva ed un finale dal ritmo incalzante e frenetico. La ciarda si \u00e8 diffusa a partire dalla prima met\u00e0 del XIX secolo e il termine deriva dall'ungherese \"cs\u00e1rd\u00e1s\" che significa \u00abdell'osteria\u00bb; trattasi in effetti di un ballo originariamente danzato principalmente in tali locali.\n\u00c8 caratterizzata da:\nFu inserita diffusamente da Franz Liszt nelle sue composizioni pianistiche e da Johannes Brahms nelle \"Danze ungheresi\". Celebri anche la cs\u00e1rd\u00e1s composta da P\u00ebtr Il'i\u010d \u010cajkovskij per il terzo atto del \"Lago dei cigni\" e quella di Johann Strauss per l'operetta \"Il Pipistrello\"."}
{"id": "416742", "revid": "729019", "url": "https://it.wikipedia.org/wiki?curid=416742", "title": "Mick O'Driscoll", "text": "Ha indossato la maglia della Nazionale irlandese per la prima volta il 2 febbraio 2001 contro la a Bucarest."}
{"id": "416749", "revid": "1516566", "url": "https://it.wikipedia.org/wiki?curid=416749", "title": "Cereseto", "text": "Cereseto (\"Ciarzin\" in piemontese) \u00e8 un comune italiano di 409 abitanti della provincia di Alessandria, in Piemonte.\nGeografia fisica.\nPaese del Monferrato Casalese, \u00e8 situato a 280 metri di altezza sul livello del mare, in provincia di Alessandria.\nIl comune si sviluppa su una superficie di 1040 ettari. L'abitato \u00e8 arroccato su un'altura, dominato dall'imponente castello. \u00c8 situato sulla destra della strada di grande comunicazione che collega Asti a Casale Monferrato.\nStoria.\nIl paese di Cereseto probabilmente \u00e8 sorto sul colle attualmente individuabile nella zona di via San Tommaso e via San Grato, tra il 500 e il 600 d.C.; in questo punto del paese vi nacque una fornace, o meglio, un grosso forno, dove la terra impastata veniva messa a riposare in cantine sotterranee e poi cotta, ricavandone mattoni. Le pi\u00f9 antiche carte conservate presso l'Archivio Capitolare del Duomo di Asti citano che intorno l'anno 957, il Vescovo di Asti, Bruningo, fece una permuta di alcuni beni immobili situati a Cagliano, Serralunga e nella Valle Sabadina con Eldeprando di Cortecomaro, ottenendone in cambio altri beni situati sui territori di Cortecomaro (\"\u2026quinto campo est a locus ubi dicitur seralonga lacente latus terra ursoni est per mensura iusta tabolas; centum nonaganta et duas\u2026\"). Cereseto era quindi un piccolo feudo d'origini molto antiche. Il paese, sui documenti e sulle pergamene scritte a partire dall'anno 990 circa, \u00e8 nominato come \"Cirisidum\", \"Cerisido\", \"Cirisito\", \"Cirisido\", \"Cerexeti\", \"Cireseto\" ed infine \"Cereseto\", probabilmente per le innumerevoli piante di ciliegio che prosperavano su tutte le colline circostanti e tra i vigneti (termine dialettale ciresa). Probabilmente, a partire dal decennio antecedente l'anno mille, il paese era governato (dominus) dalla nobile famiglia dei Graseverto (a volte su alcuni documenti viene nominato come Braseverto o Branseverto), d'origini astigiane. Nel maggio del 999, fu redatto un documento che risulta essere, probabilmente, la fonte pi\u00f9 antica che cita il paese di Cereseto: un \"diploma\" di Ottone III nel quale vengono confermati i beni appartenenti alla Curia Vescovile della citt\u00e0 di Vercelli; nel documento compaiono inoltre i nomi dei seguaci del Re Arduino d'Italia (Marchesato di Ivrea), tra i quali \"Graseverto de Cirisido\". In un documento risalente al 1003, quando ad Asti vi era Pietro Vescovo, venne citato, come \"extimator\" di una permuta di beni, un certo Graseverto. Altre informazioni si possono trovare in un diploma di Enrico II, dove si legge che il Graseverto viveva secondo la legge longobarda ed aveva giurato fedelt\u00e0 all'Imperatore. Figura inoltre, in alcuni documenti risalenti al 1014, che un certo Graseverto, probabilmente parente dell'omonimo vassallo, sia stato punito dall'imperatore Arrigo II. Tra il 1002 e il 1014 vi fu la lotta tra Re Arduino e l'Imperatore; sia Pietro, Vescovo di Asti, che Graseverto parteggiarono per il Re Arduino: lo si pu\u00f2 dedurre da alcuni documenti di permuta risalenti l'anno 1003, dove viene riportato l'anno di grazia di Arduino. Nella lotta tra il Re Arduino e l'Imperatore Arrigo II, quest'ultimo ne usc\u00ec vincitore. Cereseto fu quindi donato in perpetuo \"\u2026ideo quod quia legibus perdiderunt legibus nostra sunt legibus sancto Eusebio omnia in perpetuum damnus\u2026\" al vescovo di Vercelli, Leone (998-1026), per i danni che aveva subito dai seguaci del Re. Il 5 ottobre 1164 Federico I di Svevia (il Barbarossa), a Belfort, conferm\u00f2 al Marchese del Monferrato alcune terre, tra le quali, non espressamente nominate, quelle di Cereseto. A partire dal 1358, furono redatti gli Statuti comunali. Come in molti altri comuni del Monferrato, il Consiglio Comunale riun\u00ec tutte le leggi ed i regolamenti allora vigenti, comprese le principali norme di carattere consuetudinario. Gli statuti del comune vennero aggiornati con ulteriori disposizioni e con l'aggiunta di capitoli, l'ultimo dei quali, in ordine di tempo, fu il capitolo n. 94 del 1457, approvato dal Marchese. Negli ultimi capitoli non sono pi\u00f9 nominati n\u00e9 consoli, n\u00e9 rettori, come mediatori tra Comune e Marchesato. Nel periodo della pubblicazione dei primi Statuti, Cereseto era un comune signorile, sorto in seguito al dominio ed al potere della classe nobile \"\u2026ad laudem et magnificentia Ill.mi Principis et D.D. Marchionis Montisferrati ac Condominorum de Cerexeto\u2026\". Con sentenza dell'imperatore Carlo V, datata 3 novembre 1536 e sottoscritta a Genova, il Monferrato pass\u00f2 sotto il dominio dei Gonzaga e precisamente a Guglielmo X. Il 3 febbraio 1537 il paese fu governato, per breve tempo, dal capitano Giovanni Pasquerio. Il feudo monferrino di Cereseto, nell'anno 1587, divenne un Marchesato e di conseguenza il feudatario fu insignito del titolo di Marchese.\nSimboli.\nLo stemma e il gonfalone ddel comune di Cereseto sono stati concessi con il decreto del presidente della Repubblica del 23 ottobre 1997.\nLe ciliegie fanno riferimento al toponimo \"Cerisietum\" che deriva dalla presenza di fitti boschi di ciliegi nel suo territorio in et\u00e0 medievale; il castello rappresenta il maniero neogotico che domina il borgo, costruito dall'imprenditore Riccardo Gualino tra il 1902 e il 1922; i tre ricci di castagno sono arma parlante della famiglia Ricci di Cereseto.\nMonumenti e luoghi d'interesse.\nCastello di Cereseto.\nIl Castello di Cereseto sorge nelle vicinanze di Casale Monferrato. L'attuale struttura \u00e8 di origine relativamente recente e risale al 1900. Fu eretto dall'industriale e mecenate Riccardo Gualino, su progetto dell'ingegnere casalese Vittorio Tornielli. \u00c8 ancora ben conservato esternamente in quanto abitato fino a pochi decenni or sono.\nIl castello per\u00f2 sorge sulle ceneri di una roccaforte molto pi\u00f9 antica che venne completamente abbattuta nel 1600: la datazione dell'antica roccaforte ricade nel periodo medievale, in quanto Cereseto era un piccolo feudo nato tra il 500 e il 600 d.C. e tra il 900 ed il 1000 venne governato dalla nobile famiglia astigiana dei Groseverto ed \u00e8 proprio in questo periodo che probabilmente venne eretta la roccaforte, poi abbattuta nel 1600 per lasciare spazio alla bellissima e sontuosa ricostruzione novecentesca che ancora oggi \u00e8 possibile ammirare.\nNel 2019 a Torino , all'interno della importante mostra su Riccardo Gualino, sono stati esposte le opere e le fotografie storiche della vita all'interno del castello. Contemporaneamente la famiglia Sangiovanni, attuali proprietari, hanno aperto il castello ai visitatori ed attraverso una rappresentazione olografica del conte Gualino hanno accolto numerosi visitatori.\nIl Castello ed il suo stupendo parco sono stati visitati ed apprezzati dal Fondo Ambiente Italiano e sono oggetto di un progetto di ristrutturazione per trasformazione in hotel e centro eventi del Basso Monferrato.\nSociet\u00e0.\nEvoluzione demografica.\nNegli ultimi 100 anni il comune ha perso \"oltre i due terzi della popolazione\".\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nInfrastrutture e trasporti.\nLa fermata di Serralunga-Cereseto \u00e8 posta lungo la ferrovia Castagnole-Asti-Mortara, il cui traffico \u00e8 sospeso dal 2012."}
{"id": "416752", "revid": "169529", "url": "https://it.wikipedia.org/wiki?curid=416752", "title": "Corrente (danza)", "text": "Con il termine corrente si indica una danza che trova la sua probabile origine in Francia nel XVI secolo.\nStoria.\nIl tempo \u00e8 ternario vivace e sostitu\u00ec nelle \"suite\" strumentali la gagliarda. La corrente \"italiana\" \u00e8 in genere in 3/4 ed \u00e8 di carattere vivace. Quella \"francese\" invece pu\u00f2 essere in 3/4 o in 6/4, con scrittura pi\u00f9 contrappuntistica. Pu\u00f2 essere definita poliritmica in quanto nella danza spesso la posizione degli accenti viene variata. Pantomima del corteggiamento\nEssa viene descritta anche da Antoine Arena nel suo \"Ad suos compagnones studiantes\" (1520 - 1530).\nNe fecero largo uso compositori del passato quali J. S. Bach, Corelli ed H\u00e4ndel ed altri; in tempi pi\u00f9 recenti fu usata da Richard Strauss."}
{"id": "416753", "revid": "368690", "url": "https://it.wikipedia.org/wiki?curid=416753", "title": "Mohamed Kallon", "text": "Carriera.\nGiocatore.\nClub.\nGli inizi e l'approdo in Italia.\nMessosi in luce nel campionato nazionale, fu acquistato dall' che lo gir\u00f2 in prestito al . Nel 1997 pass\u00f2 al , esordendo in Serie A il 19 ottobre contro il . In autunno, la formazione felsinea lo cedette in prestito al . Successivamente fece ritorno in massima categoria ben figurando con le maglie di , e .\nIl triennio all'Inter.\nNell'estate 2001 rientra all'Inter, con cui non aveva mai giocato finora. Durante la prima stagione in nerazzurro, tra campionato e Coppa UEFA, realizza 15 gol in 40 presenze contribuendo al terzo posto in Serie A e al raggiungimento della semifinale europea. L'anno seguente trova minor spazio, segnando comunque 5 gol in campionato. Nell'autunno 2003 risulta positivo a un controllo antidoping, ricevendo una squalifica di 8 mesi. Il provvedimento viene poi ridotto, con l'attaccante che torna in campo nel maggio 2004.\nLe esperienze successive.\nNel luglio 2004 viene cercato dal club francese del , che lo acquista per 4,7 milioni di euro. Con 14 gol aiuta la squadra del Principato a giungere terza in Ligue 1, mentre in Champions League la formazione \u00e8 eliminata dal negli ottavi di finale.\nIl 29 luglio 2005 approda in prestito all', in Arabia Saudita. Con il club saudita si piazza terzo posto in campionato, vince la Champions League asiatica contro l', di cui \u00e8 anche capocannoniere della competizione con 6 gol, vengono eliminati ai sedicesimi della Champions League araba dal ai rigori, vengono eliminati in semifinale della Coppa del mondo per club dal , perdendo anche la finale per il terzo e quarto posto con il , vengono eliminati ai quarti dalla Coppa della Corona del Principe saudita dall'.\nTerminato il prestito il 30 giugno 2006 ritorna al Monaco, dove disputa poche partite. Con il club francese ottiene un nono posto in campionato, viene eliminato nella Coppa di Francia agli ottavi di finale dal , viene eliminato dalla Coppa di lega francese agli ottavi di finale dal . La stagione seguente gioca le prime due partite di campionato, il 24 agosto rescinde il contratto.\nIl 29 gennaio 2008 passa all', dove gioca uno stralcio di stagione, realizzando peraltro 3 gol in 11 presenze. Il 25 agosto si trasferisce all', club degli Emirati Arabi Uniti, dopo di che ritorna in patria per giocare nel , squadra militante nella prima divisione del campionato della Sierra Leone da lui stesso acquistata nel 2002 per 30.000 dollari.\nIl 2 marzo 2010 si accorda con lo , arrivando a giocare nel campionato cinese. Alla fine dell'anno lascia il club. L'anno successivo viene ingaggiato dal , club militante nella I-League, la massima serie indiana. Dal 2013 al 2016 ha militato nuovamente nel Kallon, di cui \u00e8 presidente. In un'intervista rilasciata al \"Giornale\", nel luglio 2013, Kallon dimostra come \u00e8 attento al proprio paese e si candida per la guida della federazione della propria nazione.\nNazionale.\nConta 33 presenze e 14 reti in nazionale.\nAllenatore.\nIl 26 giugno 2014 diventa allenatore della selezione Under-17 della nazionale sierraleonese.\nIl 13 giugno 2017 inizia il corso da allenatore professionista categoria UEFA A a Coverciano, che abilita ad allenare formazioni giovanili e squadre fino alla Lega Pro e consente di essere allenatore in seconda in Serie A e B; il 7 settembre seguente supera con esito positivo l'esame di fine corso.\nNel settembre 2020 ottiene l'abilitazione per Allenatore Professionista di Prima Categoria - Uefa Pro."}
{"id": "416758", "revid": "767487", "url": "https://it.wikipedia.org/wiki?curid=416758", "title": "Speckle", "text": "In fisica si chiama speckle (letteralmente \"macchiolina\") la figura punteggiata che si ottiene quando un'onda coerente viene fatta passare attraverso un mezzo disordinato. Il motivo di questa figura \u00e8 che quando un'onda compie un evento di scattering elastico non perde le proprie propriet\u00e0 di coerenza ma compie un salto di fase casuale. Sulla superficie di uscita si avr\u00e0 quindi la sovrapposizione di molte onde tra loro coerenti (e quindi in grado di produrre effetti di interferenza) ma con fase casuale; si produrr\u00e0 quindi per alcune direzioni un effetto di interferenza costruttiva e per altre un effetto di interferenza distruttiva creando cos\u00ec una figura fatta di puntini luminosi e di puntini scuri.\nLa statistica dello speckle.\nIpotizzando che ciascuna \"macchiolina\" che compone lo speckle sia dovuta alla somma di molte onde ciascuna di ampiezza \"a\" (distribuita con media e varianza finita) e fase formula_1 distribuita uniformemente fra formula_2 e formula_3 si ha che, per il teorema del limite centrale, la parte reale e la parte immaginaria del segnale complessivo\nformula_4\nformula_5\nsono distribuite come gaussiane:\nformula_6.\nPer ottenere la distribuzione di \"a\" e di formula_1 a questo punto \u00e8 sufficiente effettuare il cambio di variabili\nformula_8\nformula_9\nche d\u00e0 un determinante della matrice jacobiana pari a\nformula_10.\nSi ha quindi\nformula_11\ne\nformula_12\nche \u00e8 nota come distribuzione di Rayleigh"}
{"id": "416760", "revid": "2128848", "url": "https://it.wikipedia.org/wiki?curid=416760", "title": "Paul Walker", "text": "Ha raggiunto la notoriet\u00e0 soprattutto per aver interpretato il personaggio di Brian O'Conner nella serie di film \"Fast and Furious\".\nBiografia.\nWalker nacque a Glendale in California da Paul William Walker III, un appaltatore di fogne ed ex pugile, due volte vincitore dei Golden Gloves. La madre, Cheryl Crabtree, era una modella che divorzi\u00f2 dal padre nel 2004.\nSuo nonno paterno, William Walker (detto \"Irish\" Billy Walker) era un sopravvissuto dell'attacco giapponese a Pearl Harbor e un ex campione di boxe della Marina nella categoria pesi medi. Suo nonno materno comand\u00f2 un battaglione di carri armati che sbarc\u00f2 in Italia sotto il generale Patton durante la seconda guerra mondiale. Aveva due fratelli, Caleb e Cody e due sorelle, Ashile e Amie.\nStudi\u00f2 nella Los Angeles San Fernando Valley Village Christian High School, dove si diplom\u00f2 nel 1991. Frequent\u00f2 numerosi college, studiando biologia marina: era un grande ammiratore del famoso biologo marino Jacques-Yves Cousteau, di cui avrebbe voluto seguire le orme. Entr\u00f2 a far parte del consiglio d'amministrazione della Fondazione Billfish nel 2006.\nCarriera cinematografica.\nEsord\u00ec a tredici anni nel film \"Non aprite quell'armadio\". Successivamente recit\u00f2 nella soap opera \"Febbre d'amore\" nel ruolo di Brandon Collins e ottenne un piccolo ruolo nel film \"Pleasantville\". Si fece notare nel film \"The Skulls - I teschi\", ma ottenne la fama con \"Fast and Furious\", seguito da \"2 Fast 2 Furious\", \"Fast &amp; Furious - Solo parti originali\", \"Fast &amp; Furious 5\", \"Fast &amp; Furious 6\" e \"Fast &amp; Furious 7\". Nel 2004 recit\u00f2 nel film \"Un amore sotto l'albero\" insieme a Pen\u00e9lope Cruz.\nNel 2005 recit\u00f2 al fianco di Jessica Alba in \"Trappola in fondo al mare\", e nel 2006 in \"Flags of Our Fathers\" di Clint Eastwood e in \"8 amici da salvare\". Partecip\u00f2 alla serie \"Shark Men\" (un programma per la salvaguardia degli squali). Fra i progetti a cui avrebbe dovuto prendere parte, erano previsti \"\" (in cui avrebbe dovuto interpretare l'Agente 47), e \"The Best of Me - Il meglio di me\" basato sull'omonimo libro di Nicholas Sparks. Con Vin Diesel vinse l'MTV Movie Awards 2014 come \"miglior coppia dello schermo\".\nVita privata.\nWalker viveva a Santa Barbara con i suoi cani. Da una relazione con l'ex fidanzata Rebecca Soteros ebbe una figlia di nome Meadow (1998), che visse con la madre alle Hawaii per 13 anni per poi trasferirsi in California per vivere col padre nel 2011. Walker era cintura marrone di Jiu jitsu brasiliano (assegnata postuma quella nera) e surfista. Nel marzo 2010 si rec\u00f2 a Constituci\u00f3n, in Cile, per offrire il suo aiuto alle persone ferite nel terremoto di magnitudo 8,8 del 27 febbraio. Con la sua associazione benefica, la Reach Out Worldwide, vol\u00f2 ad Haiti per aiutare le vittime del terremoto di Haiti del 2010. \nAppassionato di auto, ha partecipato alla serie di corse Redline Time Attack in cui ha gareggiato con l'AE Performance Team alla guida di una BMW M3. Walker si stava preparando per uno show automobilistico prima della sua morte. Inoltre aveva anche una grande collezione di auto (circa 30), di una parte della quale era comproprietario insieme a Roger Rodas.\nMorte.\nIl 30 novembre 2013 alle 15:30 PDT, Walker, 40 anni, e Roger Rodas, 38 anni, stavano rientrando da un evento di beneficenza, il Walker Reach Out Worldwide per le vittime del tifone Haiyan, con Rodas alla guida della sua Porsche Carrera GT. In una zona a velocit\u00e0 di sulla Hercules Street vicino a Kelly Johnson Parkway a Valencia, Santa Clarita, California, l'auto si schiant\u00f2 contro un lampione di cemento e due alberi e prese fuoco. Rodas mor\u00ec di traumi multipli, mentre Walker per gli effetti combinati di traumi e ustioni. Entrambi i loro corpi furono completamente bruciati dalle fiamme, ma fu possibile il loro riconoscimento.\nLa curva in cui morirono Walker e Rodas \u00e8 un luogo popolare per il drifting. N\u00e9 alcool n\u00e9 altri farmaci furono trovati nel corpo di entrambi, n\u00e9 guasti meccanici n\u00e9 le condizioni stradali sembrarono aver avuto un ruolo. La polizia non trov\u00f2 prove di una corsa automobilistica clandestina. L'inchiesta concluse che la velocit\u00e0 della vettura era tra i e i che, unita all'usura eccessiva delle gomme, fu la ragione principale dell'incidente.\nCon le riprese di \"Fast &amp; Furious 7\" in corso al momento della morte di Walker, la Universal annunci\u00f2 una pausa indeterminata nella produzione, adducendo il desiderio di parlare con la famiglia prima di decidere cosa fare del film.\nNumerosi amici e star del cinema omaggiarono Walker sui social media. Il suo corpo fu cremato e le sue ceneri furono sepolte in una cerimonia non confessionale al Forest Lawn Memorial Park (Hollywood Hills). La sua vita fu successivamente raccontata nel documentario \"I Am Paul Walker\", uscito l'11 agosto 2018.\nRipercussioni legali.\nNel settembre 2015 la figlia di Walker, Meadow, ha intentato una causa contro la Porsche per la morte di suo padre. Tuttavia, Porsche ha negato qualsiasi illecito e ha incolpato Walker stesso, affermando: \"I pericoli e il rischio per lui erano evidenti, ovvi e noti, e ha scelto di comportarsi in modo da esporsi a tali rischi e pericoli assumendosi cos\u00ec tutta la responsabilit\u00e0 connessa all'uso del veicolo\".\nNell'aprile 2016, il giudice della corte distrettuale degli Stati Uniti, Philip Gutierrez, ha deciso a favore di Porsche in una causa separata presentata dalla vedova di Roger Rodas, Kristine. La sentenza non ha avuto attinenza con altri due casi contro Porsche che sono stati presentati dal padre di Walker, che \u00e8 anche esecutore del patrimonio dell'attore, e sua figlia. Il padre e la figlia di Walker raggiunsero entrambi un accordo finale con Porsche.\nDoppiatori italiani.\nNelle versioni in italiano dei suoi film, Paul Walker \u00e8 stato doppiato da:"}
{"id": "416762", "revid": "637047", "url": "https://it.wikipedia.org/wiki?curid=416762", "title": "Casa reale di Windsor", "text": "Casato di Windsor (\"House of Windsor\") \u00e8 il nome della casa reale del Regno Unito di Gran Bretagna e Irlanda del Nord dal 1917, e degli altri reami del Commonwealth. Il nome del casato \u00e8 in realt\u00e0 Sassonia-Coburgo-Gotha ma per ordine in Consiglio del re Giorgio V, venne sostituito con Windsor.\nIl casato Sassonia-Coburgo-Gotha nasce con re Edoardo VII, padre di Giorgio V e figlio della regina Vittoria del Casato di Hannover e del principe Alberto di Sassonia-Coburgo-Gotha.\nGiorgio V decide di cambiare il nome in Windsor senza cambio di casato.\nStoria.\nOrigini.\nIn precedenza la Casa reale di Windsor era conosciuta come casato di Sassonia-Coburgo-Gotha (anglicizzato in \"Saxe-Coburg and Gotha\"), che subentr\u00f2 al casato di Hannover con la morte della regina Vittoria. Durante la prima guerra mondiale, i sentimenti antitedeschi presenti nella popolazione britannica spinsero il re Giorgio V a mutare nel 1917 il nome della famiglia reale, sostituendo le denominazioni di chiara provenienza tedesca con altre identificabili con la lingua inglese.\nRegina Vittoria e principe Alberto.\nIl nome tedesco proveniva dal matrimonio, avvenuto nel febbraio 1840, fra la regina Vittoria e il principe Alberto, figlio di Ernesto I, duca di Sassonia-Coburgo-Gotha. Comunque, Sassonia-Coburgo-Gotha, non era il cognome personale del principe consorte, ma il territorio governato dalla sua famiglia; la casata invece si chiamava Wettin.\n\"Windsor\".\nIl nome \"Sassonia-Coburgo-Gotha\" venne cambiato in \"Windsor\", che divenne anche il nome della famiglia reale, tramite un ordine in Consiglio di Giorgio V, il quale aveva scelto il nuovo nome ispirandosi alla cittadina di Windsor ed alla torre circolare del castello di Windsor fatta costruire da Enrico II Plantageneto, da secoli centro della monarchia britannica. L'ultimo imperatore tedesco Guglielmo II, cugino di Giorgio V, si offese e rese nota la sua irritazione con una battuta: disse di avere intenzione di vedere l'opera di Shakespeare \"Le allegre comari di Sassonia-Coburgo-Gotha\" invece di \"Le allegre comari di Windsor\".\nL'ordine di cambiare il nome della casata riguardava solo i discendenti di re Edoardo VII (padre di Giorgio V e unico Sovrano britannico a portare il nome \"Sassonia-Coburgo-Gotha\") nella linea maschile, ma non necessariamente alle discendenti femminili. Nell'aprile 1952, due mesi dopo la sua ascesa al trono, la regina Elisabetta II pose fine alla confusione sul nome dinastico quando dichiar\u00f2 al Consiglio della Corona la \"volont\u00e0 e gradimento che io e i miei figli dobbiamo essere designati e conosciuti come casa e famiglia Windsor, e che i miei discendenti che si sposano, e i loro discendenti, debbano portare il nome Windsor\".\n\"Mountbatten-Windsor\".\nSuccessivamente, l'8 febbraio 1960, per rendere onore al proprio marito, duca di Edimburgo, la regina eman\u00f2 un altro ordine in consiglio, confermando che lei e i suoi quattro figli sarebbero stati noti come casa e famiglia di Windsor, e che i suoi altri discendenti di linea maschile (eccetto quelli che sono altezze reali, principi o principesse) avrebbero preso il nome \"Mountbatten-Windsor.\"\nQualsiasi futuro sovrano britannico pu\u00f2 cambiare il nome della dinastia se lo desidera. Un altro ordine in consiglio pu\u00f2 annullare quelli di Giorgio V e di Elisabetta II. Ad esempio, se il Principe di Galles dovesse accedere al trono, potrebbe cambiare il nome della casa reale in \"Mountbatten\" in onore del padre e dello zio Louis Mountbatten.\nWindsor e Regno Unito.\nIl regno di re Giorgio V ebbe inizio nel 1910 sotto la casa di Sassonia Coburgo Gotha e si concluse nel 1936 sotto quella di Windsor.\nLo Stato Libero d'Irlanda lasci\u00f2 il Regno Unito nel 1922, ma il nome effettivo del regno non fu cambiato fino al 1927, quando re Giorgio V assunse il titolo di \"Re di Gran Bretagna, d'Irlanda e degli altri Domini britannici d'oltremare\".\nNei decenni che seguirono il 1927 il Sovrano del Regno Unito assunse anche il titolo di re di alcuni reami del Commonwealth, ovvero di quei paesi che man mano acquisivano indipendenza (Australia, Canada, Stato Libero d'Irlanda, Nuova Zelanda, Unione Sudafricana e cos\u00ec via). Fino al 1901 il Sovrano britannico regnava su tutto l'Impero britannico semplicemente con il titolo di \"Re/Regina del Regno Unito di Gran Bretagna e Irlanda\", quando le varie colonie diventarono paesi indipendenti, invece, assunse il titolo reale di ogni Stato specifico. Inoltre, \u00e8 da specificare che dal 1876 al 1948 il Sovrano britannico deteneva anche il titolo di \"Imperatore/Imperatrice d'India\"."}
{"id": "416782", "revid": "1983214", "url": "https://it.wikipedia.org/wiki?curid=416782", "title": "Liceo artistico", "text": "Il liceo artistico \u00e8 una delle scuole secondarie di secondo grado a cui si pu\u00f2 accedere in Italia. Prevede sia l'insegnamento di materie caratteristiche di un liceo (letteratura, storia, filosofia, matematica, fisica) che l'approfondimento di materie collegate con le arti applicate e visive (pittura, scultura, architettura, design, grafica, scenografia, audiovisivo, storia dell'arte). Data la forte componente concettuale, storica e letteraria delle belle arti, si tratta di un liceo di tipo umanistico, che offre una notevole preparazione formativa e culturale permettendo l'iscrizione sia all'alta formazione artistica, musicale e coreutica che all'universit\u00e0.\nStoria.\nIstituto d'arte.\nGli istituti d\u2019arte furono varati ufficialmente nel 1923, nell'ambito dell'ordinamento italiano per l'istruzione artistica, al \"fine di addestrare alla produzione artistica, a seconda delle tradizioni, delle industrie e delle materie prime regionali\": articolati come regie scuole d'arte (primo grado di istruzione artistica), regie scuole artistico-industriali (secondo grado di istruzione artistica) e regi istituti d'arte (terzo grado di istruzione artistica), avevano un\u2019offerta formativa fortemente influenzata dal rapporto territoriale tra arte e mestiere, per tale ragione furono attivati a livello regionali eterogenee sezioni formative nelle arti minori o professionali, come oreficeria, ceramica, mosaico, stampa d'arte, decorazione e \"design\", e nelle arti commerciali, come grafica pubblicitaria, fotografia, scenotecnica, moda, animazione e produzione filmica.\nAl termine dell'istituto d'arte, previo esame di Stato, si conseguiva il diploma di maestro d'arte che consentiva l'esercizio professionale o il proseguimento degli studi con ammissione diretta alle scuole di pittura, scultura, decorazione e scenografia delle accademie di belle arti. \nPer l'accesso agli altri corsi di formazione universitaria la legge n. 692/1970 istitu\u00ec corsi di studi sperimentali in arte applicata (al termine dei quali si conseguiva la corrispondente maturit\u00e0).\nL'ordinamento di studi degli istituti d'arte dal 1970 fino alla soppressione nel 2010, che si caratterizzava per una notevole preparazione nelle discipline umanistiche, artistiche e professionali, fu il seguente:\nCon la riforma Gelmini gli ordinamenti di studio degli istituti d'arte furono soppressi, la formazione delle professioni nelle arti applicate (grafico, arredatore e vari \"designer\") venne completamente trasferita alle accademie di belle arti, anch'esse oggetto di sostanziali riforme, e alle universit\u00e0, e a partire dall'anno scolastico 2010/2011 gli istituti d'arte confluirono nei nuovi licei artistici, perdendo la specificit\u00e0 della formazione professionale-magistrale dei maestri d'arte.\nSperimentazione liceale.\nLa sperimentazione artistica nasce negli anni sessanta, quando il liceo artistico collegato all'Accademia di belle arti di Brera divenne una scuola a s\u00e9 stante, come scuola preparativa agli studi artistici superiori in arti come pittura, scultura, grafica e beni culturali. Tale sperimentazione \u00e8 divenuta popolare nel corso degli anni, e si sono sviluppati dei corsi tradizionali di durata quadriennale (pi\u00f9 un anno integrativo per l'accesso all'universit\u00e0 di sole 15 ore settimanali).\nSperimentazioni artistiche.\nSono state attivate anche due sperimentazioni quinquennali, con la denominazione \"Leonardo da Vinci\" e \"Michelangelo\".\nSperimentazione Leonardo.\nLa sperimentazione Leonardo presentava tre indirizzi laboratoriali: architettura e design, figurativo, catalogazione e conservazione dei beni culturali.\nSperimentazione Michelangelo.\nI corsi sperimentali assistiti \"Progetto Michelangelo\" sono stati attivati nel 1993, sia per la sperimentazione artistica sia per l'istituto d'arte. I corsi erano: restauro, architettura e arredo, pittura e decorazione pittorica, scultura e decorazione plastica, rilievo e catalogazione. Il piano di studi era il seguente:\nRiforma Gelmini.\nQuesto nuovo ordinamento \u00e8 entrato in vigore dal 1\u00ba settembre 2010, andando a sostituire in pianta stabile tutte le sperimentazioni, i progetti assistiti, i corsi liceali e le opzioni autonome di istituto d'arte precedentemente esistenti.\nI quadri orari del nuovo liceo artistico riformato, strutturato nei sei indirizzi con biennio comune, sono i seguenti:\nIndirizzo Teatro 5.\nIn tutti gli indirizzi \u00e8 previsto l'insegnamento, in lingua straniera, di una disciplina non linguistica (CLIL) compresa nell'area delle attivit\u00e0 e degli insegnamenti obbligatori per tutti gli studenti o nell'area degli insegnamenti attivabili dalle istituzioni scolastiche nei limiti del contingente di organico ad esse annualmente assegnato."}
{"id": "416803", "revid": "1855488", "url": "https://it.wikipedia.org/wiki?curid=416803", "title": "Maeve Quinlan", "text": "Biografia.\nPrima di intraprendere la carriera di attrice era un'eccellente giocatrice di tennis, tanto da rientrare tra le prime centocinque del mondo. Partecip\u00f2 al torneo Roland Garros e al Virginia Slims Tour\nHa ottenuto la fama internazionale grazie al personaggio di Megan Conley nella soap opera \"Beautiful\", ruolo ricoperto dal 1992 al 2004. Megan \u00e8 stata la segretaria della Forrester Creations nonch\u00e9 amica di Brooke Logan (Katherine Kelly Lang).\nConclusa la partecipazione a \"Beautiful\", ha interpretato una delle protagoniste del telefilm \"A sud del Paradiso\" dal 2005 al 2008, nel ruolo di Paula Carlin, mentre dal 2008 ad oggi \u00e8 apparsa in diversi episodi del telefilm \"90210\", nella parte di Constance.\nNella sua carriera ha interpretato anche diversi film, tra cui \"Partita col destino\" (1999) con Luke Perry, \"Incontriamoci a Las Vegas\" (1999) con Antonio Banderas e \"Cuori di vetro\" (2009).\n\u00c8 stata sposata con l'attore Tom Sizemore."}
{"id": "416807", "revid": "1305772", "url": "https://it.wikipedia.org/wiki?curid=416807", "title": "A Passion Play", "text": "A Passion Play \u00e8 un concept album del 1973 dei Jethro Tull.\nIl disco.\n\"A Passion Play\" (Mistero Sacro) \u00e8 indubbiamente l'album pi\u00f9 controverso e pi\u00f9 criticato nella storia dei Jethro Tull. Sicuramente il pi\u00f9 complesso ed elaborato sia dal punto di vista musicale sia dal punto di vista dei testi, risultando di difficilissima comprensione. Per queste e altre ragioni \u00e8 uno degli album allo stesso tempo pi\u00f9 amati e pi\u00f9 odiati dai fans.\nLa complessit\u00e0 della musica \u00e8 dovuta al fatto che, nonostante l'album sia stato presentato come un unico lungo blocco (quindi senza la suddivisione in tracce), in realt\u00e0 \u00e8 costituito da una serie di pezzi diversi. Nell'edizione uscita nel 1998 compare anche la suddivisione dell'opera, cosa che non era presente invece nell'edizione su LP. La copertina mostra una ballerina morta che perde sangue dalla bocca distesa sul palco di un teatro dopo essersi sparata.\nL'opera narra della storia di un certo Ronnie Pilgrim il quale, dopo morto, sperimenta il giudizio e l'aldil\u00e0, visitando paradiso e inferno, per poi rinascere. \u00c8 quindi un'unica storia e per questo motivo l'album \u00e8 stato presentato come un movimento unico.\nLa storia, apparentemente banale, nasconde in realt\u00e0 una miriade di allegorie e allusioni che fanno di A Passion Play il disco pi\u00f9 complesso nella storia della band.\nThe Story of the Hare Who Lost His Spectacles.\nPezzo centrale dell'album, molto umoristico con gli animali come protagonisti, recitato (non cantato) da Jeffrey Hammond, accompagnato da teatro da camera con gruppo e orchestra.\nIl testo di questo brano non c'entra assolutamente nulla con il resto dell'album e molto probabilmente ha la funzione di sdrammatizzare la seriosit\u00e0 di tutta l'opera nonostante anche in questo caso (come al solito da parte di Ian Anderson) le allusioni non manchino.\nA Passion Play - An Extended Performance.\nIl 30 luglio del 2014 venne pubblicata la Collector's Edition dell'album, con il sottotitolo \"An Extended Performance\". \"A Passion Play\" venne riproposto in un box set con 2 CD, 2 DVD e, separatamente, il vinile, contenenti tutti i brani remixati da Steven Wilson e brani extra tratti da \"The Chateau D'Herouville Sessions\" del 1973, in precedenza pubblicate parzialmente nel box set \"20 Years of Jethro Tull\" (1988) ed in \"Nightcap\" (1993) (il brano \"Sailor\" \u00e8 inedito)."}
{"id": "416809", "revid": "713168", "url": "https://it.wikipedia.org/wiki?curid=416809", "title": "Cripta del Redentore", "text": "La cripta della Madonna della Grotta \u00e8 una chiesa rupestre ipogea situata nel comune di Taranto.\nOriginariamente era un'antica tomba a camera romana di et\u00e0 imperiale situata in via Terni, collegata con un antico pozzo d'acqua sorgiva. La grotta di forma circolare del diametro di circa otto metri, le cui pareti sono decorate da affreschi di grande valore artistico risalenti agli inizi del XII secolo. La cripta faceva parte della Chiesa di Santa Maria di Murivetere, chiusa al culto nel 1578 da Monsignor Lelio Brancaccio.\nLa tradizione infatti afferma che nella cripta si celebr\u00f2 il primo culto cristiano secondo la liturgia bizantina. Nel XII secolo fu corredata da affreschi di notevole bellezza tra cui il \"Cristo Pantocratore tra san Giovanni e la Vergine\" nell'abside, e sulle pareti laterali sono decorate con figure di santi \"San Basilio\", \"Sant'Euplo\" e \"San Biagio\" .\nDopo il XIII secolo la cripta fu abbandonata per parecchi secoli, probabilmente perch\u00e9 eccessivamente periferica rispetto alla citt\u00e0, fino alla sua riscoperta nel 1899 da parte dell'archeologo Luigi Viola, durante l'esecuzione di alcuni lavori in una sua propriet\u00e0 e inaugurata il 13 febbraio del 1900. Nel marzo del 1979, grazie ad una petizione dell'Arcivescovo di Taranto Monsignor Guglielmo Motolese, si decise di intervenire per il suo recupero, realizzando opere di consolidamento e di salvaguardia della struttura.\nNel Dicembre 2011 il sito \u00e8 stato riaperto al pubblico.\nLa leggenda di San Pietro.\nLa profonda devozione popolare, fece di quel luogo il teatro della leggenda sulla prima evangelizzazione cristiana di Taranto.\nCome risulta dalla \"Historia Sancti Petri\", l'Apostolo Pietro sarebbe sbarcato verso l'ora terza nel porto della citt\u00e0, dopo una sosta nell'odierna Isola di San Pietro.\nVolendosi dissetare, si sarebbe diretto verso il luogo sacro in cui si trovava il pozzo, vicino al quale si ergeva la grande statua in bronzo di una divinit\u00e0 pagana, probabilmente Zeus: nel momento in cui il santo si sarebbe fatto il segno della croce per dedicare il sito a Giovanni il Battista, la statua si sarebbe frantumata.\nQuesto avvenimento \u00e8 rappresentato nel dipinto \"Ingresso di San Cataldo a Taranto\", realizzato dal pittore Giovanni Caramia nel 1675, per adornare una parete laterale del vestibolo della Cattedrale di San Cataldo."}
{"id": "416811", "revid": "1318658", "url": "https://it.wikipedia.org/wiki?curid=416811", "title": "Sant'Eva", "text": "Il nome Sant'Eva pu\u00f2 riferirsi a diversi personaggi:"}
{"id": "416812", "revid": "1614919", "url": "https://it.wikipedia.org/wiki?curid=416812", "title": "Molinaro", "text": ""}
{"id": "416817", "revid": "1632387", "url": "https://it.wikipedia.org/wiki?curid=416817", "title": "Psicostasia", "text": "Con il termine psicostasia si vuole indicare la cerimonia dell'antica religione egizia a cui, secondo il Libro dei morti nel capitolo 125, veniva sottoposto il defunto prima di poter accedere all'aldil\u00e0. Pi\u00f9 usualmente, la psicostasia \u00e8 nota come \"pesatura del cuore\", o \" pesatura dell'anima\".\nLa rappresentazione pi\u00f9 famosa di psicostasia \u00e8 quella che si pu\u00f2 ammirare nella tomba del nobile Hennefer, sovrintendente del bestiame dei possedimenti per il culto funerario di Seti I. In questa rappresentazione, l'episodio viene \"narrato\" quasi come si trattasse di una sorta di film in cui la sequenza delle immagini \u00e8, per\u00f2, contestuale giacch\u00e9 ogni singola fase \u00e8 ugualmente rappresentata in un unico dipinto.\nNella fascia alta, il defunto implora 42 dei giudicanti, 7 dei quali recano l'ankh, il segno della vita, ed altre divinit\u00e0; nella fascia bassa, da sinistra verso destra, Hennefer \u00e8 condotto per mano da Anubi, dio dell'imbalsamazione, verso una bilancia nella \"Sala delle due Maat\".\nIn una sorta di secondo fotogramma di uno stesso episodio, l'immagine seguente rappresenta Anubi che su un piatto di un'enorme bilancia ha posto il cuore del defunto, rappresentato dal geroglifico corrispondente ad un vaso (talvolta tale simbolo viene sostituito dalla intera figura del defunto), mentre sull'altro piatto si trova la \"piuma\", ovvero la Maat, la verit\u00e0, la giustizia (anche in questo caso, talvolta il simbolo viene sostituito dalla raffigurazione della dea Maat).\nIl dio della saggezza, Thot, prende nota dell'esito della pesatura: se, infatti, il cuore, come depositario di tutte le azioni, buone o malvagie, compiute durante la vita, bilancer\u00e0 la piuma, allora il defunto sar\u00e0 dichiarato \"maa-kheru\" ovvero \"giusto\", o \"giustificato\", ed ammesso al regno dei morti.\nIn caso contrario, il cuore verr\u00e0 dato in pasto ad Ammit, \"colei che ingoia il defunto\", rappresentata da un mostro composito ai piedi della bilancia, che somma in s\u00e9 gli animali pi\u00f9 pericolosi dell'Egitto: il coccodrillo, il leone e l'ippopotamo.\nIl penultimo \"fotogramma\" raffigura Horus che presenta Hennefer, ormai \"giustificato\", ad Osiride che si trova in trono, all'estrema destra del dipinto, sotto un baldacchino. Il testo geroglifico \u00e8 la cosiddetta \"Formula dello scarabeo del Cuore\" tratta dal cap. 30 del \"Libro dei morti\".\nIn alto l'occhio Udjat alato (altra rappresentazione di Horo) reca una piuma montata su un supporto lotiforme mentre, alle spalle di Osiride, si trovano le dee Iside e Nephtys.\nIl trono di Osiride \u00e8 posto su una sorta di predella rettangolare; il rialzo \u00e8 attraversato da linee ondulate che rappresentano l'acqua: si tratta, dell'oceano delle acque primordiali, il Nun da cui emerge il monticello primigenio, Tatenen che personifica l'Isola delle fiamme, da cui, a sua volta, sorger\u00e0, il loto egizio.\nDa quest'ultimo a loro volta, nascono i quattro figli di Horo: Duamutef, dalla testa di sciacallo; Hapi, dalla testa di scimmia; Hamset, dalla testa umana, e Qebeshenuf, dalla testa di falco ovvero i protettori degli organi asportati al defunto e contenuti nei vasi canopi.\nLa presenza di una bilancia connessa al concetto di valutazione della verit\u00e0, giustificherebbe il fatto che proprio tale simbolo sia stato poi scelto, ancora ai nostri giorni, per indicare, appunto, l'imparzialit\u00e0 della giustizia.\nLa psicostasia era prevista anche dallo Zoroastrismo persiano (alla presenza del dio Mitra) e dall'Islamismo. "}
{"id": "416818", "revid": "115504630", "url": "https://it.wikipedia.org/wiki?curid=416818", "title": "Chiave (strumenti a fiato)", "text": "La chiave \u00e8 una leva che negli strumenti a fiato, e nei legni in particolare, serve a chiudere o aprire un foro al di fuori della portata delle dita per posizione e/o dimensioni.\nStoria\nMolti studiosi ritengono che i primi strumenti servivano per richiami utili e che assomigliavano al nostro flauto.\nI primi strumenti a fiato avevano solamente dei fori destinati ad essere chiusi con i polpastrelli, quindi in numero limitato e posizionati pi\u00f9 secondo esigenze ergonomiche o estetiche che non secondo i principi dell'acustica. Questo stato di cose si pu\u00f2 osservare ancora oggi sui flauti dolci o strumenti analoghi come le ocarine: i fori vengono aperti in ordine, dal basso all'alto, ottenendo una scala diatonica. I semitoni vengono realizzati aprendo parzialmente i fori oppure con scomode posizioni \"a forchetta\", ovvero chiudendo uno o pi\u00f9 fori pi\u00f9 in basso rispetto a quello aperto. Questo porta a grosse difficolt\u00e0 esecutive e ad una resa acustica non omogenea: le posizioni a forchetta danno un suono pi\u00f9 soffocato, i mezzi fori inoltre sono difficili da intonare e quasi impossibili da suonare in velocit\u00e0.\nCon lo sviluppo dell'arte musicale, questo stato di cose non fu pi\u00f9 tollerato. L'introduzione sistematica delle chiavi permise di:\nUna figura importante per quello che riguarda l'evoluzione delle chiavi negli strumenti a fiato \u00e8 quella del tedesco Theobald Boehm, che introdusse il sistema di chiavi e di diteggiattura omonimo sui flauti e sui clarinetti. Prima della sua sistemazione, le chiavi erano il frutto di un'evoluzione spontanea, spesso disordinata e poco efficace. A lui va il merito di aver progettato fori sovradimensionati in posizione acusticamente buona (cancellando d'un tratto tutto il lavoro empirico precedente)\nTipologie ed elementi costitutivi.\nLe chiavi sono di tipo aperto o chiuso, a seconda che il foro sia rispettivamente aperto o chiuso in posizione di riposo, e sono formate da:\nLa leva pu\u00f2 essere assente nel caso in cui il musicista prema direttamente sulla verticale del foro (in questo caso il piattello non \u00e8 indispensabile) oppure pu\u00f2 essere lunga fino a 60 cm ed oltre. Quando i comandi di alcune chiavi sono raggruppati (Fig. 2, sulla destra: si tratta in genere di leve azionate dal mignolo) essi possono essere muniti di rulli, per agevolare il movimento di scivolamento del polpastrello da una chiave all'altra. L'immagine del flauto (Fig. 4) mostra una chiave senza leva (a destra) su cui il flautista appoggia direttamente l'anulare (non c'\u00e8 piattello), una chiave \"telecomandata\" (quella a sinistra, comandato dall'asta sullo sfondo) ed un piattello con leva (al centro, piegato verso destra in modo da essere raggiungibile col mignolo) che va ad aprire un foro lontano.&lt;br&gt;\nUn esempio particolare di piattello \u00e8 l'anello presente in alcuni strumenti (clarinetto, fagotto) che svolge la sua funzione di ricevere il movimento dal dito senza coprire il foro sottostante, mantenendo quindi la sensazione tattile del musicista sul foro (Fig. 5).&lt;br&gt;\nNella foto del sax (Fig. 1) si osservano, partendo da sinistra, una chiave (\"telecomandata\" dall'asta sullo sfondo) ed una chiave senza leva, con il piattello in madreperla all'estrema destra. In basso, aste incernierate su colonnette a testa sferica.&lt;br&gt;\nIn entrambi gli strumenti, la chiave \"telecomandata\" serve a chiudere un foro necessario acusticamente ma non raggiungibile dalle dita, mentre la chiave \"attiva\" chiude un foro pi\u00f9 grande del polpastrello.\nIn alcuni casi particolari (come il tubax), le leve prevedono anche delle \"stanghe\", ovvero aste che non ruotano sul proprio asse ma si spostano longitudinalmente. Questo permette di trasmettere il movimento a grande distanza o trasversalmente allo strumento con precisione: in effetti, le lunghe aste tendono a deformarsi leggermente quando vengono fatte ruotare su s\u00e9 stesse, mentre se vengono premute longitudinalmente sono virtualmente indeformabili.\nLe chiavi sono fissate ad appositi sostegni che sporgono dal corpo dello strumento. Questi possono essere ricavati direttamente dallo strumento stesso (come succedeva ad es. nei clarinetti antichi, oppure essere colonnette metalliche avvitate o saldate sul fusto. Sui sassofoni le colonnette sono generalmente ricavate su piastre metalliche di grandi dimensioni (alcuni cm), che vengono saldate al fusto. Questa tecnica permette di applicare \"grappoli\" di colonnette vicine con una sola saldatura, oltre che di averle sempre all'esatta distanza reciproca, ma influenza la vibrazione del fusto stesso.\nCostruzione.\nLe chiavi sono nella quasi totalit\u00e0 in metallo. La lega pu\u00f2 variare in funzione della lavorabilit\u00e0 e della robustezza della chiave finita: soprattutto per strumenti economici, i fabbricanti optano per leghe morbide, facili da lavorare ma che poi cedono e si piegano sotto la semplice pressione delle dita. Le singole parti della chiave, molto diverse per forma e dimensione, possono essere ottenute tramite forgiatura, stampaggio ad iniezione, pressofusione o fresatura. La saldatura ad argento permette di unire le parti ottenendo la chiave grezza (che va quindi lucidata e laccata). Durante il processo di saldatura i diversi elementi della singola chiave vengono tenuti nella giusta posizione reciproca da appositi sostegni.&lt;br&gt;\nAlla lavorazione artigianale a mano si sostituisce sempre pi\u00f9 l'automazione che permette grandi produzioni con accettabili valori di tolleranza a costi contenuti. La mano del montatore e del collaudatore, la loro esperienza ed il tempo a loro disposizione (dettato dal ritmo della catena di montaggio) sono parametri fondamentali per il buon funzionamento della chiave esattamente quanto la buona progettazione, la lega utilizzata e la precisione nella sua realizzazione.\nFunzionamento.\nQuando l'esecutore preme il piattello, di posizione e dimensioni ergonomiche, vince la resistenza della molla ed attraverso le leve apre o chiude a distanza il foro: quest'ultimo pu\u00f2 essere quindi realizzato nella posizione e con le dimensioni pi\u00f9 adeguate acusticamente. La presenza delle chiavi sugli strumenti a fiato permette di moltiplicare il numero dei fori (un sassofono ne ha in media 24, un fagotto 27), ampliando l'estensione e le possibilit\u00e0 tecnico/esecutive ed acustiche degli strumenti. Il collegamento tra le chiavi permette di realizzare automatismi che semplificano l'esecuzione chiudendo o aprendo automaticamente determinati fori. Un buon esempio in proposito \u00e8 l'automatismo dei fori portavoce nei sassofoni, dove un solo piattello comanda due fori: la scelta del foro pi\u00f9 opportuno da aprire \u00e8 determinata automaticamente dalla chiave del sol. In questo modo il musicista che vuole suonare nell'ottava alta preme l'unico piattello del portavoce e lo \"dimentica\", affidandosi all'automatismo. Nei primi modelli erano presenti due diversi piattelli tra cui destreggiarsi. \nManutenzione.\nIn generale le chiavi sono meccanismi piuttosto delicati, che per chiudere ermeticamente i fori e funzionare correttamente richiedono attenzione durante l'uso ed una periodica manutenzione.\nIl malfunzionamento di una chiave pu\u00f2 verificarsi per:"}
{"id": "416819", "revid": "88740", "url": "https://it.wikipedia.org/wiki?curid=416819", "title": "Baldoni", "text": ""}
{"id": "416820", "revid": "280255", "url": "https://it.wikipedia.org/wiki?curid=416820", "title": "Tubolare", "text": "Il tubolare, comunemente chiamato palmer, \u00e8 un tipo di pneumatico usato per le biciclette, in particolare quelle da corsa.\nStoria.\nLa denominazione \"palmer\" deriva dall'inventore di questo tipo di pneumatico, lo statunitense John Palmer, che lo realizz\u00f2 nel 1889, ottenendo il brevetto n.489.714, il 10 gennaio 1893. L'attivit\u00e0 di Palmer, tuttavia, venne ostacolata da una causa giudiziaria promossa da un'azienda concorrente che aveva presentato il medesimo brevetto, poche settimane dopo. Fu il principale motivo per il quale John Palmer decise di trasferirsi a Londra, alla fine dello stesso anno, e dopo aver depositato il brevetto anche in Inghilterra, avviare un'impresa per la produzione dei suoi copertoni, denominata \"London Palmer Tyre LdT.\".\nCostoso e facile alle forature, quanto limitato nella durata e complicato da riparare e sostituire, il tubolare non ebbe comprensibilmente successo presso la normale utenza. Venne per\u00f2 utilizzato dai corridori ciclisti, divenendo ben presto \"obbligatorio\", visto che l'uso dei tubolari comportava un aumento prestazionale, difficilmente colmabile per gli atleti che ne erano sprovvisti.\nNel ventennio successivo alla prima messa in commercio, furono molte le aziende europee a realizzare e offrire prodotti similari, ma rimase nel linguaggio comune l'uso del termine \"palmer\" per identificare lo speciale tipo di pneumatico da gara per biciclette.\nOccorre aggiungere che, fino agli anni trenta, vennero costruiti costosi tubolari, anche ricoperti in seta, per automobili e motociclette di piccola e media cilindrata, da utilizzare nel corso dei tentativi per il conseguimento dei record di velocit\u00e0; specialit\u00e0 molto seguita e di grandissimo prestigio in quegli anni. Il tubolare per auto e moto fu definitivamente abbandonato, allorch\u00e9 le sempre pi\u00f9 elevate velocit\u00e0 raggiunte dai mezzi meccanici risultarono tali da provocare il rapido degrado della copertura in tela ed il conseguente scoppio dello pneumatico.\nL'uso del tubolare nel ciclismo agonistico, invece, ha brillantemente superato la soglia del XXI secolo, non avendo trovato valida alternativa in alcune specialit\u00e0 della disciplina sportiva.\nDescrizione.\nIl tubolare \u00e8 formato da una camera d'aria sulla cui parte superiore viene incollato un battistrada in nylon; nella parte interna del tubolare, quella a contatto col cerchione, viene applicato un tessuto per l'ancoraggio. Attualmente il tubolare \u00e8 vulcanizzato in un unico pezzo, che viene incollato con mastice o pi\u00f9 raramente con ceralacca su cerchioni profilati a U, con la gola interna a raggio molto ampio.\nVantaggi e svantaggi.\nIl tubolare presenta alcuni vantaggi, quali:\nPer contro, il tubolare presenta lo svantaggio della:\nImpiego.\nA livello agonistico il tubolare \u00e8 di gran lunga preferito al copertoncino proprio per i vantaggi che d\u00e0.\nI tubolari si usano anche nel ciclismo su pista; sono in questo caso di tipo particolare, costruiti in seta o cotone e gonfiati fino a pressioni di 16 atmosfere.\nTuttavia molti amatori impiegano i tubolari prediligendoli ai copertoncini, altri invece ne alternano l'uso (usando i copertoncini, pi\u00f9 facili da sostituire in caso di foratura, in allenamento, mentre in gara adottano i tubolari).\nFino agli anni ottanta la prevalenza dei ciclisti che usavano bici da corsa faceva ricorso ai tubolari anche per le bici da ragazzo o da bambino, con ruote di diametro minore. Oggi \u00e8 assai raro riuscire a trovare tubolari da 24 e 26 pollici."}
{"id": "416822", "revid": "1318658", "url": "https://it.wikipedia.org/wiki?curid=416822", "title": "Corto circuito (album)", "text": "Corto circuito \u00e8 il quinto album dei 99 Posse, pubblicato nel 1998.\nLe tracce sono state tutte prodotte dai 99 Posse al 99 StudioMobile presso Coriolano 3D di Napoli e a Le Pianore di Monticello. \nLa produzione esecutiva \u00e8 stata affidata a Claudio Ongaro per Novenove.\nIl disco.\nIl disco \u00e8 stato registrato al \"Transeuropa Recording Studio\" di Torino da Carlo Ubaldo Rossi, e mixato al \"Matrix Studio\" di Londra da Steve Lyon e i 99 Posse assieme ad Andy Nicholls in veste di assistente; infine masterizzato all\"Exchange Studio\" di Londra da Nilesh Patel.\nNella traccia \"Me siente\" collaborano i Subsonica.\nLe fotografie sono di Ian Robertson, mentre la grafica \u00e8 a cura del Klf Studio."}
{"id": "416825", "revid": "1652635", "url": "https://it.wikipedia.org/wiki?curid=416825", "title": "Cloaking", "text": "Il cloaking \u00e8 una tecnica informatica mediante la quale, grazie a particolari script, \u00e8 possibile mostrare ai motori di ricerca un contenuto differente da quello che realmente il sito internet propone agli utenti, consentendo cos\u00ec al sito stesso di ottenere migliori posizionamenti all'interno delle SERP.\nIn questo modo il cloaking induce al rischio di venire bannati dagli indici dei motori di ricerca.\nIl cloaking implica sempre l'azione di mostrare ai motori di ricerca qualcosa che in realt\u00e0 non \u00e8. Per questo, sebbene sia a volte usato nell'affiliate marketing per nascondere e/o modificare i link di affiliazione (c.d. link cloaking) non sembra possa esistere, ad oggi una forma di white hat cloaking. Ci\u00f2 equivale a dire che il cloaking rientra sempre fra le azioni ingannevoli che possono causare una penalizzazione manuale o algoritmica da parte dei motori di ricerca.\nDi contro un uso corretto delle tecniche di \"cloaking\" si trova nella gestione delle lingue mediante personalizzazione dei contenuti a seconda della provenienza dei visitatori, purch\u00e9 gli stessi contenuti siano in ugual modo fruibili dai motori di ricerca. In quest'ultimo caso sar\u00e0 sfruttata la conoscenza dell'indirizzo IP di provenienza e si parler\u00e0, usando sempre la classica terminologia inglese, di \"IP delivery\" o \"Geolocation IP based\".\nTipologie.\nEsistono diverse tipologie di cloaking:\nCloaking user-agent.\nUno user-agent \u00e8 un programma (un agente software) che opera per conto di un utente. Ad esempio, un browser Web funge da user-agent che recupera le informazioni del sito Web su un sistema operativo. Quando si digita una query, il browser invia un codice al server che distinguer\u00e0/identificher\u00e0 lo user-agent. Se lo user-agent viene identificato come un crawler, viene offerto il contenuto mascherato.\nCloaking basato su IP.\nOgni utente che accede a un sito Web dispone di un indirizzo IP basato sulla propria posizione e sul servizio Internet. In esso, gli utenti vengono reindirizzati alla pagina desiderata attraverso una pagina con un buon ranking SERP e un volume di traffico elevato. Per questo, si possono utilizzare i record DNS inversi (disponibili nel cPanel della societ\u00e0 di hosting che ospita il sito web) per identificare l'indirizzo IP e impostare codice_1 per reindirizzarli.\nCloaking JavaScript.\nQuesto accade quando agli utenti con browser abilitati per JavaScript viene offerta una versione del contenuto mentre agli utenti che hanno JavaScript disabilitato (come i motori di ricerca) viene offerta un'altra versione di un sito web.\nCloaking HTTP_REFERER.\nIn questo metodo l'intestazione codice_2 del richiedente viene controllata e, in base a ci\u00f2, viene fornita una versione del sito Web nascosta o non nascosta.\nHTTP Accept-language.\nQuesta tecnica controlla l'intestazione codice_3 dell'utente e, in base al risultato della corrispondenza, viene presentata una versione specifica del sito web. Se l'intestazione codice_3 \u00e8 di un motore di ricerca, viene fornita una versione occultata del sito web.\nModi per implementare il cloaking.\nTesto invisibile o nascosto.\nQuesto pu\u00f2 essere fatto aggiungendo del testo dello stesso colore di quello dello sfondo in modo che non sia visibile all'occhio umano.\nSiti Web basati su Adobe Flash.\nAdobe Flash era in grado di implementare il cloaking. Esso \u00e8 obsoleto dal 31 dicembre 2020.\nSostituzione degli script Java.\nSi pu\u00f2 utilizzare JavaScript per mostrare il contenuto a un utente non abilitato a JavaScript che corrisponde alle informazioni testuali all'interno di un elemento multimediale.\nLinguaggi lato server.\nPHP:\n&lt;?php\nheader( \u2018Location: www.esempio.it\u2019 ) ;\nASP.NET:\nDim spidercheck\n' USER AGENT \nSpidercheck = Request.ServerVariables(\"HTTP_USER_AGENT\")\n' Googlebot \nIf Spidercheck = \"Googlebot\" Then\n' redirect \nServer.Redirect(\"default_google.asp\") \nDim spidercheck\n'USER AGENT \nSpidercheck = Request.ServerVariables(\"HTTP_USER_AGENT\")\n' Altro user agent, non Googlebot \nIf Spidercheck &lt;&gt; \"Googlebot\" Then\n' redirect alla homepage\nServer.Redirect(\"default.asp\") "}
{"id": "416827", "revid": "2228490", "url": "https://it.wikipedia.org/wiki?curid=416827", "title": "Uso civico", "text": "L'uso civico \u00e8 un diritto di godimento collettivo che si concreta, su beni immobili, in varie forme (caccia, pascolo, legnatico, semina), spettanti ai membri di una comunit\u00e0, su terreni di propriet\u00e0 pubblica o di privati (spesso, in questo secondo caso, propriet\u00e0 nobiliari di origine feudale).\nIl diritto d'uso civico solitamente non \u00e8 prodotto o conosciuto in base ad un atto noto, ma pi\u00f9 spesso riconosciuto di fatto, in base alla prassi tramandata da tempo immemore, e/o precisato e circoscritto ci in base alla sussistenza di particolari condizioni storico-geografiche (ad esempio riguardo all'estensione, nel tempo e su un certo fondo, di un passato potere feudale). In questo senso gli usi civici diversi ordinamenti giuridici, come, ad esempio, in quello italiano, vengono quasi sempre riconosciuti sulla base della fonte-fatto, e come tali sono ascrivibili al diritto consuetudinario.\nIl diritto d'uso civico in Italia si confonde, per certi versi, con il concetto di Propriet\u00e0 collettiva: tuttavia mentre quest'ultima \u00e8 quasi sconosciuta al moderno diritto e, ove presente in antico, \u00e8 poi finita per configurarsi come propriet\u00e0 privata o pubblica assoggettata ad un uso civico confondendosi con quest'ultimo, non \u00e8 in generale vero l'opposto dal momento che la situazione di esistenza di un uso civico su un dato suolo non prova necessariamente che esso derivi da una propriet\u00e0 collettiva in senso pieno, ma anche (ad esempio) da forme anche mature di propriet\u00e0 privata originaria con successivi diritti d'uso concessi in favore di terzi.\nIn questo senso molte delle differenze concettuali, di consuetudine gestionale, e di status proprietario formale attuale (pubblico privato) che si possono trovare tra i vari casi di uso civico esistenti in epoca recente nella penisola, possono essere ricondotte alle differenti forme di diritto dei suoli ed ai differenti livelli della sua evoluzione presenti nei vari stati preunitari, ma anche, localmente, in base al regime legale dei suoli presente di caso in caso con sostanziali differenze tra localit\u00e0 che furono feudo e localit\u00e0 che furono liberi comuni.\nStoria.\nQuesta figura giuridica discende prevalentemente dall'epoca medievale e da una tipologia di diritti tendenti a garantire la sopravvivenza o il benessere di una specifica popolazione inclusa in un feudo, alla quale era consentito sfruttare in modo produttivo ma molto limitato certe aree circoscritte. In epoca medievale il concetto di potere sovrano e di propriet\u00e0 dei suoli si confondevano tra loro, ed il feudatario, su mandato dell'imperatore, re o papa, era proprietario non solo delle terre sottoposte al suo podere, ma anche uomini, cose e animali. In questo contesto l'uso civico nasceva, a prescindere dal concetto di propriet\u00e0 del suolo (da ricondursi, specie in epoche pi\u00f9 tarde e mature, al feudatario), come forma di rapporto legale tra il dominus e la plebe a lui sottoposta, alla quale sui suoli venivano consentiti solo comportamenti riconducibili ai moderni concetti di uso, e non di propriet\u00e0 o anche solo di possesso, ed alla quale plebe veniva demandata in questo modo la responsabilit\u00e0 di provvedere autonomamente alla propria sussistenza mediante limitate possibilit\u00e0 di sfruttamento delle risorse naturali.\nL'uso civico feudale si inquadra quindi nell'ottica tipica di un'economia di sussistenza: con l'uso civico di legnatico, ad esempio, i membri di una determinata comunit\u00e0 godevano del diritto di raccogliere legna in un particolare bosco, considerato (impropriamente, ma non sempre o non del tutto) come di propriet\u00e0 collettiva. Con quello di pascolatico era previsto il pascolo delle greggi e delle mandrie. In modo analogo funzionavano gli altri usi civici di fungatico (per la raccolta dei funghi) ed erbatico (che permetteva agli allevatori di una determinata collettivit\u00e0 di portare al pascolo i propri animali in una determinata zona). Il diritto, per questioni di ordine pratico ma anche di coerenza con le ragioni del potere feudale, veniva riconosciuto in capo ad una specifica comunit\u00e0 (villaggio o castello) piuttosto che a singole persone, ed in questo modo era facilmente esercitabile in forma associata, controllabile e trasferibile attraverso le generazioni.\nI diritti collettivi sulle terre tuttavia non furono prerogativa del solo potere feudale, poich\u00e9 in alcune realt\u00e0 della penisola si svilupparono anche in seno a liberi comuni, oppure all'interno di alcune vasti possedimenti monastici o ecclesiastici, o anche infine in territori sottoposti al diretto potere del sovrano e/o a particolari forme di autonomia e potere politico, ed in territori marginali abitati da popolazioni organizzate in forme tradizionali antiche. In questi casi in genere pi\u00f9 ampie erano le prerogative del diritto collettivo, ove sovente si configuravano forme di piena propriet\u00e0 collettiva per la presenza di forme gi\u00e0 mature di possesso e gestione organizzata, con ricorso alla coltivazione attiva dei suoli e, talvolta, con la possibilit\u00e0 di organizzazione del suolo in superfici distinte e/o possibilit\u00e0 di temporanea concessione in uso a terzi estranei alla comunit\u00e0 (attraverso affitti o istituti simili) dei quali proventi beneficiava, comunque, la collettivit\u00e0 nel complesso.\nAssai spesso il diritto d'uso, similmente ad una piena forma di propriet\u00e0 collettiva, era strettamente ereditario, quindi precluso ai nuovi abitanti di una data localit\u00e0 e limitato alla popolazione originaria. Da questo punto di vista, in ambito comunale, sorse in molte regioni l'esigenza di distinguere il Comune, interessato a questioni di potere relative alla cittadinanza tutta (per ius-soli locale) dall'ente, chiamato in vari modi a seconda delle regioni, votato ad amministrare l'uso civico (o propriet\u00e0 collettiva) ed interessato a questioni di potere relative alla collettivit\u00e0 degli originari (per ius-sanguignis locale).\nIn alcuni casi si possono rinvenire, nelle forme della propriet\u00e0 collettiva o dell'uso civico pi\u00f9 organizzate e dotate di funzioni di autogoverno, elementi che riconducono a costumi e culture molto antiche e che suggeriscono la possibilit\u00e0 che tali situazioni fondiarie possano essere il relitto di forme di godimento del suolo di origine arcaica, pre-medievale o pre-romana, o che possano essere quantomeno forme di diritto risultanti dalla combinazione del potere medievale con pi\u00f9 antiche consuetudini popolari.\nAlle varie specificit\u00e0 locali si aggiunge il differente influsso che le culture giuridiche straniere hanno avuto nelle varie regioni della penisola, in particolare rispetto all'elemento germanico.\nIn Italia, proprio la particolare frequenza delle fattispecie in esame, la variet\u00e0 di situazioni e consuetudini, e l'inquadramento formale quasi mai chiaro e disambiguo, nonch\u00e9 l'ostacolo che spesso queste costituivano per lo sviluppo fondiario ed agricolo in senso moderno, indirizz\u00f2 il legislatore nel 1927 a decretare che tutti gli usi civici esistenti in quel momento avrebbero dovuto essere rivendicati e regolarizzati dando la possibilit\u00e0 ai soggetti di affrancarli e, quindi, di trasformare il godimento delle terre di demanio civico o la propriet\u00e0 gravata da uso civico in piena propriet\u00e0 assoluta ed esclusiva, istituendo un apposito magistrato detto Commissariato agli usi civici, con lo scopo principale, ma non solo, di organizzare e gestire la liquidare tali usi (qualora vertenti su terreni privati), nonch\u00e9 di regolare amministrativamente gli usi non ancora liquidati (interessanti terre comunali, frazionali o di altri enti, ovvero su superfici acquee).\nLa titolarit\u00e0 dei diritti di uso civico spetta oggi alla popolazione di una data localit\u00e0, che li pu\u00f2 esercitare in forma associata mediante il ricorso ad un ente unitario, che pu\u00f2 coincidere con l'amministrazione comunale, oppure con altri enti specifici come ad esempio le universit\u00e0 agrarie.\nDisciplina normativa.\nItalia.\nIl corpus normativo di riferimento \u00e8 costituito, principalmente, dalla Legge dello Stato 20 novembre 2017, n. 168 (Norme in materia di domini collettivi), dalla Legge dello Stato 16/06/1927, n. 1766 e dal relativo Regolamento di attuazione RD 26/02/1928, n. 332; inoltre, dalle successive norme (nazionali e regionali) in materia di usi civici, nonch\u00e9 dalle precedenti leggi eversive della feudalit\u00e0 (Legge 01/09/1806, RD 08/06/1807, RD 03/12/1808, Legge 12/12/1816, RD 06/12/1852, RD 03/07/1861, Ministeriale 19/09/1861 ed altre).\nIl legislatore distinse i vari usi civici in due principali categorie: terre di propriet\u00e0 collettiva (demanio civico) e terre di propriet\u00e0 privata ma su cui grava un diritto di uso civico in favore della collettivit\u00e0. I proprietari di terre con gravame di uso civico possono togliere tale vincolo, risarcendo la comunit\u00e0 in denaro (liquidazione) o in terra (scorporo). In quest'ultimo caso viene delimitata una porzione del fondo che diventa di propriet\u00e0 collettiva (demanio civico) dove la comunit\u00e0 esercita il diritto di uso civico.\nLe terre di propriet\u00e0 collettiva (demanio civico) convenientemente utilizzabili per l'agricoltura sono state spesso assegnate in quote enfiteutiche ai singoli membri della comunit\u00e0 titolare del diritto, in tal caso, il legislatore aveva previsto che, con particolari procedure, potessero alienare e riscattare (legittimare e/o affrancare) le quote, divenendone pienamente proprietari.\nLeggi regionali.\nPer la Basilicata, \u00e8 attualmente in vigore la L.R. 57/2000 come successivamente modificata dalla L.R. 25/2002 e dalla L.R. 15/2008.\nPer il Veneto, \u00e8 in vigore la L. R. n. 31/1994 modificata dalla L. R. 25 luglio 2008 n.9.\nArbitrario occupatore di terre civiche.\nAi sensi dell'art. 9 della Legge n.1766 del 1927, \u00e8 colui che, trovandosi in possesso di terre in origine comune (ossia demaniali), non sia in grado di produrre a giustificazione del suo possesso un titolo, oppure questo non sia riconosciuto valido a norma delle leggi vigenti nel territorio all'epoca.\nLa Corte di Cassazione, con la sentenza n. 11993 del 08/08/2003, conferma due principi fondamentali:\n1) i terreni di uso civico rientrano nel patrimonio indisponibile del Comune in quanto destinati ad un pubblico servizio;\n2) \u00e8 legittima l'imposizione della Tosap (tassa di occupazione di spazi ed aree pubbliche ai sensi dell'art. 38 del D.Lgs 15/11/1993, n. 507) sui terreni civici arbitrariamente occupati.\nCon la Sentenza n. 1645 del 17/08/2010 della Corte dei Conti (Sez. Giurisp. Lazio) sono stati condannati i responsabili dell'Ufficio Urbanistica, per danno erariale, al risarcimento all'Ente comunale dei canoni di occupazione non incassati relativi all'arbitraria occupazione di terreciviche (cos\u00ec come definite nella Legge 1766/1927), in quanto, ai sensi del comma 6 dell'art. 107 del Decreto Legislativo n 267/2000, \u201ci dirigenti sono direttamente responsabili, in via esclusiva, in relazione agli obiettivi dell'ente, della correttezza amministrativa, della efficienza e dei risultati della gestione\u201d.\nAi sensi del comma 1 dell'art. 63 del DL 446/1997 \"I comuni e le province possono, con regolamento adottato a norma dell'articolo 52, prevedere che l'occupazione, sia permanente che temporanea, di strade, aree e relativi spazi soprastanti e sottostanti appartenenti al proprio demanio o patrimonio indisponibile, comprese le aree destinate a mercati anche attrezzati, sia assoggettata, in sostituzione della tassa per l'occupazione di spazi ed aree pubbliche, al pagamento di un canone\", chiamato Cosap (canone di occupazione spazi ed aree pubbliche).\nAi sensi del comma 5 dell'art. 52 del DL 446/1997, i Comuni possono provvedere all'accertamento e alla riscossione dei tributi e delle altre entrate patrimoniali, tra cui appunto il canone di occupazione di spazi ed aree pubbliche.\nIl punto g) del comma 2 dell'art. 63 del DL 446/1997 prevede, per le occupazioni abusive senza titolo (e quindi il caso dei terreni demaniali civiciarbitrariamente occupati), l'applicazione, oltre al canone regolare, di un'indennit\u00e0 di occupazione pari al 50% del canone; anche ai sensi dell'art. 2043 del Codice Civile \u00e8 sempre dovuta un'indennit\u00e0 di occupazione a favore del Comune finch\u00e9 il terreno non viene rilasciato o sdemanializzato.\nIndennit\u00e0 risarcitoria ai sensi dell'art. 2043 del Codice Civile: \u201c\"Qualunque fatto doloso o colposo, che cagiona ad altri un danno ingiusto, obbliga colui che ha commesso il fatto a risarcire il danno\"\u201d; con Sentenza del 05/12/2009 la Corte d'Appello di Roma - I\u00aa sezione civile, ha respinto l'appello avverso la sentenza del Tribunale di Latina \u2013 sezione di Terracina con cui un arbitrario occupatore di terreni demaniali di uso civico del Comune di Fonti (Lt) era stato condannato al risarcimento dei danni, affermando il principio secondo cui \u00e8 legittimo il risarcimento, a favore del Comune, dei danni subiti dalla collettivit\u00e0 ad opera di un arbitrario occupatore di terre civiche.\nAi sensi dell'art. 72 del D.Lgs 77/1995, poi sostituito dall'art. 230 del T.U.E.L. D.Lgs 267/2000, \u201c\"Il conto del patrimonio rileva i risultati della gestione patrimoniale e riassume la consistenza del patrimonio al termine dell'esercizio, evidenziando le variazioni intervenute nel corso dello stesso, rispetto alla consistenza iniziale\"\u201d (comma 1); \u201c\"Il patrimonio degli enti locali \u00e8 costituito dal complesso dei beni e dei rapporti giuridici, attivi e passivi, di pertinenza di ciascun ente\"\u201d (comma 2); \u201c\"Gli enti locali includono nel conto del patrimonio i beni del demanio, con specifica distinzione, ferme restando le caratteristiche proprie, in relazione alle disposizioni del codice civile\"\u201d (comma 3); \u201c\"Gli enti locali valutano i beni del demanio e del patrimonio\" [\u2026] \"come segue: a) i beni demaniali\" [\u2026] \"f) i censi, livelli ed enfiteusi\"\u201d (comma 4); \u201cGli enti locali provvedono annualmente all'aggiornamento degli inventari\u201d (comma 7).\nGli arbitrari occupatori sono passibili di denuncia per occupazione abusiva di suolo pubblico ai sensi dell'art. 633, dell'art. 639 e dell'art. 639 bis del Codice Penale, come ad esempio accaduto nel Comune di Futani (Sa) dove il Corpo Forestale dello Stato ha deferito alla Procura della Repubblica un arbitrario occupatore di terreni gravati da uso civico di categoria \"A\" ed il Responsabile dell'Ufficio Tecnico Comunale si \u00e8 riservato di emettere ordinanza di ripristino dello stato dei luoghi.\nIl delitto di invasione di terreni demaniali di cui agli artt. 633 e 639 cod. pen. ha natura permanente, atteso che l'offesa al patrimonio demaniale perdura sino a che continua l'invasione arbitraria del terreno al fine di occuparlo o di trarne profitto (Cass. Pen., Sez. II, 20.1.2006, n. 2592).\nLa giurisprudenza della Cassazione sembra prevalentemente orientata a ritenere che l'atto in violazione delle norme della Legge n.1766 del 1927sugli usi civici sia nullo per impossibilit\u00e0 dell'oggetto, ci\u00f2 per l'incommerciabilit\u00e0 del terreno soggetto ad uso civico ed afferma che un atto del genere sia nullo insanabilmente in tutti i casi, senza possibilit\u00e0 di sanatoria. Volendo in questo modo trovare un punto di riferimento normativo nel codice civile, pu\u00f2 affermarsi che la norma applicabile sia l'art. 1418, 2.\u00b0 comma del cod. civ., per il quale produce nullit\u00e0 del contratto la mancanza nell'oggetto di uno dei requisiti previsti dall'art. 1345, vale a dire il requisito della possibilit\u00e0 giuridica (si muove sulla base della predetta considerazione di carattere dogmatico DI SALVO, Forme di sanatoria delle occupazioni dei terreni del demanio civico, in Nuovo dir. agr., 1990, pag. 119).\nLe zone gravate da usi civici sono sottoposte a vincolo paesaggistico ai sensi dell'art. 142 del Decreto Legislativo 42/2004 (Codice dei Beni Culturali e del paesaggio).\nAlcuni esempi di usi civici.\nItalia.\nNell'Italia meridionale era diffuso l'uso del \"livello\", ossia l'utilizzo sotto il profilo agricolo di un terreno, mediante il cosiddetto libello, o contratto. Con il passare del tempo e il mutare dei metodi produttivi in agricoltura questa modalit\u00e0 di uso comune dei beni collettivi \u00e8 andata via via perdendo d'importanza, anche per le profonde inefficienze e il disordine organizzativo che creava.\nA Vallepietra vi era un uso civico abbastanza raro, detto scortecciamento: gli abitanti erano soliti arrotondare i loro redditi costruendo canestri di corteccia che andavano poi a vendere a Roma.\nNel comune di Ardea un'intera tenuta, denominata \"Banditella\" era di vero e proprio demanio civico e nello specifico era destinata ad essere annualmente affittata mediante banditura all'asta (da cui il nome) ed i proventi andavano a beneficio della comunit\u00e0 di Ardea.\nA Cerasuolo nella provincia di Isernia in Molise insiste da oltre un secolo, a seguito dei lasciti testamentari del feudatario Duca Pasquale Marotta, un'amministrazione autonoma di beni di uso civico denominata Dominio Collettivo di Cerasuolo.\nBibliografia.\nAgnoli M. - I beni di uso civico nelle varie realt\u00e0 giuridiche, in Nuova rass., 2007\nMoncelli M. - La valutazione degli Usi civici, Publisfera Bari 2013\nCuris G. - Gli usi civici, le leggi fasciste, Roma, 1928\nFederico P. - Codice degli usi civici e delle propriet\u00e0 collettive Roma 1995\nMoncelli M. - Immobili gravati da uso civico a garanzia dei finanziamenti bancari: compiti del perito estimatore; in \u201dL\u2019Ufficio tecnico\u201d n. 10/13\nMoncelli M. - Nullit\u00e0 dell\u2019Espropriazione forzata in presenza di uso civico; in L\u2019Ufficio tecnico n. 10/2012"}
{"id": "416829", "revid": "1610933", "url": "https://it.wikipedia.org/wiki?curid=416829", "title": "Ipercubo informativo", "text": "L'ipercubo informativo \u00e8 una raccolta di dati di cui si conoscono pi\u00f9 (o meno) di tre dimensioni di analisi. Ogni componente di un dato \u00e8 rappresentata su una dimensione spaziale dell'ipercubo.\nIl cubo permette di rappresentare intuitivamente la dipendenza di un fatto da 3 dimensioni: dunque l'ipercubo \u00e8 una generalizzazione del cubo su n dimensioni, con 1 &lt;= n &lt; \u221e.\nPer semplicit\u00e0, si usa fare riferimento al \"cubo\" indipendentemente dal numero di dimensioni.\nUna rappresentazione di una tabella a doppia entrata \u00e8 associata ad un ipercubo informativo bidimensionale.\nEsempio.\nInizialmente pu\u00f2 essere descritto uno spazio informativo a tre dimensioni e perci\u00f2 con tre assi.\nAl suo interno si voglia rappresentare lo spazio delle vendite di un'attivit\u00e0 per:\nOgni punto dello spazio cos\u00ec costituito rappresenta una misura delle Vendite per le dimensioni informative considerate (a Roma 1 camicia \u00e8 stata venduta a maggio).\nAnalogamente ogni cella del cubo rappresenta il valore assunto all'intersezione delle occorrenze delle dimensioni scelte, ed in questo senso esso pu\u00f2 essere visto come l'oggetto di un'analisi statistica di tipo multivariato.\nAggiungendo una nuova dimensione di analisi, ad esempio il \"Punto Vendita\", si otterrebbe uno spazio 4-dimensionale e analogamente un ipercubo a 4 dimensioni (a Roma 1513 camicie di colore rosa sono state vendute a maggio nel Punto Vendita di Via del Corso)."}
{"id": "416831", "revid": "628767", "url": "https://it.wikipedia.org/wiki?curid=416831", "title": "Luigi I d'Ungheria", "text": "Primo discendente di Carlo I d'Ungheria e di sua moglie Elisabetta di Polonia a sopravvivere all'infanzia, in virt\u00f9 di un trattato stipulato nel 1338 tra suo padre e Casimiro III di Polonia, zio materno di Luigi, si conferm\u00f2 il suo diritto a ereditare il Regno di Polonia se lo zio fosse morto senza avere un figlio. In cambio, Luigi veniva obbligato ad aiutare il suo parente a riprendere possesso delle terre che la Polonia aveva perso nei decenni precedenti. Pur avendo ricevuto il titolo di duca di Transilvania tra il 1339 e il 1342, non amministr\u00f2 la provincia.\nLuigi aveva raggiunto la maggiore et\u00e0 quando successe al padre nel 1342, ma la madre, profondamente religiosa, esercit\u00f2 su di lui una potente influenza. Egli eredit\u00f2 un regno centralizzato e una situazione erariale florida da suo padre; durante i primi anni del suo regno, Luigi partecip\u00f2 alla crociata in corso contro i lituani e ripristin\u00f2 il potere reale in Croazia; i suoi uomini sconfissero in diverse occasioni gli eserciti tartari, con il risultato che il sovrano estese la sua autorit\u00e0 verso il mar Nero. Quando suo fratello Andrea, duca di Calabria e marito della regina Giovanna I di Napoli, fu assassinato nel 1345, Luigi accus\u00f2 la donna del suo omicidio e punirla divenne l'obiettivo principale della sua politica estera. Per tale motivo, lanci\u00f2 due campagne contro il Regno di Napoli tra il 1347 e il 1350. Le sue truppe occuparono vasti territori in entrambe le occasioni e Luigi adott\u00f2 i titoli tipici dei sovrani napoletani (incluso quello di re di Sicilia e Gerusalemme), ma la Santa Sede non riconobbe mai le sue pretese. Gli atti arbitrari e le atrocit\u00e0 commesse dai mercenari che agirono per conto di Luigi resero impopolare il suo governo nel Mezzogiorno, spingendolo a ritirare tutte le sue truppe dal Regno di Napoli nel 1351.\nCome suo padre, Luigi amministr\u00f2 l'Ungheria in maniera assolutista e adoper\u00f2 prerogative reali per concedere privilegi ai suoi cortigiani. Conferm\u00f2 inoltre le libert\u00e0 della nobilt\u00e0 ungherese riconosciute alla dieta del 1351, sottolineando lo status di uguaglianza in vigore per tutti gli aristocratici. Nell'ambito della stessa dieta, introdusse un principio di trasmissione ereditaria dei terreni e impose il pagamento di un canone uniforme tanto ai contadini quanti ai proprietari terrieri, confermando il diritto alla libera circolazione per i primi. Nel 1350, intraprese guerre contro i lituani, la Serbia e l'Orda d'Oro, ripristinando l'autorit\u00e0 dei monarchi ungheresi sui territori lungo le frontiere che erano stati persi nei decenni precedenti. Nel 1358, costrinse la Repubblica di Venezia a rinunciare alle citt\u00e0 situate lungo le coste della Dalmazia. Sempre nel medesimo periodo, esegu\u00ec diversi tentativi di espansione ai fanno dei governanti della Bosnia, della Moldavia, della Valacchia e di parte della Bulgaria e della Serbia. I governanti delle aree appena menzionate si dimostrarono talvolta disposti ad accettare la sua autorit\u00e0, sia perch\u00e9 costretti sia nella speranza di sostegno contro i loro avversari interni, ma il dominio di Luigi in queste regioni risult\u00f2 solo nominale durante la maggior parte del suo regno. I suoi sforzi di convertire i suoi sudditi pagani o ortodossi al cattolicesimo lo resero comunque impopolare nelle latitudini balcaniche. Luigi fond\u00f2 un'universit\u00e0 a P\u00e9cs nel 1367, ma fu chiusa nel giro di due decenni perch\u00e9 non disponeva di entrate sufficienti per mantenerla.\nLuigi eredit\u00f2 la Polonia dopo la morte di suo zio nel 1370. Poich\u00e9 non aveva figli, egli desiderava che i suoi sudditi riconoscessero il diritto delle sue figlie a succedergli e in Ungheria e in Polonia. A tal fine, nel 1374 eman\u00f2 il privilegio di Koszyce, grazie a cui i nobili polacchi videro riconoscersi diverse libert\u00e0. Ad ogni modo, il suo vessatorio modus operandi lo rese impopolare anche a Cracovia. In Ungheria, si preoccup\u00f2 di autorizzare le libere citt\u00e0 regie a delegare i giurati all'alta corte che giudicava i loro casi, istituendo pure un nuovo tribunale di alto grado. Affetto da una malattia della pelle, Luigi divenne ancor pi\u00f9 pio durante gli ultimi anni della sua vita. Nel corso dei prodromi e delle prime fasi dello Scisma d'Occidente, riconobbe Urbano VI come legittimo pontefice. Dopo che Urbano depose Giovanna e insedi\u00f2 il parente di Luigi Carlo di Durazzo sul trono di Napoli, Luigi assistette Carlo nell'occupazione del regno. Nella storiografia ungherese, Luigi \u00e8 stato considerato per secoli il pi\u00f9 potente monarca ungherese a governare un impero \"le cui coste erano bagnate da tre mari\".\nBiografia.\nInfanzia e giovent\u00f9 (1326-1342).\nNato il 5 marzo 1326, Luigi era il terzogenito di Carlo I d'Ungheria e di sua moglie, Elisabetta di Polonia. Il suo nome si doveva allo zio del padre Luigi, vescovo di Tolosa, canonizzato nel 1317. Suo fratello maggiore Carlo, primogenito della famiglia, mor\u00ec prima della nascita di Luigi. Luigi divenne poi il legittimo erede di suo padre dopo la morte di suo fratello Ladislao nel 1329.\nNel corso dei suoi primi anni, fu avvicinato dai suoi maestri alle arti liberali e apprese il francese, il tedesco e il latino. Le fonti segnalavano pure un suo interesse speciale per la storia e l'astrologia. Un chierico di Breslavia, tale Nicholas Neszm\u00e9lyi, gli insegn\u00f2 i principi fondamentali della fede cristiana. Ad un giudizio attento, lo zelo religioso di Luigi si dovette perlopi\u00f9 all'influenza di sua madre. In uno statuto reale, Luigi ricordava che nella sua infanzia, un cavaliere della corte reale, Pietro Poh\u00e1ros, lo portava spesso sulle spalle. I suoi due maestri, Nicholas Drugeth e Nicholas Tapolcs\u00e1nyi, salvarono la vita sia di Luigi sia di suo fratello minore, Andrea, quando Feliciano Zach tent\u00f2 di assassinare la famiglia reale a Visegr\u00e1d il 17 aprile 1330.\nLuigi aveva solo nove anni quando firm\u00f2 un trattato di alleanza tra suo padre e Giovanni I di Boemia. Un anno pi\u00f9 tardi, Luigi accompagn\u00f2 personalmente suo padre nella campagna bellica intrapresa in Austria. Il 1\u00ba marzo 1338, il figlio ed erede di Giovanni di Boemia, Carlo, margravio di Moravia, sottoscrisse una nuova intesa con Carlo I d'Ungheria e Luigi a Visegr\u00e1d. Ai sensi della stessa, Carlo di Moravia riconobbe il diritto dei figli di Carlo I di succedere allo zio materno, Casimiro III di Polonia, se quest'ultimo fosse morto senza avere eredi maschi. Luigi promise inoltre di sposare la figlia di tre anni del margravio, Margherita.\nLa prima moglie di Casimiro III, Aldona di Lituania, si era spenta il 26 maggio 1339. Due importanti nobili polacchi convinsero Casimiro, il quale non aveva avuto un figlio, a nominare sua sorella, Elisabetta, cos\u00ec come la sua progenie, suoi eredi. Secondo gli Annali di Jan D\u0142ugosz del XV secolo, Casimiro tenne un sejm generale a Cracovia, dove \"i prelati e i nobili riuniti\" proclamarono Luigi erede di Casimiro, ma il riferimento ad un organo come il sejm risulta anacronistico. Lo storico Paul W. Knoll riporta che Casimiro preferiva la famiglia di sua sorella alle proprie figlie o un membro di un ramo cadetto della dinastia Piast, in quanto voleva assicurarsi l'appoggio del re d'Ungheria per contrastare lo Stato monastico dei Cavalieri Teutonici. Il padre e lo zio di Luigi firmarono un trattato a Visegr\u00e1d nel mese di luglio in base al quale Casimiro III avrebbe nominato Luigi suo erede qualora fosse morto senza avere un figlio. In cambio, Carlo promise che Luigi avrebbe rioccupato la Pomerania e altre terre polacche perse a vantaggio dell'ordine teutonico senza attingere alle casse erariali della Polonia e che avrebbe insediato solo polacchi nell'amministrazione reale.\nLuigi eredit\u00f2 il titolo di dica di Transilvania da suo padre nel 1339, malgrado non amministr\u00f2 mai di fatto la provincia. Secondo uno statuto reale dello stesso anno, la sposa di Luigi, Margherita di Boemia, viveva alla corte reale ungherese. La corte ducale separata di Luigi and\u00f2 menzionata per la prima volta in uno statuto reale del 1340.\nPrimi anni di regno (1342-1345).\nCarlo I mor\u00ec il 16 luglio 1342. Cinque giorni dopo, Csan\u00e1d Telegdi, arcivescovo di Esztergom, incoron\u00f2 Luigi re con la Corona di Santo Stefano a Sz\u00e9kesfeh\u00e9rv\u00e1r. Sebbene Luigi avesse raggiunto la maggiore et\u00e0, sua madre Elisabetta \"ag\u00ec alla stregua di una sorta di co-reggente\" per decenni, esercitando dunque una forte influenza su di lui. Luigi eredit\u00f2 una situazione erariale florida da suo padre, che aveva rafforzato l'autorit\u00e0 reale e governato senza adunare diete durante gli ultimi decenni del suo dominio.\nLuigi introdusse un nuovo sistema di concessioni fondiarie, escludendo dalla donazione i fratelli del beneficiario e altri parenti in contrasto con il diritto consuetudinario: tali propriet\u00e0, il cui godimento restava concesso a titolo di prestito, passavano alla Corona in caso di morte degli ultimi discendenti maschi del beneficiario. Inoltre, Luigi spesso promosse l'istituto del \"praefectio in filium\", in virt\u00f9 del quale una figlia era ammessa ad ereditare le propriet\u00e0 del padre esattamente come se fosse di sesso maschile, malgrado la legge consuetudinaria prescrivesse che la propriet\u00e0 fondiaria di un nobile defunto senza figli doveva passare ai suoi parenti. Il magiaro concesse nella pratica spesso questo privilegio alle mogli dei suoi favoriti. Luigi autorizz\u00f2 in svariati casi i proprietari terrieri ad applicare la pena capitale (\"ius gladii\") nei loro possedimenti, limitando dunque l'autorit\u00e0 e il peso giudiziario dei magistrati delle contee.\nWilliam Drugeth, un influente consigliere del defunto padre di Luigi, mor\u00ec nel settembre 1342. Questi lasci\u00f2 in eredit\u00e0 i suoi possedimenti terrieri a suo fratello, Nicola, ma Luigi si appropri\u00f2 di quei feudi. Nel tardo autunno, Luigi rimosse dal suo incarico il voivoda di Transilvania fedele a suo padre, Tommaso Sz\u00e9cs\u00e9nyi, sebbene la moglie di quest'ultimo fosse una lontana cugina della regina madre. Il magiaro parteggiava prediligeva in particolare i Lackfi, tanto che otto membri di quella famiglia ricoprirono alte cariche durante il suo regno. Andrea Lackfi rivest\u00ec l'incarico di comandante dell'esercito reale durante la prima guerra avvenuta durante il mandato di Luigi. Alla fine del 1342 o all'inizio del 1343, invase la Serbia e rimise in piedi il Banato di Macs\u00f3, perduto durante il regno di suo padre.\nRoberto d'Angi\u00f2, re di Napoli, mor\u00ec il 20 gennaio 1343. Nel suo testamento, dichiar\u00f2 la sua nipote, Giovanna I, sua unica erede, escludendo dunque il fratello minore di Luigi, Andrea, marito di Giovanna, dalla possibilit\u00e0 di aspirare a un titolo. Luigi e sua madre consideravano l'azione una violazione di un precedente accordo tra i defunti re di Napoli e Ungheria. Luigi visit\u00f2 il padre della sua sposa, Carlo di Moravia, a Praga, per persuaderlo a intervenire per conto di Andrea presso l'ex sostenitore di Carlo, papa Clemente VI, il signore supremo del Regno di Napoli. Luigi opt\u00f2 anche per l'invio di ambasciatori all'attenzione dei suoi parenti napoletani e degli alti funzionari del regno, esortandoli a promuovere gli interessi di suo fratello. Sua madre Elisabetta part\u00ec per Napoli in estate, portando con s\u00e9 quasi l'intero tesoro reale, inclusi pi\u00f9 di 6.628 kg d'argento e 5.150 d'oro. Durante i suoi sette mesi di permanenza in Italia, riusc\u00ec solo a convincere la nuora e il papa a promettere che Andrea sarebbe stato incoronato come marito di Giovanna.\nSecondo la cronaca quasi contemporanea del chierico e storico Giovanni di K\u00fck\u00fcll\u0151, Luigi lanci\u00f2 la sua prima campagna contro un gruppo di sassoni di Transilvania che si erano rifiutati di pagare le tasse, costringendoli alla resa nell'estate del 1344. Durante il suo soggiorno in Transilvania, Nicolae Alexandru, figlio del principe di Valacchia Basarab, giur\u00f2 fedelt\u00e0 al sovrano ungherese per conto di suo padre a Brass\u00f3; in tal modo la sovranit\u00e0 della Corona ungherese sulla Valacchia fu, almeno de iure, ripristinata.\nLuigi si un\u00ec alla crociata in corso contro i lituani di fede pagana nel dicembre 1344. I crociati, tra cui Giovanni I di Boemia, Carlo di Moravia, Pietro I di Borbone e Guglielmo II di Hainaut, si spinsero molto all'interno del Granducato e giunsero ad assediare la capitale Vilnius. Tuttavia, un'invasione dei baltici ai danni delle terre possedute dai cavalieri teutonici li costrinse a revocare l'assedio. Luigi torn\u00f2 pi\u00f9 tardi in patria alla fine del febbraio 1345. In quel frangente, invi\u00f2 Andrea Lackfi a invadere le terre dell'Orda d'Oro a mo' di rappresaglia per le precedenti razzie eseguite dai tartari in Transilvania e a Szepess\u00e9g. Lackfi e il suo esercito di guerrieri, principalmente siculi, inflissero una sonora sconfitta a un grande esercito tataro. In seguito, il controllo dell'Orda d'Oro sulle terre tra i Carpazi orientali e il mar Nero prosegu\u00ec il suo processo di indebolimento. Un conflitto tra lo zio e il suocero di Luigi, rispettivamente Casimiro III di Polonia e Carlo di Moravia, gener\u00f2 una guerra tra Polonia e Boemia nel mese di aprile. In questo conflitto, il magiaro sostenne lo zio con dei rinforzi in armonia con l'accordo del 1339.\nMentre gli ungheresi stavano combattendo in Polonia e contro i tartari, il monarca marci\u00f2 verso la Croazia nel giugno del 1345 assediando subito Knin, antica sede del defunto Ivan I Nelipac, il quale aveva resistito con successo al padre di Luigi, costringendo la vedova e il figlio ad arrendersi. Allo stesso modo, i conti di Corbavia e altri nobili croati si sottomisero a lui durante la sua esperienza in Croazia, stimolando i cittadini di Zara a ribellarsi alla Repubblica di Venezia e a sollecitare il magiaro a porli sotto la sua sovranit\u00e0. Luigi nel frattempo aveva fatto ritorno a Visegr\u00e1d e invi\u00f2 Stefano II, bano di Bosnia, per assistere i cittadini di Zara, ma questi non combatt\u00e9 contro i veneziani.\nCampagne napoletane (1345\u20131350).\nIl fratello di Luigi, Andrea, fu assassinato ad Aversa il 18 settembre 1345. Luigi e sua madre accusarono la regina Giovanna I, il principe Roberto di Taranto, il duca Carlo di Gravina, e altri membri dei rami napoletani della casa d'Angi\u00f2 di aver complottato ai danni di Andrea. Nella sua lettera del 15 gennaio 1346 a papa Clemente VI, Luigi richiese che il pontefice si occupasse di detronizzare la regina \"assassina di mariti\" in favore di Carlo Martello, figlio giovanissimo di Andrea. Luigi reclam\u00f2 anche la reggenza del regno durante la minore et\u00e0 del nipote, riferendosi alla sua discendenza patrilineare dal figlio primogenito del padre di Roberto il Saggio, Carlo II di Napoli. Promise altres\u00ec di aumentare la quantit\u00e0 di decime annuali che i re di Napoli avrebbero pagato alla Santa Sede. Considerata l'incapacit\u00e0 del papa nell'indagare completamente sull'omicidio di Andrea, Luigi decise di invadere l'Italia meridionale. In preparazione all'invasione, sped\u00ec i suoi messaggeri ad Ancona e in altre citt\u00e0 italiane prima dell'estate 1346.\nMentre i suoi inviati negoziavano in Italia, Luigi marci\u00f2 in Dalmazia per rilevare Zara, ma i veneziani corruppero i suoi comandanti. Quando i cittadini si ribellarono e attaccarono gli assedianti il 1\u00ba luglio, l'esercito reale non intervenne e i veneziani sconfissero i difensori fuori le mura della citt\u00e0. Luigi si ritir\u00f2 ma rifiut\u00f2 di rinunciare alla Dalmazia, anche se i veneziani si offrirono di pagare 320.000 fiorini d'oro a titolo di risarcimento. Tuttavia, mancando il supporto militare del magiaro, Zara si arrese ai veneziani il 21 dicembre 1346.\nLuigi invi\u00f2 una dopo l'altra piccole spedizioni in Italia all'inizio della sua guerra contro Giovanna, perch\u00e9 non voleva mettere in atto un approccio aggressivo con i napoletani che avevano gi\u00e0 patito una carestia l'anno precedente. Le sue prime truppe partirono sotto il comando di Nicola II V\u00e1s\u00e1ri, vescovo di Nyitra, il 24 aprile 1347. Luigi assunse anche mercenari tedeschi per eseguire l'operazione e lasci\u00f2 Visegr\u00e1d l'11 novembre. Dopo aver marciato attraverso Udine, Verona, Modena, Bologna, Urbino e Perugia, fece il suo ingresso nel Regno di Napoli il 24 dicembre nei pressi di L'Aquila, che lo lasci\u00f2 accedere.\nLa regina Giovanna si rispos\u00f2 maritando un suo cugino, Luigi di Taranto, e fugg\u00ec alla volta di Marsiglia l'11 gennaio 1348. Gli altri loro parenti, Roberto di Taranto e Carlo di Gravina, visitarono Luigi ad Aversa allo scopo di effettuare delle negoziazioni. L'ungherese li ricevette amichevolmente e li convinse a persuadere i loro fratelli, Filippo di Taranto e Luigi di Durazzo, ad unirsi alle discussioni. Tuttavia, dopo il loro arrivo, \"il sorriso di Luigi lasci\u00f2 spazio a un'espressione pi\u00f9 contrita mentre svelava con termini accesi i veri sentimenti che provava per i principi e che aveva tenuto nascosti fino ad allora\", secondo il contemporaneo Domenico da Gravina. Egli ribad\u00ec le sue precedenti accuse, incolp\u00f2 i suoi parenti per l'omicidio di suo fratello e li fece catturare il 22 gennaio. Il giorno dopo, Carlo di Durazzo (il marito della sorella di Giovanna I, Maria) fin\u00ec decapitato per ordine di Luigi. Gli altri principi finirono prigionieri e inviati in Ungheria, insieme al nipote neonato di Luigi, Carlo Martello.\nLuigi marci\u00f2 nella citt\u00e0 di Napoli nel mese di febbraio. I cittadini gli offrirono un cerimonioso ingresso, ma lui lo rifiut\u00f2, minacciando di lasciare che i suoi soldati saccheggiassero la citt\u00e0 se non fossero state aumentate le tasse. Subito dopo, egli adott\u00f2 i titoli tradizionali dei re di Napoli (\"re di Sicilia e di Gerusalemme, duca di Puglia e Principato di Capua\") e amministr\u00f2 il regno dal Maschio Angioino, lasciando i suoi mercenari di guardia nelle costruzioni difensive principali. Stando a Domenico da Gravina, il magiaro si serv\u00ec di metodi di indagine insolitamente brutali per catturare tutti i complici implicati nella morte di suo fratello. La maggior parte delle famiglie nobili locali (tra cui i Del Balzo e i Sanseverino) si rifiutarono di collaborare con lui. Il papa evit\u00f2 consapevolmente di confermare la supremazia dell'Ungheria su Napoli, poich\u00e9 ci\u00f2 avrebbe unito due potenti domini sotto la medesima autorit\u00e0, appunto quella di Luigi. Il papa e i cardinali dichiararono la regina Giovanna innocente rispetto all'accusa di omicidio di suo marito nel corso di un riunione formale del collegio cardinalizio.\nL'arrivo della peste nera costrinse Luigi a lasciare l'Italia in tutta fretta a maggio. Egli nomin\u00f2 Ulrich Wolfhardt governatore di Napoli, ma i suoi mercenari non impedirono a Giovanna I e a suo marito di tornare a settembre. Luigi, che aveva firmato una tregua di otto anni con Venezia il 5 agosto, invi\u00f2 nuovi rinforzi a Napoli sotto il comando di Stefano Lackfi, voivoda di Transilvania, alla fine del 1349. Lackfi rioccup\u00f2 Capua, Aversa e altre postazioni difensive perse in favore di Giovanna I, ma un ammutinamento tra i suoi mercenari tedeschi lo costrinse a tornare in Ungheria. La peste nera aveva gi\u00e0 raggiunto mentre egli si trovava in viaggio la sua terra natia. La prima ondata dell'epidemia si concluse a giugno riacuendosi a settembre, contagiando e causando la morte della sua prima moglie Margherita: anche Luigi si ammal\u00f2, riuscendo per\u00f2 a sopravvivere. Sebbene la peste nera si rivel\u00f2 meno devastante nella poco abitata Ungheria rispetto ad altre parti d'Europa, alcune regioni subirono uno spopolamento significativo nel 1349 e la domanda di forza lavoro crebbe in maniera galoppante negli anni successivi.\nLuigi propose ufficialmente nel frattempo di rinunciare al Regno di Napoli se Clemente avesse detronizzato Giovanna. Dopo il rifiuto del pontefice, l'ungherese part\u00ec per la sua seconda campagna napoletana nell'aprile del 1350. Soppresse un ammutinamento avvenuto tra le fila dei suoi mercenari mentre lui e il suo seguito stavano aspettando l'arrivo di ulteriori uomini al porto di Barletta. Mentre marciava verso Napoli, incontr\u00f2 resistenza in molte citt\u00e0 perch\u00e9 le sue avanguardie, al servizio di Stefano Lackfi, erano diventate famose per la loro crudelt\u00e0. Durante la campagna, Luigi guid\u00f2 personalmente assalti e scal\u00f2 le mura della citt\u00e0 insieme ai suoi soldati, mettendo in pericolo la propria vita. Durante l'assedio di Canosa di Puglia, Luigi cadde nel fossato da una scala quando un difensore del forte lo colp\u00ec con un sasso scagliato dalle mura. Si tuff\u00f2 nel corso dello stesso scontro in un fiume senza esitazione per salvare un giovane soldato che fu travolto mentre esplorava un guado su suo ordine. Una freccia trafisse in seguito la gamba sinistra di Luigi durante l'assedio di Aversa. Dopo la caduta di quest'ultima in mano alle truppe ungheresi il 3 agosto, la regina Giovanna e suo marito fuggirono nuovamente da Napoli, temendo il peggio. Ad ogni modo, Luigi decise a sorpresa di tornare in Ungheria e abbandonare il meridione. Secondo lo storico coevo Matteo Villani, il magiaro tent\u00f2 di \"lasciare il regno senza perdere la faccia\", dopo essere fuggito senza soldi e aver sperimentato la resistenza della popolazione locale.\nPer celebrare il giubileo del 1350, Luigi visit\u00f2 Roma durante il suo viaggio di ritorno in patria, giungendo infine a Buda il 25 ottobre 1350. Con la mediazione della Santa Sede, gli ambasciatori di Luigi e del marito della regina Giovanna, Ludovico di Taranto, firmarono una tregua per sei mesi. Il papa promise a Luigi che il ruolo della regina nell'omicidio del marito sarebbe stato nuovamente indagato, mentre lui ordin\u00f2 alla nobildonna di pagare 300.000 fiorini d'oro come riscatto per i principi napoletani imprigionati.\nEspansione (1350-1358).\nCasimiro III di Polonia esort\u00f2 Luigi a intervenire nella sua guerra con i lituani che avevano occupato Br\u0117st, Volodymyr-Volyns'kyj e altre importanti citt\u00e0 della Galizia e Lodomiria negli anni precedenti. I due monarchi concordarono che la Galizia e la Lodomiria sarebbero state accorpate al Regno di Ungheria dopo la morte di Casimiro. Casimiro autorizz\u00f2 inoltre Luigi a riscattare i due regni per 100.000 fiorini se Casimiro avesse avuto un figlio. Luigi guid\u00f2 il suo esercito a Cracovia nel giugno del 1351: poich\u00e9 Casimiro si ammal\u00f2, Luigi divenne l'unico comandante dell'esercito congiunto polacco e ungherese. Fu in quel momento che invase le terre del principe lituano, K\u0119stutis, a luglio. Questi apparentemente accett\u00f2 la sovranit\u00e0 di Luigi il 15 agosto, cos\u00ec come, essendo ancora di fede pagana, il battesimo cristiano insieme a suoi fratelli in un incontro tenutosi a Buda. Tuttavia, K\u0119stutis non fece nulla per mantenere le sue promesse dopo il ritiro delle truppe polacche e ungheresi. Nel tentativo di catturare K\u0119stutis, Luigi fece ritorno, ma non riusc\u00ec a sconfiggere i baltici, che uccisero persino uno dei suoi alleati, Boleslao III di P\u0142ock, in battaglia. Constatato l'inganno del lituano, il monarca torn\u00f2 a Buda prima del 13 settembre. Un legato pontificio fece visita a Luigi per convincerlo a dichiarare guerra a Stefano Du\u0161an, imperatore dei serbi, il quale aveva costretto i suoi sudditi cattolici di rito romano a ricevere il battesimo della Chiesa ortodossa serba.\nPer far fronte alle lamentele dei nobili ungheresi, Luigi tenne una dieta alla fine del 1351. Egli conferm\u00f2 tutte le disposizioni sancite nella bolla d'oro del 1222 tranne una, dichiarando che tutti i nobili godevano delle stesse libert\u00e0 nei suoi regni. Il diritto scartato riguardava la facolt\u00e0 per i nobili defunti senza figli a lasciare in eredit\u00e0 i loro beni senza condizioni. Introdusse al suo posto un sistema col quale si prescriveva che i beni di un nobile privo di discendenti maschi andassero ai suoi parenti, o nel caso di assenza di un qualsivoglia affine, alla Corona. Nel corso della stessa dieta, Luigi ordin\u00f2 a tutti i proprietari terrieri di raccogliere il \"nono\", cio\u00e8 un decimo di determinati prodotti agricoli, dai contadini che detenevano appezzamenti nelle loro tenute. Inoltre, conferm\u00f2 il diritto di tutti i contadini a trasferirsi liberamente nei latifondi di un altro proprietario terriero.\nL'\"accordo generale\" tra Luigi e la coppia reale di Napoli \"fu accettato da entrambe le parti\" nel 1351, secondo il contemporaneo Niccol\u00f2 Acciaiuoli: Giovanna I e suo marito tornarono quindi nel Regno di Napoli e le truppe di Luigi si ritirarono. Il sovrano rinunci\u00f2 addirittura al riscatto che Giovanna I aveva promesso di pagare per la liberazione dei principi napoletani imprigionati, affermando che non era andato in \"guerra per avidit\u00e0, ma per vendicare la morte di suo fratello\". Luigi continu\u00f2 ad impiegare i titoli di suo nonno, Carlo Martello d'Angi\u00f2 (figlio primogenito di Carlo II di Napoli), definendosi \"principe di Salerno e signore di Monte Sant'Angelo\".\nCasimiro III assedi\u00f2 Belz e Luigi si incontr\u00f2 con suo zio nel marzo 1352. Durante l'assedio, terminato senza la resa del forte, Luigi ne usc\u00ec gravemente ferito alla testa. Algirdas, granduca di Lituania, assunse mercenari tartari che presero d'assalto la Podolia e Luigi fece ben poco per ostacolarli, in quanto temeva un'invasione proveniente della Transilvania. Papa Clemente proclam\u00f2 l'ennesima crociata contro i lituani e i tartari a maggio, autorizzando Luigi riscuotere una decima dalle rendite della Chiesa per i prossimi quattro anni. Il pontefice asser\u00ec di non aver mai \"conceduto un decimo di tale durata\", sottolineando il legame tra la sua magnanimit\u00e0 e la liberazione dei principi napoletani imprigionati. Il papa autorizz\u00f2 anche Luigi a impadronirsi delle terre dei pagani e degli scismatici confinanti con i suoi domini.\nSebbene Luigi avesse contratto un'alleanza con la Repubblica di Genova nell'ottobre del 1352, non intervenne nella guerra genovese-veneziana, perch\u00e9 la sua tregua del 1349 con Venezia era ancora in vigore. Luigi spos\u00f2 Elisabetta di Bosnia, che era la figlia del suo vassallo, Stefano II, nel 1353: lo storico Gyula Krist\u00f3 ritiene che questo matrimonio mostr\u00f2 il rinnovato interesse di Luigi per la geopolitica della penisola balcanica. Mentre era a caccia nel Comitato di Z\u00f3lyom, alla fine di novembre 1353, un orso bruno lo attacc\u00f2, infliggendogli 24 ferite alle gambe. La vita del monarca fu salvata da un cavaliere di corte, Giovanni Beseny\u0151, che uccise la bestia con la sua spada.\nSecondo Matteo Villani, quando Luigi torn\u00f2 in forze, lanci\u00f2 una spedizione contro l'Orda d'Oro alla testa di un esercito di 200.000 cavalieri nell'aprile 1354. Il giovane sovrano rivale, che lo storico Iv\u00e1n Bert\u00e9nyi ha identificato con Gan\u012b Bek, non voleva fare la guerra contro l'Ungheria e accett\u00f2 di suggellare una pace. Sebbene nessun'altra fonte primaria menzioni quella campagna e quel trattato, i tartari non razziarono la Transilvania dopo il 1354, lasciando desumere che il resoconto di Villani sia affidabile. Nello medesimo anno, Luigi invase la Serbia, costringendo Stefano Du\u0161an a ritirarsi dalla regione lungo il fiume Sava. Impossibilitato ad agire diversamente, Du\u0161an avvi\u00f2 le trattative con la Santa Sede per il riconoscimento del primato papale. L'anno successivo, Luigi invi\u00f2 rinforzi a Casimiro III per combattere contro i lituani, affiancando altres\u00ec con i suoi uomini Alberto II d'Austria contro Zurigo. I delegati veneziani offrirono a Luigi 6.000-7.000 ducati d'oro come compenso per la Dalmazia, ma il magiaro si rifiut\u00f2 di rinunciare al suo piano di riconquista della provincia. Firm\u00f2 dunque un'alleanza con Alberto II di Austria e Nicola di Lussemburgo, patriarca di Aquileia, in chiave anti-veneziana. Su suo ordine, i signori croati assediarono e catturarono Clissa, una fortezza dalmata che la sorella di Stefano Du\u0161an, Jelena, aveva ereditato da suo marito, Mladen \u0160ubi\u0107.\nNell'estate del 1356, Luigi invase i territori veneziani senza una formale dichiarazione di guerra, rendendosi responsabile il 27 luglio dell'assedio di Treviso. Un nobile locale, Giuliano Baldachino, faceva notare che Luigi sedeva da solo mentre scriveva le sue lettere sulle rive del fiume Sile ogni mattina. Baldachino propose ai veneziani di assassinarlo in cambio di 12.000 fiorini d'oro e Castelfranco Veneto, ma questi rifiutarono la sua offerta perch\u00e9 non condivideva con loro i dettagli dei suoi piani. Luigi torn\u00f2 a Buda in autunno, ma le sue truppe continuarono l'assedio. Papa Innocenzo VI intervenne in prima persona chiedendo ai veneziani di stringere una tregua per chiudere le lotte. Il papa fece di Luigi il \"portabandiera della Chiesa\" e gli concesse una decima triennale per combattere contro Francesco II Ordelaffi e altri signori ribelli nello Stato Pontificio. Luigi invi\u00f2 un esercito al comando di Nicola Lackfi per sostenere le truppe del papato in Italia.\nLuigi marci\u00f2 una nuova volta in Dalmazia nel luglio 1357. Spalato, Tra\u00f9 e Sebenico presto si sbarazzarono dei governatori veneziani e si arresero ai magiari. Dopo un breve assedio, l'esercito di Luigi conquist\u00f2 anche Zara con l'ausilio dei suoi cittadini. Tvrtko I di Bosnia, subentrato al suocero di Luigi nel 1353, si arrese nella Zaclumia occidentale a Luigi, che reclam\u00f2 quel territorio come dote di sua moglie. Nella pace di Zara, firmata il 18 febbraio 1358, la Repubblica di Venezia rinunciava a tutte le citt\u00e0 e isole dalmate tra il golfo di Quarnaro e Durazzo in favore dell'Ungheria: anche la Repubblica di Ragusa accett\u00f2 la sovranit\u00e0 di Luigi. Le citt\u00e0 dalmate rimasero comunit\u00e0 autonome, dovendo solo un tributo annuale e un servizio navale a Luigi, che abol\u00ec pure tutte le restrizioni commerciali introdotte durante il dominio dei veneziani. I mercanti ragusani avevano esplicitamente il diritto di commerciare liberamente in Serbia, anche in caso di guerra scoppiata con gli ungheresi.\nGuerre nei Balcani (1358-1370).\nLa Serbia cominci\u00f2 a sfaldarsi dopo la morte di Stefano Du\u0161an. Secondo Matteo Villani, un signore serbo non identificato cerc\u00f2 assistenza ungherese contro un suo nemico pi\u00f9 potente (e altrettanto ignoto) alla fine degli anni 1350. Nel tentativo di identificarlo, gli storici John V.A. Fine e P\u00e1l Engel riferiscono che il signore serbo era un membro della famiglia aristocratica dei Rastislali\u0107. Gyula Krist\u00f3 e Iv\u00e1n Bert\u00e9nyi lo identificano invece come Lazar Hrebeljanovi\u0107. I documenti reali del 1358 lasciano intuire che le truppe ungheresi si scontrarono in Serbia nell'ottobre 1358. L'estate successiva, Luigi stesso marci\u00f2 in Serbia, ma Stefano Uro\u0161 V evit\u00f2 di ingaggiare battaglia.\nLuigi e l'esercito reale rimasero in Transilvania nel novembre 1359 e nel gennaio 1360, circostanza la quale implica che progettasse una spedizione militare contro la Vallachia o un altro territorio vicino. Un atto del 1360 riferisce che il voivoda di origine moldave Drago\u0219 aveva restaurato la sovranit\u00e0 di Luigi in Moldavia dopo una ribellione della comunit\u00e0 rumena locale. Stando alla maggioranza delle cronache relative alla Moldavia, Drago\u0219, a volte identificato con Drago\u0219 di Giule\u0219ti e talvolta come Drago\u0219 di Bedeu, part\u00ec \"dalle terre ungheresi, pi\u00f9 precisamente da Maramure\u0219\", alla testa del suo seguito, attraversando i Carpazi mentre inseguiva un uro e stabilendosi poi nella valle del fiume Moldavia nel 1359. Le stesse cronache presentarono la migrazione di Drago\u0219 come un passo decisivo nello sviluppo del Principato di Moldavia. Un altro voivoda rumeno, Bogdan, che si era ribellato a Luigi e aveva saccheggiato i feudi dei proprietari terrieri rumeni fedeli al re gi\u00e0 nel 1340, part\u00ec dall'Ungheria e invase la Moldavia all'inizio del 1360. Bogdan espulse a quel punto i discendenti del vassallo di Luigi, Drago\u0219, dal principato. Secondo Giovanni di K\u00fck\u00fcll\u0151, Luigi lanci\u00f2 diverse spedizioni contro Bogdan, ma la data delle stesse resta irricostruibile. Quanto appare certo \u00e8 che Bogdan govern\u00f2 la Moldavia come principe indipendente.\nSu richiesta del papa, Luigi sped\u00ec truppe ungheresi in soccorso di Bologna, assediata dalle truppe di Bernab\u00f2 Visconti. Dopo che Visconti tolse l'assedio, i mercenari di Luigi saccheggiarono l'Emilia e si rifiutarono di collaborare con il legato pontificio; per punizione, Luigi fece imprigionare il comandante dell'esercito. Dopo un conflitto emerso tra l'imperatore Carlo IV e Rodolfo IV d'Asburgo, si diffusero voci su una cospirazione volta a detronizzare l'imperatore in favore del secondo o di Luigi. Carlo IV, Rodolfo IV e Luigi si incontrarono a Nagyszombat a maggio: l'imperatore e il duca abbandonarono di comune accordo le rispettive pretese. Luigi persuase inoltre l'imperatore a rinunciare alla sua supremazia sul Ducato di P\u0142ock, in Polonia.\nIl sovrano ungherese decise di convertire gli ebrei presenti nei suoi domini al cattolicesimo intorno al 1360. Quando si verificarono casi di resistenza, decise di espellerli dai suoi possedimenti: i loro beni immobili furono confiscati, ma ricevettero il permesso di portare con s\u00e9 i loro beni personali e anche di recuperare i prestiti che avevano fatto. In quell'occasione non ebbe luogo alcun pogrom, evento insolito nell'Europa nel XIV secolo, almeno secondo il giudizio dello storico ungherese di origini ebraiche Raphael Patai.\nL'imperatore Carlo IV e Rodolfo IV d'Austria firmarono un trattato di alleanza contro il patriarca di Aquileia, alleato di Luigi, nell'agosto del 1361. Temendo la formazione di una coalizione lungo la demarcazione occidentale dell'Ungheria, Luigi chiese al suo vecchio nemico, Luigi di Taranto (marito di Giovanna I), di inviare almeno uno dei suoi fratelli a Buda, riuscendo a mediare una riconciliazione tra Rodolfo IV e il patriarca. In un incontro con gli inviati di Luigi a Praga, l'imperatore Carlo si lasci\u00f2 andare a un'offesa sulla madre di Luigi, definendola, secondo quanto riferito dalla cronaca di Jan D\u0142ugosz, \"una donna senza pudore\". Luigi pretese delle scuse, ma l'imperatore fece orecchie da mercante.\nIn vista di una guerra contro la Boemia, il monarca magiaro ordin\u00f2 la mobilitazione dell'esercito reale e marci\u00f2 verso Trencs\u00e9n. Tuttavia, coloro che avrebbero dovuto affiancarlo in quanto alleati (Rodolfo IV d'Austria, Mainardo III di Tirolo e Casimiro III di Polonia) non si unirono a lui, evento che spinse l'imperatore ad avviare delle trattative durate mesi con la mediazione di Casimiro III. Luigi si riconcili\u00f2 infine con Carlo IV nel loro incontro a Uhersk\u00e9 Hradi\u0161t\u011b l'8 maggio 1363.\nLuigi invase la Bosnia da due direzioni nella primavera del 1363: un esercito al comando del palatino Nicola Kont e di Nicola Ap\u00e1ti, arcivescovo di Esztergom, assediarono Srebrenica, ma la fortezza non si arrese. Poich\u00e9 il sigillo reale fu rubato durante gli scontri, il sovrano prefer\u00ec realizzarne uno nuovo per lavare via l'onta e tutti precedenti documenti regali dovettero essere adattati al cambiamento. L'esercito sotto il comando personale di Luigi prese di mira Sokolac a luglio, pur tuttavia senza avere successo. I combattenti ungheresi tornarono alla fine in patria nello stesso mese. Il 31 marzo 1263, papa Urbano V proclam\u00f2 una crociata contro le potenze musulmane del Mediterraneo, su richiesta di Pietro I di Cipro. Urbano V esort\u00f2 Luigi ad unirsi alla crociata, sottolineando la sua potente influenza, la sua devozione alla Croce e la sua \"miglior posizione geografica per apportare dei contributi\". Il mese successivo, il pontefice riscosse una decima di tre anni sulle entrate della Chiesa in Ungheria e domand\u00f2 a Luigi di aiutare i funzionari papali a riscuotere la tassa. Tuttavia, Luigi si prodig\u00f2 con ogni mezzo al fine di ostacolare le attivit\u00e0 degli esattori pontifici, affermando che aveva bisogno di risorse per coprire i costi delle sue future guerre contro gli infedeli e i nemici del papa in Italia.\nLuigi sottoscrisse un trattato con l'imperatore Carlo e Rodolfo IV d'Austria a Brno all'inizio del 1364, grazie al quale pose fine ai loro conflitti. A settembre, il magiaro visit\u00f2 Cracovia per partecipare al grande congresso dove Pietro I di Cipro tent\u00f2 di persuadere una dozzina di monarchi europei ad unirsi alla crociata. Luigi fu l'unico monarca a promettere assistenza, malgrado in seguito non mantenne il voto. Sempre durante il congresso, Casimiro III di Polonia conferm\u00f2 il diritto di Luigi di succedergli in Polonia se fosse morto senza un figlio maschio. Poich\u00e9 nemmeno Luigi aveva avuto un figlio, invit\u00f2 un suo lontano parente, Carlo III di Napoli, in Ungheria nel 1364, pur senza nominare il giovane principe come suo erede ufficiale. Luigi permise ai semiti di tornare in Ungheria nello stesso anno: i processi legali tra gli ebrei e coloro che avevano sequestrato le loro case richiesero anni prima che si giungesse a una soluzione definitiva.\nSempre attento agli avvenimenti che accadevano in Europa centrale, Luigi riun\u00ec i suoi eserciti a Temesv\u00e1r nel febbraio 1365. Secondo uno statuto reale di quell'anno, stava pianificando di invadere la Valacchia perch\u00e9 il nuovo voivoda, Vladislav Vlaicu, si era rifiutato di prestargli obbedienza. Poich\u00e9 a quanto sembra fin\u00ec per guidare una campagna contro lo Zarato di Vidin e il suo sovrano Ivan Sracimir, affiliati ai bulgari, si pu\u00f2 presupporre che Vladislav Vlaicu su fosse arreso a lui in tempi rapidi. Luigi assunse il controllo di Vidin e imprigion\u00f2 Ivan Sracimir a maggio o giugno. Nel giro di tre mesi, i suoi uomini occuparono il regno di Ivan Sracimir, evento a cui segu\u00ec un'incorporazione parziale a livello amministrativo della regione come provincia di confine o banato, sotto il comando dei signori ungheresi.\nL'imperatore bizantino Giovanni V Paleologo visit\u00f2 Luigi a Buda all'inizio del 1366, cercando il suo aiuto contro i turchi ottomani, che stavano iniziando a costituire una seria minaccia per i suoi possedimenti. Si tratt\u00f2 della prima volta in cui un imperatore bizantino lasci\u00f2 il suo impero per chiedere l'assistenza di un monarca straniero. Secondo il medico di Luigi, Giovanni Conversini, al suo primo incontro con il magiaro, l'imperatore rifiut\u00f2 di scendere da cavallo e di togliersi il cappello, cosa che offese il monarca ospitante. Giovanni V promise di promuovere l'unione della Chiesa bizantina con il papato: Luigi si dichiar\u00f2 disponibile a fornirgli ausilio, ma n\u00e9 l'imperatore n\u00e9 Luigi mantennero le proprie promesse. Papa Urbano incoraggi\u00f2 Luigi a non inviare aiuti a Costantinopoli prima che l'imperatore avesse garantito l'unione della Chiesa.\nLuigi soggiorn\u00f2 in Transilvania tra giugno e settembre 1366, il che implica che scaten\u00f2 una guerra contro la Moldavia. In quella fase eman\u00f2 il decreto di Turda, che autorizzava i nobili della Transilvania a emettere sentenze contro \"malfattori appartenenti a qualsiasi etnia, specialmente rumeni\". Si decret\u00f2 inoltre che la testimonianza di uno knez rumeno direttamente nominato dalla Corona non avesse lo stesso valore di quella di un nobile: tale distinzione non comportava comunque effetti sul piano sociale n\u00e9 esimeva dal pagamento di tributi una categoria piuttosto che l'altra. Nello stesso anno, Luigi concesse il Banato di Severin e il Comitato di Fogaras a Vladislav Vlaicu di Valacchia, il quale aveva accettato la sua sovranit\u00e0. Anche Tvrtko I di Bosnia si sottomise all'autorit\u00e0 di Luigi, dopo aver ottenuto il supporto dei guerrieri ungheresi funzionale a riportarlo sul suo trono all'inizio del 1367.\nOltre agli ebrei, Luigi tent\u00f2 di convertire anche altri sudditi pagani o \"scismatici\" al cattolicesimo, non facendosi scrupoli a ricorrere alla forza. La conversione dei cumani pagani che si erano stabiliti in Ungheria un secolo prima fu completata proprio durante il suo regno, stando a quanto riferito da Giovanni di K\u00fck\u00fcll\u0151. Dopo la conquista di Vidin, mand\u00f2 i frati francescani nel banato di recente istituzione affinch\u00e9 si potesse convertire la popolazione ortodossa locale: l'azione caus\u00f2 un diffuso malcontento tra i bulgari. Nel 1366, impose che tutti i sacerdoti serbi fossero convertiti e ribattezzati. Decret\u00f2 inoltre che solo i nobili cattolici romani e gli knez potevano detenere feudi nei dintorni di Sebes, nel Comitato di Temes. Luigi si pose a sostegno degli ordini religiosi, in particolare i francescani e i paolini, per i quali lui e sua madre fondarono decine di nuovi monasteri . Su richiesta di Luigi I, Papa Urbano V sanc\u00ec l'istituzione dell'Universit\u00e0 di P\u00e9cs, la prima in Ungheria, nel 1367, ma non di una facolt\u00e0 di teologia. Tuttavia, Luigi non riusc\u00ec a ottenere entrate sufficienti e l'universit\u00e0 chiuse i battenti nel 1390.\nVladislav Vlaicu di Valacchia strinse un'alleanza con Ivan \u0160i\u0161man, un fratellastro dell'ex sovrano di Vidin, Ivan Sracimir: i loro eserciti congiunti imposero un blocco a Vidin. Per tutta risposta, Luigi marci\u00f2 verso il Danubio inferiore e ordin\u00f2 a Nicola Lackfi, voivoda della Transilvania, di invadere la Valacchia nell'autunno del 1368. L'armata di Lackfi cammin\u00f2 attraverso la valle del fiume Ialomi\u021ba, ma i valacchi tesero un'imboscata e uccisero molti soldati magiari, compreso il voivoda. Nonostante la breve battuta d'arresto, la campagna di Luigi contro la Valacchia dall'ovest ebbe successo e Vladislav Vlaicu si arrese a lui nell'estate successiva. Su sua iniziativa, Luigi ricolloc\u00f2 Ivan Stracimir nella citt\u00e0 di Vidin. Quest'ultimo giur\u00f2 fedelt\u00e0 alla corona ungherese e invi\u00f2 due sue figlie in veste di ostaggi a Buda.\nDalla fine del 1360, Luigi aveva cominciato a soffrire di una malattia cutanea con sintomi simili alla lebbra. Da allora in poi, divenne ancora pi\u00f9 zelante e dedic\u00f2 pi\u00f9 tempo alla preghiera e alla sfera religiosa. Dopo un suo incontro con Luigi nel 1372, il legato pontificio, Giovanni di Cardailhac, dichiar\u00f2: \"Dio mi sia testimone: non ho mai visto un monarca pi\u00f9 imponente, potente e calmo [...] o che desideri la pace quanto lui\". Cambi\u00f2 inoltre le priorit\u00e0 della sua politica estera, cominciando a trascurare gli stati balcanici. Casimiro III di Polonia e Luigi firmarono un trattato in funzione contraria all'imperatore Carlo IV a Buda nel febbraio 1369. Nel loro futuro incontro avvenuto a Pressburg a settembre, Alberto I di Baviera e Roberto I del Palatinato si unirono alla coalizione magiaro-polacca ostile al Sacro Romano Impero e agli Asburgo. Tuttavia, l'imperatore Carlo IV persuase i due Wittelsbach (Alberto I e Roberto I) a lasciare la coalizione nel settembre 1370.\nUnione con la Polonia e riforme (1370-1377).\nCasimiro III di Polonia mor\u00ec il 5 novembre 1370. Luigi giunse dopo il funerale dello zio e ordin\u00f2 l'erezione di uno splendido monumento in marmo in stile gotico in memoria del defunto. Il magiaro fu incoronato re di Polonia nella Cattedrale di Cracovia il 17 novembre. Casimiro III espresse nel testamento il desiderio che i suoi domini (compresi i ducati di Sieradz, \u0141\u0119czyca e Dobrzy\u0144) passassero a suo nipote, Casimiro IV di Pomerania. Tuttavia, i prelati e i nobili polacchi si opposero all'ipotesi di una nuova frammentazione della Polonia e il testamento di Casimiro III and\u00f2 dichiarato nullo. Luigi visit\u00f2 Gniezno e nomin\u00f2 sua madre polacca, Elisabetta, reggente prima di tornare in Ungheria a dicembre. Le due figlie ancora in vita di suo zio (Anna ed Edvige) lo accompagnarono assieme ai gioielli della Corona polacca: il trasferimento a Buda suscit\u00f2 i primi mugugni tra i nuovi sudditi. La moglie di Luigi diede alla luce una figlia, Caterina, nel 1370, diciassette anni dopo il loro matrimonio; una seconda figlia, Maria, nacque nel 1371. In seguito, Luigi esegu\u00ec diversi tentativi finalizzati a salvaguardare il diritto delle sue figlie a succedergli.\nDurante una guerra tra l'imperatore Carlo IV e Stefano II di Baviera, Luigi intervenne a favore del secondo e l'esercito magiaro invase la Moravia. Dopo che il duca di Baviera e l'imperatore firmarono un trattato di pace, Luigi e Carlo IV si accordarono per il fidanzamento dei loro figli all'inizio dell'anno successivo. Nel frattempo, alcuni contingenti ottomani annientarono le difese serbe che presero parte alla battaglia della Marizza il 26 settembre 1371. Lazar Hrebeljanovi\u0107, uno dei signori serbi, giur\u00f2 fedelt\u00e0 a Luigi nella speranza di ricevere sostegno quanto prima possibile. Papa Gregorio XI pungol\u00f2 Luigi affinch\u00e9 resistesse agli ottomani, pregandolo altres\u00ec di inviare rinforzi in Italia per lottare contro il bellicoso Bernab\u00f2 Visconti. Scoppiata una guerra tra la Repubblica di Venezia e Francesco I da Carrara, signore di Padova, gi\u00e0 alleato di Luigi nell'estate del 1372. Il magiaro invi\u00f2 pertanto rinforzi in Italia allo scopo di assistere Francesco da Carrara, ma i veneziani sconfissero gli avversari a Treviso e catturarono il comandante ungherese, Nicola Lackfi. Ci\u00f2 costrinse Luigi a firmare un trattato di pace il 23 settembre 1373.\nLuigi e i rappresentanti della nobilt\u00e0 polacca intrapresero i negoziati per la successione del re ungherese in Polonia nell'autunno del 1373. Dopo un anno di discussioni, eman\u00f2 il cosiddetto privilegio di Koszyce il 17 settembre 1374, riducendo di circa l'84% la tassa che i nobili polacchi pagavano al re e promettendo un compenso agli aristocratici che partecipavano a campagne militari straniere. In cambio, i signori polacchi confermarono il diritto delle figlie di Luigi ad ereditare la Polonia.\nLuigi invase la Valacchia nel maggio 1375, in quanto il nuovo principe di Valacchia, Radu I, aveva stretto un'alleanza con il sovrano bulgaro, Ivan \u0160i\u0161man, e il sultano ottomano Murad I. L'esercito ungherese mise in rotta le forze unite dei valacchi e dei loro alleati, consentendo a Luigi di insediarsi nel Banato di Severin, anche se Radu I non poteva dirsi del tutto sconfitto. Durante l'estate, le truppe valacche irruppero in Transilvania e gli ottomani saccheggiarono il Banato.\nDalla met\u00e0 del 1370, il peso politico dei Lackfi diminu\u00ec e nuovi favoriti emersero nella corte reale. Giacomo Szepesi fu nominato giudice reale nel 1373, mentre Nicola Garay divenne palatino nel 1375. Anche l'organizzazione del governo centrale sub\u00ec delle modifiche per creare una struttura di potere pi\u00f9 centralizzata. Il \"sigillo segreto\" di Luigi, che aveva sempre portato con s\u00e9 durante le sue guerre e i suoi viaggi, fu dichiarato autentico e Luigi lo affid\u00f2 al cancelliere segreto che lo avrebbe sempre accompagnato. Un nuovo alto funzionario, il cancelliere d'Ungheria, fu autorizzato a usare il grande sigillo nel nome del re nel 1376 o 1377. Demetrio, vescovo di Zagabria, uomo di umili origini, fu il primo a ricoprire questo nuovo incarico. Il cancelliere d'Ungheria divenne il capo di una nuova corte centrale di giustizia, chiamata corte alla \"presenza speciale del re\" nel 1377. Pi\u00f9 o meno nello stesso periodo, le citt\u00e0 regie delegarono i giurati ad assistere il maestro del tesoro, che presiedeva la corte d'appello per le citt\u00e0. Un nuovo funzionario, il tesoriere, assunse i doveri finanziari che ricadevano in capo al principale responsabile dell'erario.\nIl Granducato di Lituania, che stava vivendo un'ottima parentesi storica, effettu\u00f2 incursioni in Galizia, Lodomiria e Polonia, arrivando quasi alle porte di Cracovia nel novembre 1376. Il 6 dicembre scoppi\u00f2 una rivolta in citt\u00e0 contro l'impopolare amministrazione della regina madre Elisabetta. I rivoltosi massacrarono circa 160 servitori della regina madre, costringendola a fuggire in Ungheria. Approfittando della situazione, Ladislao il Bianco, duca di Cuiavia e discendente della dinastia reale dei Piast, annunci\u00f2 la sua volont\u00e0 di acquisire la corona polacca. Tuttavia, i sostenitori di Luigi sconfissero il pretendente e il sovrano vincitore lo nomin\u00f2 abate dell'arciabbazia di Pannonhalma in Ungheria. Luigi nomin\u00f2 Ladislao II di Opole in veste di governatore per suo conto in Polonia. Nell'estate del 1377, Luigi invase i territori del principe lituano Giorgio, un ortodosso, in Lodomiria. Le truppe polacche a lui fedeli presto espugnarono Che\u0142m, mentre Luigi si impadron\u00ec del possedimento chiave di Giorgio, Belz, dopo averlo assediato per sette settimane. Esauritosi il conflitto, incorpor\u00f2 i territori occupati in Lodomiria, insieme alla Galizia, nel Regno d'Ungheria. Tre principi lituani (Teodoro, principe di Ratno, e due principi di Podolia, Alessandro e Boris) accettarono la sovranit\u00e0 di Luigi.\nUltimi anni (1377-1382).\nTvrtko I di Bosnia si fece incoronare sovrano, adottando il titolo di \"re di Serbia, Bosnia e della costa\", nel 1377: non si sa se Luigi avesse approvato la nomina di Tvrtko a monarca. Scoppiata una nuova guerra tra Venezia e Genova nel 1378, Luigi sostenne i secondi e Tra\u00f9 divenne la base operativa della flotta genovese: ci\u00f2 trasform\u00f2 la Dalmazia in un importante teatro di guerra. Luigi invi\u00f2 anche rinforzi a Francesco I da Carrara per combattere contro i veneziani.\nI cardinali che si erano rivoltati contro papa Urbano VI elessero un nuovo pontefice, Clemente VII il 20 settembre 1378, che diede origine allo Scisma d'Occidente. Luigi riconobbe Urbano VI come papa legittimo e gli offr\u00ec sostegno per combattere i suoi avversari in Italia. Quando Giovanna I di Napoli decise di unirsi al campo di Clemente VII, papa Urbano la scomunic\u00f2 e la depose il 17 giugno 1380. Il papa riconobbe Carlo di Durazzo, che aveva vissuto alla corte di Luigi, come legittimo re di Napoli. Dopo che Carlo promise che non avrebbe rivendicato l'Ungheria contro le figlie di Luigi, quest'ultimo lo mand\u00f2 a invadere l'Italia meridionale alla testa di una grande armata. Nel giro di un anno, Carlo di Durazzo occup\u00f2 il Regno di Napoli e costrinse la regina Giovanna di arrendersi a lui il 26 agosto 1381.\nGli ambasciatori di Luigi e della Serenissima Repubblica avevano intanto avviato negoziazioni per un nuovo trattato di pace, siglato a Torino il 24 agosto 1381. Ai sensi del trattato, Venezia rinunci\u00f2 alla Dalmazia e promise anche di pagare 7.000 fiorini d'oro come tributo annuale all'Ungheria. Luigi stabil\u00ec anche che Venezia doveva trasferire le reliquie di Paolo di Tebe al monastero paolino di nuova costituzione a Budaszentl\u0151rinc.\nGli statuti reali facevano riferimento ad azioni militari in Lodomiria e Valacchia nella prima met\u00e0 del 1382, ma non si registrano ulteriori informazioni su quei conflitti. Luigi, la cui salute stava rapidamente peggiorando, invit\u00f2 i rappresentanti dei prelati polacchi e alcuni aristocratici per un incontro a Z\u00f3lyom. Su sua richiesta, i polacchi giurarono fedelt\u00e0 a sua figlia, Maria, e al suo promesso, Sigismondo di Lussemburgo, il 25 luglio 1382. Luigi si spense a Nagyszombat nella notte del 10 o 11 settembre 1382. Fu sepolto nella Cattedrale di Sz\u00e9kesfeh\u00e9rv\u00e1r in una cappella che era stata costruita su suo ordine.\nAscendenza.\nDi seguito l'ascendenza di Luigi I d'Ungheria:\nFamiglia.\nLa prima moglie di Luigi, Margherita, era la figlia maggiore di Carlo, margravio di Moravia, e della sua prima moglie, Bianca di Valois. Margherita, nata nel 1335, spos\u00f2 Luigi in una data sconosciuta tra il 1342 e il 1345. La donna mor\u00ec senza avere figli il 7 settembre 1349.\nSecondo la \"Cronaca di Partenope\", i principi napoletani che Luigi aveva imprigionato durante la sua prima campagna nell'Italia meridionale gli proposero di sposare la sorella minore ed erede della regina Giovanna I, Maria: si trattava della vedova di Carlo di Durazzo, giustiziato per ordine di Luigi. Durante l'assedio di Aversa in nell'estate del 1350, Luigi incontr\u00f2 il suo inviato nella vicina Trentola Ducenta e le condizioni del loro matrimonio furono accettate. Tuttavia, si impose a Maria di maritare Roberto di Baux dopo che Luigi lasci\u00f2 l'Italia meridionale.\nIl magiaro spos\u00f2 la sua seconda moglie, Elisabetta, intorno al 20 giugno 1353. Elisabetta era la figlia di Stefano II di Bosnia e di Elisabetta di Cuiavia. Luigi e la sua nuova moglie erano legati da un rapporto di consanguineit\u00e0, perch\u00e9 la madre di Luigi e la nonna di sua moglie erano cugine: i due chiesero e ottennero una dispensa papale, malgrado solo circa quattro mesi dopo il loro matrimonio. Lo storico Iv\u00e1n Bert\u00e9nyi deduce che questa fretta lascia intendere che Elisabetta, la quale viveva alla corte della madre di Luigi, era incinta al momento del matrimonio. Qualora questa teoria fosse valida, il primo figlio di Luigi e di sua moglie avrebbe sperimentato una morte endouterina fetale. La loro successiva bambina, Caterina, nacque nel 1370 ma per\u00ec nel 1378. La figlia successiva, Maria, che sarebbe succeduta a Luigi in Ungheria, nacque nel 1371. La figlia minore di Luigi, Edvige, nata nel 1373, divenne regina regnante di Polonia.\nLascito.\nLuigi fu l'unico monarca ungherese a ricevere l'epiteto \"Grande\". Con quest'accezione viene menzionato non solo nelle cronache ungheresi del XIV e XV secolo, ma pure in una genealogia del XVII secolo dei Capetingi. Sia la sua personalit\u00e0 legata agli ideali cavallereschi che le sue campagne militari di successo contribuirono alla crescita della sua fama di \"grande monarca\". Luigi combatt\u00e9 guerre quasi ogni anno durante il suo mandato, desiderando, come riferisce la cronaca del tardo XV secolo di Antonio Bonfini, \"sempre la pace in patria e la guerra all'estero perch\u00e9 nessuna delle due cose pu\u00f2 essere fatta senza in assenza dell'altra\". Lo storico Enik\u0151 Csukovits si sofferma sulle azioni militari di Luigi, che mostrano come egli continu\u00f2 e portato a termine la politica del padre recuperando la Croazia e la Dalmazia e conducendo guerre nell'Italia meridionale, in Lituania e nella penisola balcanica. Di tutt'altra opinione resta P\u00e1l Engel, il quale afferma che \"le spedizioni di Luigi spesso mancavano di un obiettivo realistico e talvolta anche di un ragionevole pretesto [...], essendo la guerra stessa a dargli piacere\".\nDurante il periodo del nazionalismo romantico, l'Ungheria dei tempi di Luigi veniva descritta come un impero \"le cui coste erano bagnate da tre mari\" in riferimento al mar Adriatico, al mar Baltico e al mar Nero. Con altrettanti toni positivi scriveva nel 1845 il poeta S\u00e1ndor Pet\u0151fi, il quale si riferiva il regno di Luigi come periodo in cui \"le stelle cadenti del nord, dell'est e del sud cadevano nei mari ungheresi\". La Polonia rimase una realt\u00e0 politica indipendente durante il regno di Luigi, ma non si pu\u00f2 provare in maniera incontrovertibile n\u00e9 che i suoi confini lambissero il mar Baltico n\u00e9 che si sviluppassero lungo le coste nordoccidentali del mar Nero.\nNella storiografia polacca hanno coesistito due valutazioni storiografiche contrastanti sul regno di Luigi in Polonia. La tradizione \"pessimista\" pu\u00f2 essere fatta risalire alle opinioni della fine del XIV secolo di Gianni di Czarnk\u00f3w, bandito dalla Polonia durante il regno di Luigi. Czarnk\u00f3w sottolineava che \"non c'era stabilit\u00e0 nel Regno di Polonia\" e gli ufficiali reali \"continuavano ad appropriarsi dei beni dei poveri\" durante il regno di Luigi. Secondo il filone storiografico meno critico, Luigi continu\u00f2 la politica di Casimiro il Grande volta a preservare l'integrit\u00e0 della Polonia contro i magnati separatisti della Grande Polonia con l'assistenza di signori della Piccola Polonia.\nGiovanni di K\u00fck\u00fcll\u0151 sottolineava come Luigi \"non governava n\u00e9 con passione, n\u00e9 con arbitrariet\u00e0, ma piuttosto in veste di custode della giustizia\". Antonio Bonfini descriveva Luigi anche come un sovrano giusto che vagava tra i suoi sudditi sotto mentite spoglie per proteggerli dagli atti arbitrari dei funzionari reali. Per completezza, anche Gianni di Czarnk\u00f3w sottolineava che Luigi \"non govern\u00f2 in maniera dispotica; anzi, lui pos\u00f2 le fondamenta [...] della libert\u00e0 [dei polacchi]\".\nSecondo lo storico L\u00e1szl\u00f3 Kontler, i nuovi palazzi e castelli costruiti a Z\u00f3lyom, Di\u00f3sgy\u0151r e gli altri luoghi di caccia preferiti di Luigi erano \"capolavori architettonici europei di indiscutibile livello\" per la sua epoca. Luigi avvi\u00f2 la creazione del \"Chronicon Pictum\", contenente il testo delle cronache precedenti. Le 147 miniature che decoravano il \"Chronicon Pictum\" testimoniano la maestria delle botteghe ungheresi durante il regno del sovrano."}
{"id": "416836", "revid": "1543377", "url": "https://it.wikipedia.org/wiki?curid=416836", "title": "Sistemi di reportistica", "text": "I sistemi di reportistica sono un sottoambito dei Sistemi informativi e per generalit\u00e0 di attribuzione anche dei Sistemi di Business Intelligence e ne costituiscono una estensione legata all'evoluzione informatica.\nGeneralit\u00e0.\nL'obiettivo di un Sistema di reportistica all'interno dei Sistemi informativi \u00e8 generalmente quello di fornire documentazione analitica sulle attivit\u00e0 di rilievo dell'organizzazione all'interno della quale \u00e8 sviluppato: tale base informativa\nha l'obiettivo di essere la pi\u00f9 aggiornata e corretta secondo un'univoca prassi organizzativa e perci\u00f2 non suscettibile di rilievi e incongruenze interpretative.\nIn particolare - e con pi\u00f9 aderenza alle fondamenta logiche - i Sistemi di reportistica vengono sviluppati in ambiti complessi che hanno previsto una soluzione di datawarehouse.\nUna delle finalit\u00e0 di un processo di datawarehouse \u00e8 proprio quella di strutturare un contesto informativo hardware-software capace di rispondere alle esigenze dello scenario organizzativo nel senso pi\u00f9 ampio.\nIn tali contesti si hanno:\nCol crescere dei dati accumulati a disposizione delle organizzazioni, i vantaggi di un'elaborazione centralizzata dei documenti si rivelano nei tempi di esecuzione dei singoli documenti di reportistica: la particolare configurazione hardware delle postazioni su cui vengono - a livello fisico - ospitate le risorse del sistema permette l'ottimizzazione delle richieste al sistema e ne diminuisce il carico di attivit\u00e0 rispetto alla situazione in cui singoli utenti ricercano informazioni sul sistema individualmente.\nLa standardizzazione dei documenti consente inoltre - secondo l'approccio all'informazione come bene aziendale - una miglior distribuzione delle conoscenze ed una visione dell'attivit\u00e0 pi\u00f9 conforme e concorde fra le varie funzioni dell'organizzazione, oltrech\u00e9 aggiornata secondo la disponibilit\u00e0 della fonte - o delle fonti - dei dati.\nUn documento - una volta elaborato e generato -\nviene validato dalle strutture preposte e viene distribuito - ed aggiornato con cadenza periodica - agli appartenenti all'organizzazione che ne diventano i fruitori.\nLe fasi dello sviluppo di un sistema di reportistica.\nUn processo di sviluppo di un Sistema di reportistica \u00e8 genericamente composto dalle seguenti fasi:\nLe fasi sopracitate possono essere ampliate o ridotte in conseguenza dei particolari ambienti di sviluppo, dei differenti contesti macroeconomici di attivit\u00e0 dell'organizzazione; inoltre non sono da intendersi necessariamente come consecutive - alcune delle quali potendosi svolgere in concomitanza (vedi le prime due, ad es.).\nIl report informativo.\nIl documento prodotto si presenta come una combinazione sinottica di tabelle e grafici che presentano le misure di rilievo per i vari fenomeni analizzati, disaggregate e destrutturate secondo le esigenze. Tali misure valgono come indicatori delle proprie attivit\u00e0 e costituiscono una base comune per le analisi successive.\nI Sistemi di reportistica - integrati in progetti di Business intelligence - permettono all'utente finale di disporre di una serie di funzionalit\u00e0 in aggiunta ai report veri e propri:\nArchitettura di un sistema di reportistica.\nSi parla di Architettura di sistema client/server di un Sistema di reportistica informatizzato se esso \u00e8 funzionalmente strutturato in modo da conservare in un singolo Repository - un Dominio, logicamente associato al Server - i documenti prodotti rendendoli accessibili dalle postazioni Client dei fruitori. La funzione di centralizzazione pu\u00f2 essere prevista da architetture complesse ed integrate all'interno di Reti e pu\u00f2 prevedere differenti livelli di autorizzazioni e di relativa operativit\u00e0 sul sistema (utenti amministratori, utenti visualizzatori, utenti modificatori e creatori di nuovi documenti, etc..).\nLa fruizione dei documenti finali pu\u00f2 essere allargata anche agli utenti di una comunit\u00e0 pi\u00f9 ampia - un sito web. Pi\u00f9 in generale, sempre pi\u00f9 spesso i siti di Enti ed Istituzioni possono prevedere Sistemi di reportistica via web che permettano da un lato di documentarne le attivit\u00e0, dall'altro di rendere disponibili dati di sintesi per approfondimenti tematici.\nI documenti - una volta strutturati e prodotti - vengono resi disponibili alla visualizzazione da parte degli utenti e da questi possono essere salvati sulla postazione locale. Laddove il sistema lo preveda e lo permetta il singolo utente pu\u00f2 a sua volta modificare il documento salvato e renderlo fruibile reinviandolo al repository.\nIl sistema pu\u00f2 mantenere traccia delle variazioni e dei relativi autori e assicurare che il documento sia aggiornato in conseguenza a nuovi caricamenti di dati sui sistemi alimentanti.\nGli strumenti informatici per i sistemi di reportistica.\nI sistemi di reportistica hanno favorito la nascita ed il proliferare di una categoria di prodotti per la rete informatica aziendale (\"Office automation\"). Tali prodotti - per lo sviluppo dei quali si sono fatte concorrenza le maggiori software-house mondiali - si sono evoluti nel corso degli anni ed hanno allargato il loro spettro di standardizzazione fino a divenire strumenti integrati con quelli propri della Business Intelligence e convergendo verso vere e proprie piattaforme di automazione aziendale (\"Desktop automation\").\nUn elenco dei principali produttori mondiali comprende:"}
{"id": "416837", "revid": "53588", "url": "https://it.wikipedia.org/wiki?curid=416837", "title": "Modernismo (teologia)", "text": ""}
{"id": "416842", "revid": "1318658", "url": "https://it.wikipedia.org/wiki?curid=416842", "title": "Polonnaruwa", "text": "Polonnaruwa \u00e8 un'antica citt\u00e0, capitale del secondo regno pi\u00f9 antico dello Sri Lanka.\nStoria.\nFu dichiarata capitale dal re Vijayabahu I, che sconfisse gli invasori Chola nel 1070 e riun\u00ec il regno sotto il suo dominio. La vittoria di Vijayabahu I e lo spostamento della capitale a Polonnaruwa sono considerati momenti storicamente significativi; tuttavia, l'eroe di Polonnaruwa che assurse alla notoriet\u00e0 ed ai libri di storia \u00e8 suo nipote, Parakramabahu I.\nIl regno di Parakramabahu \u00e8 considerato l'et\u00e0 d'oro di Polonnaruwa: sotto il suo regno fiorirono l'agricoltura e i commerci, grazie anche alla realizzazione di avanzati bacini di irrigazione delle terre, tesi a non sprecare neanche una goccia dell'acqua piovana. Tali bacini, ancora oggi, forniscono l'acqua per le coltivazioni a terrazza dell'est di Sri Lanka. Grazie a tali bacini, il regno di Polonnaruwa fu completamente autosufficiente durante il regno di Parakramabahu.\nIl maggiore di questi bacini \u00e8 il \"Parakrama Samudraya\", o \"mare di Parakrama\", ampio al punto da essere spesso confuso con l'oceano, dato che, a causa della sua ampiezza, da una delle rive \u00e8 impossibile vedere quella opposta.\nIl regno termin\u00f2 con l'invasione di Arya Chakrawarthi nel 1284, che forz\u00f2 lo spostamento della capitale a Dambadeniya.\nIl sito archeologico.\nL'antica Polonnaruwa oggi \u00e8 uno dei siti archeologici meglio conservati di Sri Lanka ed \u00e8 stata inserita nel 1982 tra i patrimoni dell'umanit\u00e0 riconosciuti dall'UNESCO."}
{"id": "416846", "revid": "1566286", "url": "https://it.wikipedia.org/wiki?curid=416846", "title": "Joely Richardson", "text": "Biografia.\nNasce a Londra, figlia dell'attrice Vanessa Redgrave e del regista Tony Richardson, i suoi genitori divorziarono quando aveva 2 anni. \u00c8 nipote di Sir Michael Redgrave e Rachel Kempson, nonch\u00e9 sorella minore dell'attrice Natasha Richardson e cognata dell'attore Liam Neeson; \u00e8 inoltre nipote degli attori Lynn e Corin Redgrave e cugina di Jemma Redgrave.\nCarriera.\nRichardson ha avuto un ruolo come comparsa, all'et\u00e0 di tre anni, nel film \"I seicento di Balaklava\" (1968), diretto dal padre. Dopo un'apparizione nel film \"Giochi nell'acqua\" (1988) di Peter Greenaway, il suo primo ruolo importante per il grande pubblico fu quello di Joanna Farley in un episodio del 1989 della serie televisiva \"Poirot\", ispirata ai romanzi gialli di Agatha Christie. Ha poi recitato nel ruolo di una finta principessa finlandese, Anna, nella commedia \"Sua maest\u00e0 viene da Las Vegas\" (1991). Due anni dopo ha interpretato Lady Chatterley in un omonimo dramma televisivo.\nNel 1996 ha interpretato il ruolo di Anita nel film Disney \"La carica dei 101 - Questa volta la magia \u00e8 vera\". Nel 1998, nel dramma televisivo \"The Echo\", ha avuto il ruolo di Amanda Powell. L'anno seguente, ha recitato nel film \"Punto di non ritorno\" (1999), interpretando il tenente Starck, capo progetto esecutivo della nave di ricerca e salvataggio \"Lewis and Clark\", mandata a salvare l'equipaggio della nave \"Event Horizon\". Ha poi recitato con Mel Gibson nel film \"Il patriota\" (2000), vagamente ispirato alla Rivoluzione americana.\nNello stesso anno, il regista Charles Shyer not\u00f2 la sua somiglianza con Maria Antonietta, e per questo motivo le assegn\u00f2 tale ruolo nel film \"L'intrigo della collana\" (2001). Nel 2000, ha avuto il ruolo principale nella trasposizione cinematografica del libro di Ben Elton \"Inconceivable\" (cinematograficamente rinominato \"Maybe Baby\"). Nel 2003 ha ottenuto il ruolo di Julia McNamara nel controverso telefilm \"Nip/Tuck\", basato sulle vite di due chirurghi plastici di Miami.\nSua madre Vanessa Redgrave \u00e8 apparsa in diversi episodi interpretando proprio la madre del personaggio di Julia McNamara. Nel novembre 2006 \u00e8 stato annunciato che avrebbe abbandonato il cast di \"Nip/Tuck\" per dedicarsi alle cure della propria figlia, malata. Lo sceneggiatore del serial, Ryan Murphy, ha comunque scritto diversi finali di stagione alternativi, nel caso nel caso di un ritorno della Richardson. A luglio del 2009 viene annunciato che rivestir\u00e0 i panni di Caterina Parr, ultima moglie di Enrico VIII, nella quarta e ultima stagione della serie televisiva drammatico-storica \"I Tudors\".\nNel 2011 ha recitato nella pellicola \"Anonymus\" del tedesco Roland Emmerich, interpretando Elisabetta I degli anni Cinquanta e Sessanta, al fianco di Jamie Campbell Bower nel ruolo di Edward de Vere. I loro personaggi, rappresentati 40 anni pi\u00f9 tardi, sono stati interpretati da Rhys Ifans e dalla madre della Richardson, Vanessa Redgrave. Nello stesso anno, ha preso parte al cast del film di David Fincher, al fianco di Rooney Mara e Daniel Craig, impersonendo Anita Vanger/Harriet Vanger in \"Millennium - Uomini che odiano le donne\".\nVita privata.\nDal 1992 al 2001 \u00e8 stata sposata con il produttore Tim Bevan. La coppia ha avuto una figlia, Daisy, nata nel 1992.\nDoppiatrici italiane.\nNelle versioni in italiano dei suoi film, Joely Richardson \u00e8 stata doppiata da:"}
{"id": "416850", "revid": "1234826", "url": "https://it.wikipedia.org/wiki?curid=416850", "title": "Usop", "text": " \u00e8 uno dei protagonisti del manga \"One Piece\", scritto e disegnato da Eiichir\u014d Oda, e delle sue opere derivate. Nella versione italiana dell'anime il nome del personaggio viene scritto Usopp, come nella versione originale. Nonostante il nome sia da pronunciare cos\u00ec come si scrive, in italiano \u00e8 stato invece pronunciato \"Asop\" fino all'episodio 578 e per i primi dodici film.\n\u00c8 il quarto personaggio a diventare membro della ciurma di Cappello di paglia, deciso a diventare un coraggioso guerriero del mare per rendere fiero il padre Yasop. Appare bugiardo e codardo, ma all'occorrenza sa compiere atti di coraggio per ricompensare la fiducia che i compagni ripongono in lui. \u00c8 un provetto cecchino dalla mira infallibile, un grande inventore e anche un discreto carpentiere e disegnatore. In combattimento ricorre ad una grossa fionda.\nBiografia del personaggio.\nL'infanzia, il Mare Orientale e la prima met\u00e0 della Rotta Maggiore.\nUsop nasce nel villaggio di Shirop, nel Mare Orientale. Appena nato, il padre Yasop abbandona la famiglia per imbarcarsi sulla nave di Shanks il Rosso e qualche anno dopo la madre muore a causa di una malattia: durante la sua convalescenza Usop, per cercare di consolarla, fingeva ogni giorno che i pirati del Rosso fossero tornati sull'isola: anche dopo la sua morte continua a correre per il villaggio urlando dell'arrivo dei pirati, guadagnandosi la fama di inguaribile bugiardo. Crescendo fa la conoscenza con Carota, Cipolla e Peperone, tre ragazzini con cui fonda la banda dei \"pirati di Usop\", e con Kaya, una ragazza orfana che si era ammalata a seguito della morte dei genitori: ogni giorno, sebbene il maggiordomo Krahador disapprovasse, Usop andava alla sua finestra per parlarle delle sue avventure, rigorosamente inventate, nel tentativo di farla star meglio. Un giorno sbarcano sull'isola Monkey D. Rufy, Roronoa Zoro e Nami, con cui Usop stringe amicizia: insieme scoprono che Krahador in realt\u00e0 \u00e8 il pirata Kuro, e che \u00e8 intenzionato a uccidere Kaya per appropriarsi dell'eredit\u00e0 della ragazza. I quattro, aiutati dai pirati di Usop, sconfiggono la ciurma di Kuro: Kaya per ripagarli dona loro un brigantino, la \"Going Merry\", sul quale Usop si imbarca assieme alla neonata ciurma di Cappello di paglia, con l'intenzione di ritrovare il padre e diventare un coraggioso pirata. \nAssieme i quattro affrontano la flotta di Creek, reclutando nell'occasione il cuoco Sanji, la ciurma di Arlong e sfuggono al capitano della marina Smoker a Rogue Town, riuscendo a entrare nella Rotta Maggiore. Qui fanno la conoscenza con Nefertari Bibi, principessa del regno di Alabasta che chiede loro di aiutarla a sconfiggere Crocodile, membro della Flotta dei Sette intenzionato a effettuare un colpo di stato nel suo regno. Durante il viaggio sbarcano sull'isola di Little Garden, dove conoscono i giganti Dori e Brogi: Usop, impressionato dai due, si ripropone di visitare un giorno la loro terra natale, Erbaf. Giunti ad Alabasta Usop affronta i membri della Baroque Works Mr. 4 e Miss Merry Christmas assieme a TonyTony Chopper, medico di bordo unitosi nel mentre alla ciurma. Giunti a Skypea Usop affronta assieme a Sanji e Rufy il sacerdote di Ener Satori. Tornati nel Mare Blu sfuggono a Foxy e all'ammiraglio della marina Aokiji giungendo a Water Seven. Qui scoprono che la \"Merry\", gi\u00e0 in condizioni critiche, non \u00e8 pi\u00f9 in grado di navigare: sebbene Rufy sia intenzionato a cambiare nave, Usop si mostra contrario alla decisione e dopo un pesante litigio con il capitano decide di abbandonare la ciurma, sfidando inoltre Rufy in un combattimento per il possesso della \"Merry\", dal quale ne esce sconfitto. Usop viene poi rapito dal cyborg Franky e dai suoi uomini, intenzionati a chiedere un riscatto a Rufy: sia Franky che Usop vengono per\u00f2 catturati dalla CP9, organizzazione governativa incaricata di catturare Nico Robin, archeologa unitasi alla ciurma dopo gli eventi di Alabasta. Viene liberato da Sanji sul treno marino, ma si allontana nuovamente per poi riapparire nelle vesti di Sogeking: in queste vesti, su richiesta di Rufy, d\u00e0 fuoco alla bandiera del Governo mondiale per poi salvare Robin da Spandam. Dopo aver dato l'addio alla Merry, ormai definitivamente distrutta, si riunisce alla ciurma dopo aver chiesto scusa per il suo comportamento. \nA Thriller Bark la ciurma conosce lo scheletro musicista Brook e si imbatte nella ciurma di Gekko Moria: Usop, durante gli scontri, affronta e sconfigge Perona. Giunti all'arcipelago Sabaody, a seguito dell'aggressione di Rufy ai danni di un Nobile mondiale, la ciurma viene attaccata dall'ammiraglio Kizaru e dal membro della flotta Orso Bartholomew, che spedisce i vari membri della ciurma in varie parti del mondo. Usop atterra a Greenstone, dove fa la conoscenza con il bizzarro Herakles: dopo aver ricevuto il messaggio di Rufy, che rivelava a loro di ritrovarsi al Sabaody solo da l\u00ec a due anni, chiede a Herakles di allenarlo per farlo diventare pi\u00f9 forte.\nIl Nuovo Mondo.\nRiunitisi al Sabaody dopo due anni, la ciurma salpa per l'isola degli uomini-pesce, dove sconfiggono i nuovi pirati uomini-pesce capitanati da Hody Jones. Giunti nel Nuovo Mondo sbarcano a Punk Hazard, dove Rufy stringe un'alleanza con il pirata Trafalgar Law per abbattere Kaido; qui conoscono anche il samurai Kin'emon e il piccolo Momonosuke. Giunti a Dressrosa la ciurma si scontra contro il clan di Donquijote, organizzazione comandata dal membro della Flotta Donquijote Do Flamingo: Usop, aiutato da Nico Robin e dalla trib\u00f9 dei Tontatta, riesce a neutralizzare Sugar, membro chiave del clan, che con i suoi poteri aveva trasformato in giocattoli e cancellato dalle memorie altrui parecchie persone sull'isola, scatenando la rivolta contro Do Flamingo: a seguito di ci\u00f2, Usop viene considerato un eroe da gran parte della popolazione dell'isola e delle persone salvate, facendogli acquisire il soprannome God Usop e scatenando la ribellione contro Do Flamingo. Giunti a Zo, fanno conoscenza con la trib\u00f9 dei visoni: qui scoprono che Sanji \u00e8 stato rapito dall'imperatrice Big Mom e costretto a sposare una delle sue figlie. Mentre Rufy, Nami, Brook e Chopper partono assieme ai visoni Pekoms, Pedro e Carrot per liberare Sanji, Usop, insieme al resto della ciurma e ai pirati Heart, si dirige al Paese di Wa, per preparare l'offensiva contro Kaido.\nA Wa la ciurma scopre la verit\u00e0 su Kin'emon e su Momonosuke, venendo a conoscenza inoltre della storia di Kozuki Oden, padre del bambino. In seguito, Usop contribuisce a radunare le forze necessarie ad assaltare Onigashima, quartier generale di Kaido.\nDescrizione.\nAspetto fisico.\nUsop \u00e8 descritto come un ragazzo magro e dai capelli neri e ricci; dopo i due anni di allenamento presenta un fisico pi\u00f9 muscoloso e capelli lunghi. La caratteristica peculiare del suo aspetto \u00e8 il naso pi\u00f9 lungo del normale, spesso oggetto di battute e prese in giro. \u00c8 solito indossare occhiali da cecchino. Durante l'attacco a Enies Lobby si presenta nelle vesti di : come \"travestimento\" indossa un mantello rosso e una maschera gialla e blu, debitamente forata nel mezzo per far passare il naso. Alla sua prima apparizione ha 17 anni. \nPersonalit\u00e0.\nUsop \u00e8 descritto come un personaggio fifone, pessimista e bugiardo, ma leale e affezionato ai compagni. \u00c8 uno dei membri della ciurma pi\u00f9 infantili, e spesso lo si vede infatti a ridere e scherzare con Rufy e Chopper. A causa delle sue innumerevoli paure \u00e8 sempre piuttosto restio a scendere in campo direttamente, specie in luoghi pericolosi o inquietanti, ma il legame che ha con i suoi compagni lo spinge di volta in volta a farsi coraggio; tuttavia, \u00e8 proprio il profondo legame che ha con la loro prima nave, la \"Going Merry\", a spingerlo ad abbandonare la ciurma quando gli altri decidono di abbandonarla a causa della sua impossibilit\u00e0 a navigare ulteriormente. Nonostante l'abbandono supporta i suoi compagni nell'attacco a Enies Lobby nelle vesti di Sogeking, dove si mostra ben pi\u00f9 indipendente e intraprendente del normale. Ci\u00f2 \u00e8 causato dal fatto che i suoi compagni, indipendentemente dalle circostanze, credono in lui e ci\u00f2 lo spinge a superare i suoi limiti.\nUsop, tra le altre cose, svolge il ruolo di carpentiere della ciurma fino all'arrivo di Franky, cavandosela piuttosto bene nei lavori manuali: difatti \u00e8 lui a disegnare il primo Jolly Roger della ciurma.\nTaglia.\nLa sua prima taglia, assegnata dopo gli eventi di Enies Lobby, \u00e8 di 30 milioni di berry; sul manifesto sono per\u00f2 presenti il nome e la fotografia di Sogeking. Dopo i fatti di Dressrosa, dove ha un ruolo cruciale nello scatenare la rivolta contro Do Flamingo, la sua taglia viene portata a 200 milioni e sul manifesto, oltre alla sua foto senza maschera, viene riportato il soprannome assegnatogli dai cittadini di Dressrosa ovvero .\nStile di combattimento.\nUsop \u00e8 un cecchino e, come tale, predilige gli scontri a distanza a quelli corpo a corpo. Dotato di mira infallibile riesce a colpire bersagli fuori dalla portata dei tiratori normali anche in condizioni climatiche avverse: il suo soprannome, seppur autoassegnato, nelle vesti di Sogeking \u00e8 . In battaglia, se forzato a fronteggiare direttamente il nemico, \u00e8 solito ricorrere a trucchi e strategie per debilitarlo o, nel caso, riuscire a fuggire. Durante gli scontri a Dressrosa sviluppa l'ambizione della percezione, riuscendo a usarla per breve tempo. \nArmi.\nUsop usa una fionda come arma principale: i suoi proiettili inizialmente spaziano dalle semplici palline da pachinko a proiettili esplosivi, incendiari o fumogeni, fino ad arrivare a proiettili non convenzionali come uova marce o palline di tabasco. Durante il viaggio a Skypiea entra in possesso di alcuni Dial, utilizzandoli sia direttamente che come basi per creare la sua nuova fionda, la : questa fionda, di forma circolare e dotata di cinque appigli per gli elastici, sfrutta i Dial contenuti in essa per modificare la potenza del tiro e la traiettoria dei proiettili. \nDurante i due anni di allenamento apprende da Herakles l'utilizzo dei , dei semi particolari che germogliano ad alta velocit\u00e0 facendo spuntare piante di vari tipi, utilizzabili sia in combattimento, intrappolando i nemici o generando onde d'urto, che come strumenti quali barche o trampolini. Con i pop green ha potenziato anche la sua fionda, che ha rinominato : normalmente pi\u00f9 piccola e maneggevole della prima, pu\u00f2 aumentare le sue dimensioni se vi viene inserita nel manico una capsula contenente dell'acqua.\nAccoglienza.\nNei primi tre sondaggi di popolarit\u00e0 dei personaggi di \"One Piece\", Usopp si \u00e8 piazzato nella top ten, mentre in quelli del 2008 e del 2014 si \u00e8 classificato rispettivamente all'11\u00ba e al 13\u00ba posto. In un sondaggio del 2007 promosso da Oricon, Usop \u00e8 stato votato al decimo posto nella lista dei personaggi di cui si vorrebbe uno spin-off e al quinto nelle preferenze dei soli intervistati maschi.\nBryce Coulter di Mania Entertainment, ha affermato che il personaggio \"aggiunge comicit\u00e0 e sollievo alla serie\", ma che al tempo stesso \"pu\u00f2 risultare a volte irritante\". Il critico afferma che alla sua prima apparizione al Villaggio di Shirop, Usop viene presentato come una figura quasi tragica, che, gravato dall'abbandono del padre, dalla morte della madre e dall'indifferenza dei suoi compaesani, deve affrontare le sue paure per andare avanti e unirsi alla ciurma di Cappello di paglia. Tra i migliori momenti del cecchino all'interno della serie, Rebecca Silverman di Anime News Network ha evidenziato il combattimento contro Perona a Thriller Bark, per l'inventiva di Usop, l'ilarit\u00e0 della scena e l'efficace doppiaggio. Il suo collega Sam Leach ha invece apprezzato il coinvolgimento del personaggio nell'arco di Dressrosa, in cui Usop sconfigge goffamente Sugar la prima volta, ma ottiene infine un momento di gloria battendo nuovamente Sugar con l'utilizzo dell'Ambizione, tecnica che fino a quel punto era stata riservata ai combattenti pi\u00f9 forti della ciurma.\nNel dicembre 2019 a Kumamoto, citt\u00e0 natale di Eiichiro Oda, sono state create delle statue in bronzo raffiguranti Sanji e Usop come omaggio all'autore."}
{"id": "416852", "revid": "125547514", "url": "https://it.wikipedia.org/wiki?curid=416852", "title": "Herero", "text": "Gli Herero o Ovaherero sono un popolo africano appartenente al gruppo etnico dei bantu. Sono circa 120.000, la maggior parte dei quali in Namibia, con gruppi minori in Botswana ed Angola.\nLa maggior parte degli Herero lavora nelle grandi fattorie, o si dedica al commercio nelle citt\u00e0. L'etnia Herero comprende diversi sottogruppi, quali gli Tjimba e gli Ndamuranda (Kaokoland), i Maherero (zona di Okahandja), i Zearaua (zona di Omaruru), i Mbanderu (Hereroland) e i Kwandu, che comunque si considerano tutti \"Herero\". Un gruppo strettamente correlato, che discende da un gruppo di Herero che fuggirono in Angola all'inizio del XX secolo, sono gli Himba.\nStoria.\nGli Herero giunsero in Namibia dall'est fra il XVII e il XVIII secolo, insediandosi nella zona come allevatori, stabilendosi nell'odierno Kaokoland; nel XVIII secolo diversi gruppi herero migrarono verso sud, andando a occupare la valle del fiume Swakop e l'altopiano centrale della Namibia. All'inizio del XIX secolo, gli Herero furono coinvolti in una serie di sanguinosi conflitti con i Nama, ricordati come guerra Nama-Herero. I Nama (che disponevano di armi da fuoco vendute loro dagli europei) ebbero generalmente la meglio; circa il 75% della popolazione herero fu sterminata e la fuga dal conflitto contribu\u00ec a diffondere in modo ancora pi\u00f9 capillare l'etnia herero nel territorio namibiano. Molti Herero fuggirono anche nel Botswana\nAlla fine del XIX secolo iniziarono a giungere dall'Europa numerosi coloni, soprattutto tedeschi, che negoziarono con gli Herero e i Nama allo scopo di ottenere terra su cui edificare le proprie fattorie. In particolare, i territori ottenuti nel 1883 dal mercante tedesco Adolf L\u00fcderitz formarono il primo nucleo di quella che sarebbe diventata la colonia dell'Africa Tedesca del Sud-Ovest.\nNel periodo coloniale, i pastori Herero entrarono ripetutamente in conflitto con i coloni tedeschi; il regime di discriminazione razziale instaurato dai coloni contribu\u00ec a inasprire i rapporti fra i due gruppi. Nel 1904 questa tensione sfoci\u00f2 nelle cosiddette guerre herero, che in effetti coinvolsero anche i Nama (alcune delle lettere che i capi Herero e i capi Nama si scambiarono mentre stavano pianificando la rivolta contro i coloni sono state conservate fino a oggi). Gli Herero e i Nama erano ben armati, ed ebbero inizialmente successo, ma non poterono resistere al corpo di spedizione di 15.000 uomini inviato poco tempo dopo dal Kaiser. Lothar von Trotha, a capo delle forze tedesche, ebbe l'ordine di reprimere la rivolta nel modo pi\u00f9 deciso ed esemplare possibile; ne risult\u00f2 un vero e proprio genocidio, in cui furono uccisi fino a 80.000 herero, circa l'80% della popolazione.\nGli herero persero infine la battaglia a Waterberg l'11 agosto 1904, ma ciononostante molti riuscirono a scappare nell'arida steppa dello Omaheke. Le truppe tedesche, con l'aiuto dei Witbooi, costrinsero i superstiti nell'area intorno alla fortezza di Vindhoek, la capitale della Namibia del nord, dove fu stabilito il primo grande campo di concentramento di massa del secolo. Nei primi mesi del 1905 gli Herero furono deportati in altre zone della Namibia con mezzi di trasporto per bestiame. Migliaia furono portati a Swakopmund, il porto principale della colonia. Qui furono costruiti due campi di concentramento, il primo era un campo di lavoro perch\u00e9 la citt\u00e0 era un centro importante per i nuovi arrivati dell\u2019industria tedesca, un luogo dove il lavoro da schiavi dei prigionieri poteva essere sfruttato al meglio. Il secondo, invece, era stato costruito in un porto fuori mano sull\u2019isola di Shark Island, lontano dalla vista e inaccessibile. Si potrebbe dire il campo di Shark Island era un campo di sterminio: lo scopo per cui i prigionieri, in maggioranza Nama, venivano condotti l\u00e0 non era quello di raccoglierli per adoperarli come schiavi, ma quello di eliminarli definitivamente. Molti storici moderni, e le stesse Nazioni Unite, considerano le guerre herero come il primo caso di genocidio del XX secolo.\nDurante la guerra persero la vita tra i 25.000 e i 100.000 herero, contro i 1749 soldati tedeschi. Un migliaio di herero si rifugiarono in Bechuanaland (attuale Botswana), dove ancora oggi ne vive la maggioranza.\nNel XX secolo sono nate diverse organizzazioni nazionaliste herero, che si sono battute e si battono tuttora per i diritti del loro popolo e la protezione delle loro terre. Particolarmente celebre \u00e8 la figura di Hosea Katjikururume Kutako, un capo herero considerato eroe nazionale, che peror\u00f2 la causa del popolo herero presso le Nazioni Unite.\nDopo l'indipendenza della Namibia e la pacificazione del paese, numerosi Herero del Botswana (fuggiti durante la guerra Nama-Herero o durante le guerre con i tedeschi) hanno espresso il desiderio di ritornare in Namibia. Il governo del Botswana, tuttavia, ha imposto condizioni molto rigide (tra cui l'abbandono di tutto il bestiame per gli Herero che vogliono abbandonare il paese), per cui il processo di ritorno dei profughi non \u00e8 ancora completato.\nNel 2015, a cento anni dalla fine del dominio coloniale tedesco, esponenti Nama e Herero presentarono una petizione al Presidente della Repubblica Federale, Joachim Gauck, che riconobbe la responsabilit\u00e0 delle atrocit\u00e0 commesse dalla Germania nei confronti della Namibia e dei suoi abitanti. Il 28 maggio 2021, la Germania per la prima volta ha riconosciuto di aver commesso \"un genocidio\" contro le popolazioni degli Herero e dei Nama in Namibia durante l'era coloniale e doner\u00e0 al Paese africano 1,1 miliardi di euro (circa 17 miliardi di dollari namibiani) in aiuti allo sviluppo. Tale somma verr\u00e0 corrisposta nell'arco di 30 anni, secondo fonti vicine alle trattative, e dovr\u00e0 avvantaggiare in primo luogo i discendenti di queste due popolazioni.\nCultura.\nLa societ\u00e0 Herero \u00e8 ancora centrata sul possesso del bestiame, considerato la ricchezza pi\u00f9 grande. La gerarchia sociale \u00e8 basata sulla complementarit\u00e0 fra la \"eendag\" (eredit\u00e0 matrilineare) e l\"oruzo\" (eredit\u00e0 patrilineare): la madre lascia ai figli il bestiame e i beni materiali, mentre il padre deve provvedere alla loro educazione (civile e religiosa) e lascia loro i beni di tipo spirituale e religioso (come reliquie sacre).\nLe donne herero si distinguono per il caratteristico abito, adottato in epoca coloniale e ispirato alla moda europea del tempo; \u00e8 costituito da una enorme crinolina, una serie di sottogonne, e un copricapo a forma di corno. Il fatto che solo per le donne sia stato elaborato un codice di abbigliamento dipende dal fatto che i missionari tedeschi fecero pressione affinch\u00e9 le donne herero si coprissero il petto. L'abbigliamento dei moderni himba (costituito in molti casi solo da un gonnellino di pelli) mostra quale potesse essere il modo di vestire degli herero prima dell'arrivo dei coloni europei. Molti Herero continuano a indossare uniformi tedesche e abiti vittoriani per onorare le battaglie dei loro antenati.\nCuriosit\u00e0.\nLa vicenda degli Herero \u00e8 stata resa famosa dal primo romanzo di Thomas Pynchon, V.. In un altro romanzo dello stesso autore, \"L'arcobaleno della gravit\u00e0\", compare un gruppo di Herero arruolato nell'esercito tedesco durante la Seconda guerra mondiale e in seguito trasferitosi in Germania. \nAnche lo scrittore tedesco Uwe Timm ha pubblicato nel 1978 \"Morenga\", romanzo postcoloniale dedicato alle guerre herero dalla prospettiva dei coloni tedeschi. Con la regia di Egon G\u00fcnther segu\u00ec anche un film omonimo \"Morenga\" ispirato al libro tra il 1983 e il 1984."}
{"id": "416855", "revid": "438678", "url": "https://it.wikipedia.org/wiki?curid=416855", "title": "Deen Castronovo", "text": "Biografia.\nNasce il 17 agosto 1964 a Westminster (California). I suoi nonni paterni erano di origini italiane, provenivano da Bagheria, in provincia di Palermo. Impugna le bacchette per la prima volta all'et\u00e0 di 5 anni ed i suoi primi punti di riferimento musicali sono Peter Criss, Tommy Aldridge, Bill Ward e Neil Peart. Grazie all'incoraggiamento ed al grande supporto dei genitori (in particolare della madre), Deen, a soli 16 anni, entra a far parte dei The Enemy e fa da spalla in tour ad un gruppo gi\u00e0 affermato, i Blue \u00d6yster Cult.\nIl gruppo inizia ad acquistare notoriet\u00e0 e viene notato da Matt McCourt che, rimasto affascinato dallo stile musicale di Castronovo, gli propone di entrare nella sua band in fase di formazione; nacquero cos\u00ec, nel 1983, i Wild Dogs, primo vero gruppo del batterista californiano. Il gruppo incide tre dischi (pi\u00f9 un album da solista di McCourt \"Dr. Mastermind\") dopo di che la band si scioglie.\nSiamo a met\u00e0 degli anni ottanta ed iniziano ad affacciarsi alle luci della ribalta i primi chitarristi metal \"virtuosi\" (Yngwie Malmsteen e Steve Vai, tanto per citare alcuni nomi); proprio in quel periodo (1987) Deen viene ingaggiato da Tony MacAlpine, chitarrista e, anche, virtuoso di tastiere e pianoforte, per incidere \"Maximum Security\" (nel 1994 pubblicheranno assieme anche \"Premonition\").\nNel 1988 Castronovo viene reclutato da due chitarristi che lavoravano in coppia nella band Cacophony; sono Marty Friedman e Jason Becker. incidendo solamente il disco \"Go Off!\". Friedman lo vorr\u00e0 con s\u00e9 anche nel suo album solista: Dragon's Kiss (1988). Sul finire degli anni ottanta, tramite Tony MacAlpine, Deen conosce il chitarrista Neal Schon ed entra a far parte dei Bad English. Lo stile della band, essendo un Hard rock/AOR commerciale, pone dei limiti alla sua grande tecnica (specialmente con la doppia cassa). Vengono pubblicati solo due album (l'omonimo \"Bad English\" e \"Backlash\") dopo di che la band si scioglie.\nNel 1990 pubblica il suo video-metodo di batteria \"High Performance Drumming\" (attualmente, fuori commercio) dove illustra il suo stile e spiega degli esercizi specifici per lo sviluppo tecnico della doppia cassa. Nello stesso anno partecipa alla lavorazione di \"Infra-Blue\" di Joey Tafolla, un album di \"guitar shreed\" che mescola Heavy metal con Blues, Funk e Fusion. Quest'album mostra un nuovo aspetto dello stile di Castronovo, meno presenza di doppia cassa e pi\u00f9 spazio alle dinamiche.\nSul finire del 1994 arriva l'offerta dal chitarrista virtuoso per eccellenza Steve Vai. Con Vai pubblica ben 5 album (tra cui spicca Alien Love Secrets, uno dei pi\u00f9 importanti della discografia del chitarrista). \u00c8 un periodo molto prolifico per Castronovo e viene anche contattato anche da James Murphy (ex chitarrista di Death, Disincarnate, Obituary e altri gruppi) per l'incisione di \"Convergence\" (1996) e \"Feeding The Machine\" (1999).\nSempre in questo periodo, Deen realizz\u00f2 uno dei suoi sogni nel cassetto. Venne, infatti chiamato da Ozzy Osbourne, un suo mito da quando era ragazzino e viene dato alle stampe \"Ozzmosis\" nel 1995. Ma questa esperienza non dur\u00f2 molto. Dopo un solo mese di tour Ozzy decide di licenziarlo (anche se in realt\u00e0 il tutto venne deciso dalla moglie Sharon, il vero manager del gruppo) reputandolo un buon batterista in studio ma mediocre dal vivo.\nPer Deen fu un duro colpo ma, allo stesso tempo, ne usc\u00ec contento. Dopo di che viene chiamato dal rocker emiliano Vasco Rossi. In un primo momento il batterista non era intenzionato ad accettare, convincendosi per\u00f2 in un secondo tempo. Con il \"Blasco\" intraprende il \"Nessun pericolo...per te tour\" ed \u00e8 per lui un'esperienza indimenticabile. Ha anche l'opportunit\u00e0 di conoscere i chitarristi di Vasco, Nando Bonini con il quale registra il cd TATANAAKOO nel 1996 e Stef Burns, con il quale incider\u00e0 \"Swamp Tea\" (1999)\nL'attivit\u00e0 di Castronovo continua senza interruzioni con collaborazioni del calibro di George Bellas, Ted Nugent, Hardline, Paul Rodgers, Geezer Butler ed altri. Attualmente \u00e8 impegnato con i Journey, assieme a Neal Schon.\nSet-up.\n\"Collector's Series Maple Drums in Solid Yellow Lacquer with Chrome Hardware\""}
{"id": "416856", "revid": "62748", "url": "https://it.wikipedia.org/wiki?curid=416856", "title": "Glosa", "text": "Il Glosa \u00e8 una lingua ausiliaria internazionale creata tra il 1972 e il 1992 da Ronald Clark e Wendy Ashby revisionando un progetto di lingua artificiale precedente, denominato Interglossa, realizzato nel 1943 da Lancelot Hogben.\nIl Glosa \u00e8 una lingua artificiale con una struttura molto semplice del tipo che i linguisti definiscono isolante, cio\u00e8 priva di flessione. Le parole rimangono sempre nella loro forma originale, qualunque sia la loro funzione all'interno della frase. La stessa parola pu\u00f2 avere valore di verbo, nome, aggettivo o preposizione. Le funzioni grammaticali vengono svolte da alcune parole operatrici e dall'ordine delle parole.\nLe parole del Glosa hanno radici latine e greche, comuni a tutte le maggiori lingue europee (inglese, francese, tedesco, spagnolo e italiano) o derivate da altre lingue orientali come il cinese, i creoli e i pidgin.\nIl Glosa \u00e8 scritto con l'alfabeto latino senza caratteri speciali, segni diacritici o doppie vocali o consonanti. La pronuncia \u00e8 molto semplice e regolare e ad ogni lettera corrisponde sempre lo stesso suono."}
{"id": "416858", "revid": "3115", "url": "https://it.wikipedia.org/wiki?curid=416858", "title": "Banjos banjos", "text": "Banjos banjos, unica specie appartenente al genere Banjos e alla famiglia Banjosidae, \u00e8 un pesce d'acqua salata dell'ordine Perciformes.\nDistribuzione e habitat.\nQuesta specie \u00e8 diffusa nelle acque tropicali costiere del Pacifico orientale, dal Giappone al Mar della Cina meridionale.\nDescrizione.\n\"B. banjos\" presenta una testa piccola, con bocca rivolta verso l'alto, occhi molto grandi, fronte pronunciata e corpo alto, piuttosto compresso ai fianchi, con profilo trapezoidale: il dorso \u00e8 molto convesso, il profilo ventrale pi\u00f9 rettilineo, il peduncolo caudale \u00e8 tozzo e muscoloso, con pinna caudale a delta. Le pettorali sono allungate, mentre la dorsale, l'anale e le pinne ventrali sono rette da grossi raggi erettili simili ad aculei.\nLa livrea vede un colore di fondo rosa grigio con riflessi metallici; testa e pinne sono macchiate di bruno.\nRaggiunge una lunghezza massima di 20\u00a0cm.\nAlimentazione.\nSi nutre di piccoli pesci e crostacei.\nPesca.\nNei luoghi d'origine \u00e8 oggetto di pesca per l'alimentazione umana, tuttavia non ha grande valore commerciale."}
{"id": "416859", "revid": "112871746", "url": "https://it.wikipedia.org/wiki?curid=416859", "title": "Diana Paxson", "text": "I suoi lavori sono principalmente di genere fantasy, con una spiccata tendenza per il romanzo storico e i racconti fiabeschi.\nBiografia.\n\u00c8 nata a Detroit, nel Michigan, il 20 febbraio 1943. Giovanissima, ancora bambina, si trasfer\u00ec con i genitori in California, a Los Angeles per poi laurearsi in lettere al Mills College. Successivamente, ha proseguito gli studi con un master in Letteratura Medioevale all'Universit\u00e0 di Berkeley.\nDiana Paxson ha dato alle stampe il primo romanzo nel 1982, dando vita a una saga, il \"ciclo di Westria\", ambientato in un futuro postapocalittico nella sua terra di adozione, la California. Oltre a numerosi romanzi e a prestigiose collaborazioni, ha scritto pi\u00f9 di ottanta racconti brevi. \u00c8 stata direttore regionale, per la costa ovest, dell'associazione di scrittori \"Science Fiction &amp; Fantasy Writers of America\". \u00c8 inoltre compositrice e interprete di brani per arpa. Ancora, con due suoi romanzi \u00e8 stata finalista al prestigioso premio per la narrativa fantasy \"Mythopoeic Fantasy Award for Adult Literature\" nella categoria miglior romanzo. I romanzi sono: \"Lady of Light\" (1983); \"The White Raven\" (1989).\nLa Paxson \u00e8 di religione etena, per la precisione di confessione teodista. Il suo ruolo in ambito neopagano la tiene impegnata come membro delle assemblee principali della \"Congregazione del sentiero a spirale\" e del \"Cerchio del Troth\".\nL'autrice \u00e8 sposata con Donald Studebaker (scrittore conosciuto con lo pseudonimo di Jon DeCles), ha due figli e tre nipoti. Attualmente vive nella sua abitazione, il circolo culturale di \"Greyhaven\", a Berkeley, in California.\nOpere.\nCiclo di Avalon.\nHa collaborato con Marion Zimmer Bradley nei seguenti romanzi del \"Ciclo di Avalon\":\nLa Saga di Westria.\nI romanzi \"Lady of Light\" e \"Lady of Darkness\" sono stati pubblicati negli Stati Uniti in un singolo volume sotto il nome di \"Mistress of the Jewels\".\nLe Cronache di Fionn mac Cumhal.\nHa scritto i seguenti romanzi in collaborazione con Adrienne Martine-Barnes:\nAntologie di spada e magia.\nHa scritto i seguenti racconti contenuti nella serie Sword and Sorceress, antologie a annuali di racconti fantasy edite da \"Marion Zimmer Bradley\":\nDiana L. Paxson ha inoltre edito, dopo la morte della Zimmer Bradley, un volume in questa famosa serie antologica, il tomo \"Sword &amp; Sorceress 21\".\nRacconti.\nL'autrice ha scritto inoltre circa un'ottantina di racconti e novelle raccolte in antologie e riviste di genere, molte pubblicate in italiano perch\u00e9 apparse nelle antologie di \"Sword &amp; Sorceress\"."}
{"id": "416863", "revid": "1872303", "url": "https://it.wikipedia.org/wiki?curid=416863", "title": "Carabinieri nella resistenza e nella guerra di liberazione italiana", "text": "I carabinieri italiani nella resistenza e nella guerra di liberazione, ebbero un ruolo in particolare dopo il 25 luglio 1943, anche nella Resistenza Italiana e nella guerra di liberazione italiana, durante la seconda guerra mondiale.\nLa sorte dei Carabinieri, dopo il proclama Badoglio dell'8 settembre 1943, pu\u00f2 essere schematizzata nel modo seguente:\nAntefatti.\nPrevedendo i tempi difficili che stavano per abbattersi sull'Italia, il 10 luglio 1943, alla vigilia dello sbarco degli Alleati in Sicilia, il Comando Generale dei Carabinieri Reali eman\u00f2 una direttiva per istruire i militari sul comportamento da adottare nei mesi a venire.\nIn particolare, sulla base del diritto bellico internazionale dell'epoca, si chiedeva ai:\nI Carabinieri nella Sicilia occupata dagli anglo-americani.\nL'Allied Military Government of Occupied Territories (AMGOT) istituitosi all'indomani dello sbarco in Sicilia nel luglio 1943, inizialmente intern\u00f2 tutti i militari italiani, senza distinzione.\nIl diffondersi dei saccheggi e di atti di violenza privata richiedeva capacit\u00e0 di controllo del territorio, cio\u00e8 una forza di polizia che i militari anglo-americani non erano in grado di assicurare.\nPer questa ragione decisero di ripristinare la struttura territoriale dei Carabinieri Reali e il 4 agosto 1943 nacque a Palermo il Comando Superiore Carabinieri Reali della Sicilia alle dipendenze degli \"Affari Civili\" dell'AMGOT, con competenza sull'ordine e la sicurezza pubblica.\nI Carabinieri al Sud.\nIl 12 settembre, all'indomani dell'armistizio dell'8 settembre, il re ed il governo provvisorio provenienti da Pescara in nave fuggirono a Brindisi. Scelsero la citt\u00e0 in quanto Puglia, Basilicata e Calabria erano gi\u00e0 state abbandonate dai nazi-fascisti e non ancora raggiunte dagli Alleati, istituendo il Regno del Sud.\nLo stesso giorno, presso la sede della Legione cittadina, fu istituito il Comando dei Carabinieri Reali dell'Italia Meridionale al comando del colonnello Romano Dalla Chiesa con giurisdizione sulle tre regioni libere.\nIl 15 novembre, dopo l'arrivo degli Alleati in Puglia, sempre a Bari ma agli ordini del generale Giuseppe Pi\u00e8che (gi\u00e0 prefetto e vicecomandante dei Carabinieri) nacque il Comando Arma Carabinieri Reali dell'Italia Liberata in cui confluirono i Comandi Reali carabinieri di Palermo e di Bari, e con giurisdizione anche sulla Sardegna ormai liberata. Giuseppe Pi\u00e8che divenne il nuovo comandante generale dell'Arma e fra i suoi primi atti vi fu, il 15 novembre 1943, l'incarico al Ten. colonnello Marco Bianco di leggere, dai microfoni di Radio Bari, un radiomessaggio che incitava i militi presenti nei territori occupati dai tedeschi a combattere le truppe d'occupazione, salvaguardando, per\u00f2, la popolazione civile dal rischio di rappresaglie. Proprio questo tipo di preoccupazione, che ha sempre caratterizzato l'azione dei Carabinieri in tempo di Pace come in quello di Guerra per tutta la loro storia plurisecolare, port\u00f2 al martirio Salvo d'Acquisto, Alberto La Rocca, Fulvio Sbarretti, Vittorio Marandola e tanti altri.\nPer l'espletamento dei compiti di istituto la \"Commissione di Controllo Alleata\" autorizz\u00f2 anche l'arruolamento di 600 vicebrigadieri e ottomila carabinieri, ripristinando la tradizionale presenza capillare dell'Arma sul territorio.\nNumerosi carabinieri scelsero di entrare a far parte del ricostituito \"Regio Esercito\" per combattere accanto agli Alleati.\nUn primo nucleo di questo esercito, denominato \"Primo Raggruppamento Motorizzato\", forte di 5000 uomini, ebbe il battesimo del fuoco nel novembre 1943 a Monte Lungo, un avamposto di Montecassino.\nIl Raggruppamento divenne poi Corpo Italiano di Liberazione con una consistenza di trentamila uomini che nel gennaio 1945 passarono a cinquantamila (divisi nei Gruppi di Combattimento Cremona, Friuli, Folgore, Legnano, Mantova e Piceno) che combatterono sulla Linea Gotica fino alla vittoria finale.\nI Carabinieri che combatterono tra le sue file erano cos\u00ec organizzati:\nI Carabinieri nella Repubblica Sociale Italiana.\nLa Repubblica Sociale Italiana abol\u00ec l'Arma dei \"Carabinieri Reali\". I militari dell'Arma che erano rimasti al loro posto in osservanza degli ordini ricevuti furono fatti confluire il 14 marzo 1944 in una nuova forza armata, la Guardia Nazionale Repubblicana (GNR), insieme a quanto restava della Milizia Volontaria per la Sicurezza Nazionale (M.V.S.N.) e della Polizia dell'Africa Italiana (PAI).\nL'organizzazione territoriale della GNR si articolava come segue:\nL'11 agosto 1944 la GNR conflu\u00ec a sua volta nell'Esercito Nazionale Repubblicano.\nNella Resistenza.\nContemporaneamente, per\u00f2, accanto a questi compiti svolti alla luce del sole, molti di loro aderirono alla Resistenza italiana come fiancheggiatori (raccolta di informazioni, fornitura di armi e viveri. A Roma si cre\u00f2 il Fronte Clandestino di Resistenza dei Carabinieri, guidato dal generale Filippo Caruso.\nAltre reti clandestine furono create, come ad esempio quella del maggiore Pasquale Infelisi (nel territorio maceratese) o passando in clandestinit\u00e0 (ad es. i carabinieri della Stazione di Fiesole).\nTra le altre formazioni guidate da ufficiali, sottufficiali o semplici militi quali:\nOltre che in Italia, i Carabinieri si batterono valorosamente anche all'estero come nel caso del \"Battaglione Carabinieri\" dei colonnelli Luigi Venerandi e Attilio Venosta. Faceva parte della Divisione Garibaldi che agiva in Jugoslavia e meritarono alla Bandiera dell'Arma una Medaglia d'Argento al Valor Militare.\nI Carabinieri nelle Zone di Operazioni occupate dai tedeschi.\nIn risposta all'armistizio dell'8 settembre 1943 ed alla conseguente spaccatura della Penisola in due, i tedeschi, facendo seguito ad un'ordinanza di Hitler del 10 settembre, gi\u00e0 il 18 settembre occuparono il nord est istituendo\nche occuparono fino al 1945.\nIn queste due zone era esclusa di fatto ogni ingerenza della \"Repubblica Sociale Italiana\" poich\u00e9 anche l'amministrazione civile era passata sotto il controllo germanico. L'Arma pass\u00f2, quindi, alle dipendenze dirette dei commissari-prefetti.\nI Carabinieri nei territori sotto il controllo partigiano.\nI partigiani riuscirono a liberare territori pi\u00f9 o meno vasti prima ancora dell'arrivo degli alleati e sempre tra le loro file erano numerosi i Carabinieri che poi si preoccupavano di assicurare la convivenza civile ed il mantenimento dell'ordine pubblico.\nStesso dicasi anche con le varie \"repubbliche partigiane\", pi\u00f9 o meno effimere, come quelle dell'Ossola, di Alba, di Montefiorino, Bobbio o della Carnia.\nPerdite.\nIl debito di sangue pagato dai Carabinieri nei due anni di lotta che seguirono l'armistizio \u00e8 pesantissimo: 2735 caduti e 6500 feriti.\nAlla fine la Bandiera dell'Arma dei Carabinieri ottenne anche una Medaglia d'Oro al Valor Militare insieme a quella d'Argento di cui prima.\nIndividualmente i militi dell'Arma hanno meritato complessivamente 759 decorazioni:"}
{"id": "416865", "revid": "1318658", "url": "https://it.wikipedia.org/wiki?curid=416865", "title": "Raggruppamento operativo speciale", "text": "Il raggruppamento operativo speciale (pi\u00f9 spesso indicato semplicemente con l'acronimo ROS) \u00e8 l'unico organo investigativo dell'Arma dei Carabinieri con competenza sia sulla criminalit\u00e0 organizzata sia sul terrorismo. Il raggruppamento ha la consistenza di una brigata, inserita ordinativamente nel Comando delle unit\u00e0 mobili e specializzate \"Palidoro\", mentre dipende funzionalmente direttamente dal Comando generale sotto il profilo tecnico-operativo.\nStoria.\nNacque dalle ceneri del Nucleo speciale antiterrorismo creato intorno ai primi anni settanta del XX secolo dal generale Carlo Alberto Dalla Chiesa per contrastare il fenomeno del terrorismo su tutto il territorio nazionale (aveva sedi a Genova, Napoli, Milano, Padova, Bologna, Roma e Torino).\nVenne istituito formalmente il 3 dicembre 1990 con il decreto legge 13 novembre 1990 n. 324 e successivamente con decreto legge 13 maggio 1991, n.152, convertito dalla legge 12 luglio 1991, venne prevista l'istituzione di \"Servizi centrali ed interprovinciali di polizia giudiziaria dell'Arma dei Carabinieri, della Polizia di Stato (Servizio centrale operativo) e della Guardia di Finanza (Servizio centrale di investigazione sulla criminalit\u00e0 organizzata, Gruppo d'investigazione sulla criminalit\u00e0 organizzata)\" al fine di assicurare il collegamento delle attivit\u00e0 investigative relative ai delitti di criminalit\u00e0 organizzata.\nNel 1992, all'interno del ROS, fu creata un'unit\u00e0 speciale: il CrimOr, che pochi mesi dopo port\u00f2 alla cattura del capo di Cosa nostra Tot\u00f2 Riina.\nNel 2001 venne potenziato con 200 uomini il reparto antiterrorismo, e cos\u00ec il ROS nel 2002 raggiunse i 1.214 componenti. Nel 2012 nasce il reparto crimini violenti e nel 2015 quello Indagini Telematiche.\nOrganizzazione.\nIl ROS \u00e8 suddiviso in due strutture: una centrale e una periferica.\nStruttura centrale.\nLa sede centrale \u00e8 articolata in quattro reparti alle dirette dipendenze del comandante del ROS:\nServizio Centrale di Polizia Giudiziaria.\nParte anch'esso della struttura centrale \u00e8 posto alle dirette dipendenze del vicecomandante del ROS e composto da tre reparti:\nStruttura periferica.\nTerritorialmente il ROS \u00e8 strutturato in:\nLe sezioni anticrimine sono direttamente dipendenti dal comandante del raggruppamento e si avvalgono, in termini di supporto specialistico, dei reparti centrali in tutti i settori, dal terrorismo alla criminalit\u00e0 organizzata, ai crimini violenti e alle altre forme di criminalit\u00e0 organizzata;\nPersonale e attivit\u00e0.\nIl personale del ROS \u00e8 estremamente specializzato in indagini di polizia giudiziaria specificamente per i reati di sequestro di persona, lotta alla criminalit\u00e0 organizzata (mafiosa, terroristica o eversiva) e traffico di armi e droga. Esso \u00e8 costituito solo per un quarto da agenti di polizia giudiziaria, i rimanenti sono tutti ufficiali e sottufficiali dell'Arma che hanno la qualifica di ufficiali di polizia giudiziaria.\nAl ROS \u00e8 anche affidato il compito di supportare informativamente gli altri reparti speciali dell'Arma (Comando carabinieri per la tutela dell'ambiente, Comando carabinieri per la tutela della salute, Comando carabinieri per la tutela del patrimonio culturale e Comando carabinieri antifalsificazione monetaria).\nAllo scopo d'incoraggiare la sinergia con i reparti territoriali, il personale del ROS frequenta spesso corsi di aggiornamento professionale con altri militari oltre che conferenze di servizio insieme ai corrispondenti organi centrali della Polizia di Stato (DIGOS) e della Guardia di Finanza (GICO).\nFra gli strumenti di indagine utilizzati dal ROS vi \u00e8 anche l'infiltrazione nelle bande criminali attuata soprattutto nei settori dei sequestri, del riciclaggio e reimpiego dei proventi illeciti e nel traffico di stupefacenti, armi, munizioni ed esplosivi.\nProcedimenti giudiziari.\nAlcuni dei suoi vertici sono stati sottoposti a indagini e/o procedimenti giudiziari:\nProcesso Ganzer.\nIl 12 luglio del 2010 il capo del Ros, il generale Giampaolo Ganzer, e altri 13 carabinieri sono stati condannati in primo grado a pene varie fino a 18 anni di reclusione. Ganzer \u00e8 stato condannato a 14 anni. Le condanne si riferiscono a singoli episodi commessi nel corso di alcune importanti operazioni antidroga compiute \u00absotto copertura\u00bb dal Ros (\u00abCobra\u00bb del 1994 e \u00abCedro 1\u00bb del 1995).\nIn secondo grado, la prima sezione della Corte di Appello di Milano ha confermato la condanna all'ex generale, riducendo per\u00f2 la pena a 4 anni e 11 mesi di reclusione..\nNel gennaio 2016 la terza sezione penale della Cassazione ha riqualificato i fatti imputati al generale come di lieve entit\u00e0, e pertanto \u00e8 scattata la prescrizione.\nProcesso Subranni.\nNel 2013 su richiesta della Procura di Palermo, in riferimento all'indagine sulla trattativa Stato-mafia degli anni 1992/93, il Gip ha rinviato a giudizio il generale Antonio Subranni e altri 9 indagati, accusati di \"concorso esterno in associazione mafiosa\" e \"violenza o minaccia a corpo politico dello Stato\". Viene condannato nell'aprile 2018 in primo grado a dodici anni per violenza o minaccia a corpo politico dello Stato. Il 23 settembre 2021 la Corte d'assise d'appello di Palermo lo ha assolto insieme agli ex ufficiali del Ros Mario Mori e Giuseppe De Donno .\nProcedimenti su Mori.\nPer l'attivit\u00e0 al ROS il generale Mario Mori subisce un processo per favoreggiamento per ritardata perquisizione del covo di Tot\u00f2 Riina, da cui viene assolto nel 2006. Viene anche assolto nel 2013 nel processo per l'accusa di aver favorito la latitanza di Bernardo Provenzano nel 1995.\n\u00c8 invece rinviato a giudizio nel 2013 insieme a Subranni nel processo sulla trattativa Stato-mafia. Viene condannato in primo grado nell'aprile 2018 a dodici anni.\nIl 23 settembre 2021 la Corte d'assise d'appello di Palermo lo ha assolto, insieme agli ex ufficiali del Ros Antonio Subranni e Giuseppe De Donno, accusati di minaccia a Corpo politico dello Stato.\nVertici.\nComandanti.\nL'attuale comandante \u00e8 il generale di divisione Pasquale Angelosanto"}
{"id": "416866", "revid": "88740", "url": "https://it.wikipedia.org/wiki?curid=416866", "title": "Ros", "text": ""}
{"id": "416867", "revid": "42020", "url": "https://it.wikipedia.org/wiki?curid=416867", "title": "Andrea d'Angi\u00f2", "text": ""}
{"id": "416868", "revid": "41986", "url": "https://it.wikipedia.org/wiki?curid=416868", "title": "Cultura di Okunevo", "text": ""}
{"id": "416869", "revid": "696581", "url": "https://it.wikipedia.org/wiki?curid=416869", "title": "Triscina di Selinunte", "text": ""}
{"id": "416870", "revid": "42020", "url": "https://it.wikipedia.org/wiki?curid=416870", "title": "Luigi I il Grande", "text": ""}
{"id": "416871", "revid": "599013", "url": "https://it.wikipedia.org/wiki?curid=416871", "title": "Comando carabinieri per la tutela della salute", "text": "Il Comando Carabinieri per la Tutela della Salute \u00e8 un'unit\u00e0 specializzata posta sotto il Comando divisione unit\u00e0 specializzate dell'Arma dei Carabinieri, che a sua volta dipende dal Comando delle unit\u00e0 mobili e specializzate carabinieri \"Palidoro\".\nDa essa dipendono i vari nuclei antisofisticazioni e sanit\u00e0 del corpo, pi\u00f9 spesso indicati semplicemente come N.A.S. Ha sede nella citt\u00e0 di Roma, ed \u00e8 retta da un generale di brigata o di divisione. Esso esercita funzioni di alta direzione, coordinamento e controllo dei comandi dipendenti.\nStoria.\nIl 15 ottobre 1962, a seguito di intese intercorse tra il Ministero della sanit\u00e0, il Ministero della difesa ed il Comando generale dell'Arma dei carabinieri, furono istituiti i NAS (nuclei antisofisticazioni e sanit\u00e0), posti alle dipendenze funzionali del Ministero della sanit\u00e0 con il compito di \u00abvigilare sulla disciplina igienica della produzione, commercializzazione e vendita delle sostanze alimentari e delle bevande, a tutela della salute pubblica\u00bb. Dislocati inizialmente a Milano, Padova, Bologna, Roma, Napoli e Palermo, i nuclei contavano globalmente 40 sottufficiali ed un ufficiale superiore, distaccati presso il gabinetto dell'allora Ministero della sanit\u00e0.\nOrganizzazione.\nIl Comando Carabinieri per la Tutela della Salute si articola in:\nIl Comando Carabinieri per la Tutela della Salute ha dipendenza:\nAttivit\u00e0 e competenze.\nIn particolare i settori merceologici su cui hanno competenza sono:\nI NAS hanno il potere di intervento in tutti i luoghi dove si producono, si somministrano, si depositano o si vendono prodotti destinati all'alimentazione. Possono entrare in tutti i luoghi in cui vengono prodotti, o si suppone che lo siano, tali sostanze in tutte le ore del giorno o della notte. Le indagini nel settore delle sofisticazioni alimentari, data la peculiarit\u00e0 degli illeciti che si perseguono, sono condotte con criteri operativi che differiscono sostanzialmente dalle normali tecniche di polizia giudiziaria.\nQueste differenze derivano:\nFra le modalit\u00e0 di lavoro che caratterizza il NAS vi sono le ispezioni fatte in uno o pi\u00f9 settori di intervento su tutto il territorio nazionale quali ospedali, case di cura private e strutture ricettive per anziani, verifiche in materia di legittimo esercizio delle professioni sanitarie e relative arti ausiliarie, ispezioni presso industrie farmaceutiche. Fra gli altri compiti vi \u00e8 anche il contrasto al traffico ed alla distribuzione illegale di medicinali e loro contraffazione ed il controllo sull'uso illegale di anabolizzanti e altre sostanze farmacologicamente attive negli allevamenti di animali, nonch\u00e9 il contrasto al commercio illegale di prodotti di provenienza extra-comunitaria, pericolosi per la salute dei consumatori, in quanto realizzati e posti in vendita senza il rispetto dei requisiti di legge."}
{"id": "416872", "revid": "42020", "url": "https://it.wikipedia.org/wiki?curid=416872", "title": "Luigi I di Ungheria", "text": ""}
{"id": "416873", "revid": "729019", "url": "https://it.wikipedia.org/wiki?curid=416873", "title": "Centro subacquei dell'Arma dei Carabinieri", "text": "Il Centro subacquei dell'Arma dei Carabinieri \u00e8 stato istituito il 17 luglio 1953 su due nuclei nell'ambito delle legioni di Genova e Napoli.\nCostituito da personale altamente specializzato, \u00e8 in grado di operare a supporto dei reparti della territoriale e di altre amministrazioni dello Stato.\nTra settori di intervento del Centro subacquei e dei suoi nuclei dipendenti distribuiti sul territorio sono:"}
{"id": "416874", "revid": "125748034", "url": "https://it.wikipedia.org/wiki?curid=416874", "title": "Istituzione di nuove province in Sardegna", "text": "L'istituzione di nuove province avviene in Sardegna con numerosi passaggi nel corso della storia amministrativa e con delle leggi regionali del Consiglio regionale.\nStoria.\nCon la legge regionale 12 luglio 2001, n\u00ba 9, vengono modificati i confini amministrativi gi\u00e0 esistenti delle province di Cagliari, Nuoro, Oristano e Sassari e se ne aggiungono altre quattro. Le nuove province diventate operative in seguito alle elezioni provinciali dell'8 e 9 maggio 2005 erano quelle di:\nQueste nuove province sono state poi abolite dalla legge regionale n\u00ba 2 del 2016 in seguito a referendum, tornando a una situazione molto simile a quella precedente.\nLegittimit\u00e0 della creazione di nuove province.\nEssendo state queste province istituite dalla regione autonoma della Sardegna (a statuto speciale), il governo Berlusconi II sollev\u00f2 dinanzi alla Corte costituzionale una questione di conflitto di attribuzione, poi giudicata infondata. La sentenza conferm\u00f2 che la Regione ha autonomia assoluta in materia di enti locali e che pertanto \u00e8 di sua esclusiva competenza l'istituzione e la configurazione delle province nell'ambito del proprio territorio.\nSedi di uffici statali e regionali.\nLe nuove province non avevano le sedi di alcuni uffici pubblici solitamente presenti nei capoluoghi di provincia. Lo Stato non \u00e8 infatti tenuto ad attivare nelle nuove province sarde sedi articolate su base provinciale delle amministrazioni centrali, non in quanto si tratti di province di istituzione regionale, ma in quanto ai sensi del nuovo ordinamento degli enti locali questo non \u00e8 pi\u00f9 obbligatorio e automatico nelle province di nuova istituzione.\nSono compresi tra gli uffici la cui istituzione \u00e8 facoltativa per lo Stato la Prefettura-Ufficio Territoriale del Governo, la Questura (ma esistono proposte per l'istituzione di una questura a Olbia), la Camera di commercio, i comandi provinciali di Vigili del fuoco, Carabinieri, Guardia di Finanza, Direzioni territoriali dell'economia e delle finanze, Ragioneria provinciale dello Stato, commissione tributaria provinciale, Direzione provinciale del lavoro, Dipartimento dei trasporti terrestri (ex Motorizzazione civile), le agenzie delle dogane, del territorio, del demanio (non presente anche in diversi capoluoghi di precedente istituzione) e delle entrate (che sono articolate in direzioni regionali e direzioni provinciali), le sedi provinciali INPS, INPDAP e INAIL (per le quali era stata comunque manifestata l'intenzione di aprire nuove sedi provinciali in tutti i capoluoghi).\nSono invece indipendenti dalla suddivisione provinciale i tribunali (le circoscrizioni giudiziarie sono autonome rispetto alle province) e le sedi del Corpo forestale (in quanto in Sardegna la suddivisione in ripartizioni \u00e8 di competenza regionale). Circa gli ordini e collegi professionali (alcuni dei quali sono organizzati su base provinciale, ma la maggior parte di essi si articolano per circondari di tribunale o per regione), l'attivazione di nuove sedi dipende dalla legge istitutiva dell'ordine, e in linea di massima viene deliberata dal consiglio nazionale dell'ordine stesso. Infine, l'attivazione di un ufficio scolastico provinciale (ex Provveditorato agli studi) con il relativo centro servizi amministrativi \u00e8 competenza della direzione scolastica regionale.\nIl contenzioso con lo Stato.\nLa pari dignit\u00e0 giuridica dei nuovi enti con le province \"statali\" non venne riconosciuta da alcuni uffici dei Ministeri dei Trasporti e dell'Interno, il che gener\u00f2 un ulteriore conflitto tra Regione e Province e lo Stato Centrale. Il riferimento specifico era a una comunicazione ufficiale nella quale si sostiene che \"(...) sulla base di alcune comunicazioni intercorse per le vie brevi con i funzionari del ministero dell'Interno (...), la Provincia di Olbia, essendo stata costituita non con legge statale ma solo con legge regionale e avendo, conseguentemente, rilevanza all'interno della Regione Sardegna, non potrebbe avere titolo a ricevere dallo Stato le competenze economiche\".\nDurante lo svolgimento d'interrogazioni alla Camera il 19 luglio 2006, il vicepresidente del Consiglio Massimo D'Alema, in risposta all'interrogazione del deputato Antonio Satta ha testualmente precisato sull'argomento: \"L'attuale normativa sui trasferimenti erariali pu\u00f2 essere applicata solo alle province istituite a suo tempo con legge statale. Per poter distribuire alle nuove province sarde tali risorse occorre procedere a un'intesa con la Regione Sardegna e gli enti locali interessati per mettere a punto una norma di legge specificamente volta a disciplinare la ripartizione di trasferimenti statali in questione fra province madri e quelle di nuove istituzione. L'articolo 11 della legge regionale prevede che le province preesistenti trasferiscano alle province di nuova istituzione personale, strumenti, risorse finanziarie adeguate. Queste operazioni avrebbero dovuto essere poste in essere dai commissari regionali appositamente nominati entro il termine perentorio di 45 giorni. Successivamente il comma 30 dell'articolo 20 della legge regionale 4 dell'11 maggio 2006 ha autorizzato l'amministrazione regionale a concedere contributi a favore delle province, che sulla base di intese sottoscritte entro il 31 dicembre 2006 dispongano il trasferimento di personale a favore di province di nuova costituzione. I problemi connessi al funzionamento delle nuove province sarde sono gi\u00e0 all'attenzione del governo, che considera i disagi e le incertezze che possono derivare ai cittadini dall'attuale situazione, anche perch\u00e9 nelle province di nuova istituzione c'\u00e8 una diversa collocazione dei comuni rispetto alle circoscrizioni statali. Per la soluzione di questo complesso problema che ha il suo fondamento in una carenza legislativa, si \u00e8 costituito presso dipartimento Funzione pubblica un tavolo tecnico, che sta affrontando la questione della piena operativit\u00e0 e del mancato trasferimento del personale alle province di nuova istituzione. Al tavolo, nel quale il Governo \u00e8 presente attraverso i sottosegretari alle Riforme, Innovazione, Interno e Finanze sono stati convocati anche i presidenti delle nuove Province. Un primo incontro si \u00e8 svolto il 12 luglio scorso. Sono stati affrontati gi\u00e0 alcuni problemi e il governo intende continuare a lavorare con solerzia per affrontare le questioni e colmare il vuoto legislativo che impedisce una piena soluzione. Quanto alla specifica questione dell'assegnazione del personale del nucleo operativo del servizio escavazione porti di Olbia agli enti locali, la direzione del personale dell'ex ministero Infrastrutture e Trasporti ha richiesto la proroga fino al 31 dicembre 2007 del protocollo d'intesa stipulato con il comune di Olbia in attesa di poter emanare un DPCM che dar\u00e0 definitiva e stabile collocazione al personale\". In sostanza lo Stato necessiterebbe di un proprio provvedimento legislativo per prendere atto della presenza delle nuove circoscrizioni provinciali ai fini della ripartizione delle risorse finanziarie.\nSpostamenti dei comuni tra le province.\nL'assetto delle circoscrizioni risalente al 2001, il quale era stato approvato nel 1999, disegnava le province nel seguente modo:\nInoltre vi furono ulteriori spostamenti di comuni:\nLa ridefinizione del 2003, avvenuta comunque prima ancora dell'effettiva operativit\u00e0 delle nuove province, modific\u00f2 la geografia amministrativa sarda operando le seguenti modifiche:\nConseguentemente la situazione si stabilizz\u00f2, fino alla successiva modifica del 2016, nel seguente modo:\nStatistiche demografiche.\nRiforma del 2021.\nCon legge regionale 12 aprile 2021, n. 7 si \u00e8 proceduti al riassetto delle province, con la soppressione di due province, la creazione di 4 nuove e la creazione di una nuova Citt\u00e0 Metropolitana. Tuttavia tale legge \u00e8 stata impugnata a livello governativo, fatto che ne ha bloccato l'iter di attuazione in attesa del pronunciamento della Corte Costituzionale."}
{"id": "416875", "revid": "122898648", "url": "https://it.wikipedia.org/wiki?curid=416875", "title": "Mamertini", "text": "I Mamertini (), cio\u00e8 \"figli di Mamerte\" o \"Mamers\" (il dio osco della guerra, che corrispondeva al latino Marte), erano dei soldati mercenari, famosi soprattutto per aver giocato un ruolo di primo piano nello scoppio della Prima guerra punica.\nStoria.\nI Mamertini erano d'origine campana e vennero arruolati tra la fine del IV e gli inizi del III secolo a.C. da Agatocle, tiranno di Siracusa. Alla morte di quest'ultimo, nel 289 a.C., la maggior parte dei Mamertini, rimasti senza lavoro, tornarono in patria, mentre altri rimasero sull'isola. Alcuni di loro s'impadronirono a tradimento della citt\u00e0 di Messina, ubicata sullo stretto, in una posizione di grande importanza strategica. Dopo di che assunsero il nome di Mamertini. \nIl loro dominio dur\u00f2 oltre vent'anni, durante i quali trasformarono Messina da centro agricolo e commerciale a base per le loro scorrerie piratesche, sia sul mare sia sulla terraferma. Quando i Romani iniziarono ad espandersi verso la Magna Grecia, i Mamertini, temendo di rimanere schiacciati fra pi\u00f9 fuochi (Roma a nord-est, Cartagine ad ovest, Siracusa a sud), chiesero l'aiuto di Pirro, re dell'Epiro, che sbarc\u00f2 sull'isola per combattere i Cartaginesi. Il re dei Molossi si impose su tutta l'isola tranne Lilibeo, ma la sua condotta incontr\u00f2 la disapprovazione dei siciliani e cos\u00ec, per far fronte alle difficolt\u00e0 strategiche e logistiche, dovette ritornare sul continente (autunno del 276 a.C.), dove venne poi sconfitto dai Romani nella Battaglia di Benevento (275 a.C.).\nI Mamertini in seguito rivolsero la propria attenzione alla citt\u00e0 di Siracusa. Nel 270 a.C. il siracusano Ierone II li sconfisse in battaglia sulle sponde del torrente Longano (o Longane), nei pressi dell'attuale Barcellona Pozzo di Gotto. Si narra che il condottiero mamertino Kio (noto anche come Cio o Cione), consultando gli indovini prima della battaglia venne a sapere che avrebbe passato la notte nel campo nemico: la risposta fu presa come buon auspicio.\nLa battaglia volse al peggio e Kio stesso cadde nelle mani dei vincitori, fu portato davanti a Ierone che comand\u00f2 di avere cura di lui. Dopo di che Ierone si prepar\u00f2 ad assediare Messina (265 a.C.). A questo punto i Mamertini chiesero l'aiuto di Cartagine, che occup\u00f2 il porto della citt\u00e0. I Siracusani si ritirarono. Ma i Mamertini, che volevano scrollarsi di dosso l'ingombrante presenza cartaginese, chiesero aiuto a Roma, facendo leva sulla comune origine italica e sulla discendenza di entrambi i popoli da Marte. La decisione sull'intervento fu molto discussa a Roma, perch\u00e9 avrebbe significato la guerra contro i Cartaginesi e perch\u00e9 l'idea di aiutare dei soldati che avevano ingiustamente strappato via una citt\u00e0 dai legittimi possessori, divenendo poi dei briganti, era mal vista (anche perch\u00e9 poco prima era stata invece soppressa una guarnigione che aveva usurpato con la forza il comando di Reggio).\nTuttavia, in favore dei Mamertini intervenne Appio Claudio Caudice e a Roma si decise di accogliere la richiesta, probabilmente su incitazione popolare. \u00c8 assai dubbio che la motivazione fosse evitare che l'espansione cartaginese si avvicinasse troppo all'Italia, visto che in quel periodo i Cartaginesi non minacciavano affatto la penisola. Nel 264 a.C. scoppi\u00f2, ad ogni modo, quella che sarebbe divenuta in seguito la prima guerra punica.\nDi fronte all'intervento romano, Siracusa si alle\u00f2 inizialmente a Cartagine. Ierone II, per\u00f2, cambi\u00f2 presto fronte.\nI Mamertini non vennero pi\u00f9 ricordati dalle fonti storiche e il loro destino si perse nei pi\u00f9 imponenti eventi delle guerre puniche.\nIl termine \"mamertino\" per\u00f2 non venne perso, dato che anche alcuni secoli dopo gli abitanti di Messina venivano chiamati \"Mamertini\" e che alcuni prodotti con questo nome rimasero famosi a lungo, come il vino mamertino, che era apprezzato anche da Gaio Giulio Cesare. Infine, anche a livello toponomastico, ancora oggi in provincia di Messina esiste il comune di Galati Mamertino e in provincia di Reggio Calabria, il comune di Oppido Mamertina, successivo all'antico insediamento distrutto dal terremoto del 1783 di Oppido Vecchia."}
{"id": "416876", "revid": "729019", "url": "https://it.wikipedia.org/wiki?curid=416876", "title": "4\u00ba Reggimento carabinieri a cavallo", "text": "Il 4\u00ba Reggimento carabinieri a cavallo \u00e8 stato istituito il 1\u00ba aprile 1963 nell'ambito di una riorganizzazione dell'Arma dei Carabinieri.\nIl Comando del 4\u00ba Reggimento, retto attualmente dal Colonnello t. ISSMI Francesco Maria Chiaravalloti, (il 23\u00ba comandante) ha la sua sede presso la caserma Salvo D'Acquisto in Roma, fa parte delle unit\u00e0 mobili e specializzate dell'Arma ed \u00e8 alle dipendenze della 1\u00aa Brigata mobile.\nStoria.\nEredi delle tradizioni equestri dell'Arma, i carabinieri a cavallo sono stati protagonisti dei maggiori fatti d'arme fin dal 1815 a Grenoble; prima battaglia a cui prese parte l'allora Corpo dei Carabinieri Reali; noti sono gli Squadroni da Guerra che, assegnati alla protezione del re Carlo Alberto durante la prima guerra di indipendenza, a Pastrengo il 30 aprile 1848 salvarono il sovrano dagli austriaci, mettendo in atto quella che \u00e8 passata alla storia come l'eroica carica di Pastrengo.\nPer l'epico fatto, il re Vittorio Emanuele III concesse alla bandiera di guerra la prima medaglia d'argento al valor militare.\nNella prima guerra mondiale furono i primi ad entrare in Gorizia liberata.\nNel secondo conflitto mondiale, carabinieri a cavallo parteciparono su tutti i fronti, fino alla difesa di Roma, alla Magliana, nel settembre 1943.\nIn ricordo degli eventi di Pastrengo il 30 aprile 1963, in occasione del 115\u00ba anniversario del fatto d'arme, il presidente della repubblica ha concesso al reparto lo stendardo di guerra.\nIl 4\u00ba Reggimento carabinieri a cavallo \u00e8 l'unico reparto interamente montato delle forze armate italiane.\nNell'ambito delle ristrutturazioni ordinative dei reparti mobili dell'Arma, il 1\u00ba aprile 1963 fu costituito il 4\u00ba Reggimento carabinieri a cavallo, inquadrato nell'XI Brigata meccanizzata carabinieri ed articolato su squadrone comando, squadrone motobilindato, 1\u00ba Gruppo squadroni \u201cPastrengo\u201d, 2\u00ba Gruppo squadroni allievi e centro ippico.\nIl 15 giugno 1965, la configurazione ordinativa venne modificata attraverso il passaggio di dipendenza alla Legione allievi di Roma del Gruppo squadroni allievi e l'acquisizione dei tre gruppi squadroni territoriali di Milano, Cagliari e Palermo, che assunsero la denominazione di 2\u00ba, 3\u00ba e 4\u00ba Gruppo Squadroni.\nDal 1\u00ba gennaio 1966, il Centro ippico carabinieri pass\u00f2 alle dipendenze del Comando generale per essere sciolto l'anno successivo, quando le sezioni che lo componevano vennero inserite nel centro preolimpionico di Montelibretti.\nNel 1968 vennero soppressi lo Squadrone motoblindato ed i gruppi squadroni di Milano, Cagliari e Palermo.\nIl 10 marzo 1976, il Reggimento fu articolato su un reparto comando, un gruppo squadroni ed un centro ippico.\nIl 1\u00ba settembre 1977, la denominazione venne modificata in \u201cReggimento carabinieri a cavallo\u201d ed il centro ippico fu riconfigurato con due sezioni:\naddestramento e corsi e perfezionamento e rimonta.\nDal 1\u00ba ottobre 2007 il Reggimento ha ripristinato l'antica denominazione di \u201c4\u00ba Reggimento carabinieri a cavallo\u201d. \nErede delle gloriose tradizioni ippiche dell'Arma dei Carabinieri.\nNel marzo del 2012 Il Ministero della difesa ha concesso la croce di bronzo al merito dell'Arma dei Carabinieri.\nIl carosello.\nIl Gruppo Squadroni esegue il celebre ed entusiasmante Carosello storico dei carabinieri, a dimostrazione dell'addestramento raggiunto dai cavalieri dell'Arma.\nIl Carosello -unico al mondo- \u00e8 un alternarsi fluido e ritmico di figure complesse e non prive di un certo rischio, eseguite con grande abilit\u00e0 e perizia; esso deriva dagli antichi tornei equestri medioevali.\nIl primo Carosello risale invece al 3 maggio 1883, e si svolse a Roma, in occasione delle nozze tra Tommaso di Savoia ed Isabella di Baviera in Piazza di Siena a Villa Borghese in Roma.\nIl Carosello attuale, viene eseguito per la conclusione dello Concorso Ippico Internazionale di Roma, proprio in piazza di Siena, dal il 9 luglio del 1933. \nIn quell'occasione le diverse formazioni che vi presero parte indossavano ciascuna una diversa uniforme storica dell'Arma: ci\u00f2 valse all'esibizione equestre l'appellattivo di \u201cCarosello Storico dell'Arma dei Carabinieri\u201d.\nLa tradizionale esibizione del Gruppo Squadroni in Piazza di Siena, in occasione del Concorso Ippico Internazionale Ufficiale di Roma, \u00e8 giunta fino ad oggi.\nCompiti.\nI compiti del reparto riguardano :\nOrganizzazione.\nIl 4\u00ba Reggimento - unico reparto interamente montato delle Forze armate italiane - \u00e8 attualmente costituito da:\nDal gruppo squadroni dipende anche Fanfara a Cavallo.\nIn campo agonistico, si ricordano i numerosi risultati sportivi dei cavalieri dell'Arma come il generale di divisione (del Ruolo D'onore) Raimondo D'Inzeo gi\u00e0 comandante del Gruppo squadroni, pluricampione del mondo ed olimpico, ed altri cavalieri come il gen. Giancarlo Gutierrez, i col. Sergio Giannone, Gigi Pertusi, Giorgio Fassone, TullioTodini , Giuseppe Pagot, Alessandro de Lorenzo, Renato Natale, Amos Cisi, Norberto Capozzella, ed i marescialli Antonio Oppes, M. Vagnarelli, Dino Costantini, solo per citarne alcuni.\nIl Reggimento, svolge anche riprese d'equitazione per i figli dei militari dell'Arma e provvede alle sedute di ippoterapia in favore di associazioni per disabili.\nDa sempre mascotte della fanfara a cavallo del reparto \u00e8 una cagnetta (si ricordano \"Trombetta\", \"Birba\" e \"Lady\") oggi, Briciola.\nOnorificenze.\nIl Ministero della Difesa ha concesso al 4\u00ba Reggimento a Cavallo la Croce di Bronzo al Merito dell'Arma dei Carabinieri."}
{"id": "416878", "revid": "123658110", "url": "https://it.wikipedia.org/wiki?curid=416878", "title": "Carica di Pastrengo", "text": "La carica di Pastrengo fu un episodio della battaglia di Pastrengo svoltasi durante la prima guerra d'indipendenza italiana.\nSi riferisce alla carica di cavalleria avvenuta il 30 aprile 1848 effettuata dagli \"Squadroni da Guerra\" del Corpo dei Carabinieri Reali assegnati alla protezione personale del Re Carlo Alberto di Savoia.\nLo svolgimento.\nIl re Carlo Alberto, portatosi tra la brigata Cuneo e la brigata Piemonte, e fatto segno da una nutrita scarica di fucileria austriaca, partecip\u00f2 poi personalmente e con il suo seguito all'impetuosa carica condotta dal maggiore Alessandro Negri di Sanfront con i tre squadroni di Carabinieri Reali. La carica valse a rompere la linea nemica, composta da due battaglioni austriaci che furono costretti a ripiegare verso Pescantina e Ponton.\nL'essersi spinto troppo vicino alla prima linea unitamente al proprio imponente seguito, spostandosi da un casolare dove era stato fino ad allora, furono sicuramente la causa iniziale del fatto d'arme. La carica dei carabinieri reali serv\u00ec quindi a proteggere l'incolumit\u00e0 del sovrano improvvisamente compromessa e contribu\u00ec, in maniera determinante, al felice completamento dell'azione militare molto pi\u00f9 complessa in corso e in quel momento in fase di stallo per vari motivi.\nL'improvviso vantaggio ottenuto dalle truppe piemontesi non fu per\u00f2 sfruttato dal sovrano che, anzich\u00e9 inseguire e sbaragliare le file del nemico scompaginate dalla carica dei carabinieri del maggiore Alessandro Negri di Sanfront, si attest\u00f2 sulle posizioni raggiunte quel giorno. Si dice che re Carlo Alberto dichiarasse allora, nel francese normalmente usato a corte: \u00abPour aujourd'hui il y en a assez\u00bb (\"Per oggi ne abbiamo avuto abbastanza\"). Nei giorni successivi, un'abile contromossa del generale Josef Radetzky minacci\u00f2 il centro dello schieramento sabaudo, valse a frenare l'entusiasmo dell'avanzata in corso, imped\u00ec che l'esercito piemontese varcasse l'Adige per piombare sulla strada che conduceva a Trento e obblig\u00f2 addirittura il re Carlo Alberto a ripiegare, sacrificando la brigata Cuneo che sub\u00ec gravi perdite.\nRievocazione storiche.\nOggi, l'episodio viene fatto rivivere dal Gruppo squadroni del 4\u00ba Reggimento carabinieri a cavallo nell'ambito del loro Carosello storico, con una impetuosa carica esaltata dal luccichio delle sciabole sguainate e dai colori blu turchino e rosso dell'uniforme storica dei carabinieri.\nAvvenimenti correlati.\nNel 2014 le Manifatture Sigaro Toscano, insieme al Comando Generale dell'Arma, hanno scelto il nome \u201cPastrengo\" per un sigaro prodotto in edizione limitata e dedicato proprio al famoso episodio dell'epica carica dei Carabinieri a cavallo, raffigurato sulle confezioni in cui sono venduti i sigari."}
{"id": "416879", "revid": "38129", "url": "https://it.wikipedia.org/wiki?curid=416879", "title": "Diana L. Paxson", "text": ""}
{"id": "416882", "revid": "1456895", "url": "https://it.wikipedia.org/wiki?curid=416882", "title": "Mama Coca", "text": "Nella mitologia inca, Mama Coca o Cocomama era la divinit\u00e0 della salute e della gioia. Secondo la leggenda ella era in origine una donna dissoluta che fu tagliata a met\u00e0 dai suoi numerosi amanti. Dal suo corpo nacque la prima pianta di coca, le cui foglie potevano essere masticate dagli uomini (per ottenerne vigore e felicit\u00e0) soltanto dopo aver fatto raggiungere l'orgasmo ad una donna."}
{"id": "416886", "revid": "13415", "url": "https://it.wikipedia.org/wiki?curid=416886", "title": "Cocomama", "text": ""}
{"id": "416890", "revid": "41986", "url": "https://it.wikipedia.org/wiki?curid=416890", "title": "Okunevo", "text": ""}
{"id": "416894", "revid": "767487", "url": "https://it.wikipedia.org/wiki?curid=416894", "title": "Nun (mitologia)", "text": "Nun \u00e8 una divinit\u00e0 egizia appartenente alla religione dell'antico Egitto ed era la parte maschile dell'oceano primordiale che esisteva prima che venisse creato il mondo conosciuto mentre la parte femminile era rappresentata da Nunet. \nEntrambi, secondo la teologia ermopolitana erano una delle coppie primeve che formavano l'Ogdoade ermopolitana. \nNarrano i Testi delle piramidi dell'Antico Regno che da questo Nun emerse Mehetueret, la vacca celeste, portando Ra, il dio del sole, tra le sue corna.\nRaffigurato con il corpo umano e la testa di rana, con una coppia di piume sopra la testa, veniva identificato anche nelle acque sotterranee ed a lui erano dovute le piene del Nilo.\nAppare chiaro che, per un popolo cos\u00ec legato all'inondazione annuale del Nilo, il tutto doveva essere nato dalle acque ed \u00e8 proprio dal Nun, come avveniva nella realt\u00e0 per sedimentazioni successive del fertile limo, che sarebbe nata la \"collina primordiale\", Tatenen, ove poi sorger\u00e0 Ermopoli. \nSecondo la cosmogonia egizia, o teologia eliopolitana, su questo monte sarebbe nato il fiore di loto da cui sarebbe scaturito Atum, il Dio primigenio \"che cre\u00f2 se stesso\" e che per masturbazione o, secondo un'altra versione, per espettorazione avrebbe dato vita alla coppia Shu e Tefnut, rispettivamente l'aria e l'umidit\u00e0 (non la pioggia). \nDa questi due Dei nasceranno Geb, la terra (principio maschile) e Nut, il cielo (principio femminile) che, a loro volta, daranno vita ad Osiride, Iside, Nephtys e Seth. I primi due, Osiride ed Iside, costituiranno la coppia fertile, mentre gli altri due fratelli, Nephtys e Seth, costituiranno la coppia sterile e, non a caso, mentre Osiride sar\u00e0 indicato come il Dio buono, motore della rigenerazione stagionale della terra Nera (anche dopo la morte), a Seth sar\u00e0 assegnata la protezione sulla terra Rossa, ovvero il Deserto.\nNella tomba di Ramses VI la barca di Ra \u00e8 trainata verso \"Colui che \u00e8 nell'abisso\" ed \u00e8 raffigurato mentre regge la barca solare che trasporta Khepri e gli dei primigeni che avevano dato inizio alla creazione del mondo.\nLa simbologia identifica, sotto la barca, le acque primeve e sopra, l'alba del primo giorno del tempo che comincia ad esistere."}
{"id": "416896", "revid": "88740", "url": "https://it.wikipedia.org/wiki?curid=416896", "title": "Snow Crash", "text": "Snow Crash \u00e8 un romanzo di fantascienza postcyberpunk di Neal Stephenson pubblicato nel 1992.\nStephenson spiega il significato del termine \"snow crash\" nel suo saggio \"In the Beginning... was the Command Line\" come un particolare stato dei primi computer Apple Macintosh in seguito ad un crash di software dicendo:\nAmbientazione.\n\"Snow Crash\" \u00e8 ambientato in America intorno alla fine del ventesimo secolo, un'America in balia dei \"franchise\", delle \"corporation\" e di un'economia capitalistica fuori controllo, dove ormai anche l'autorit\u00e0 statale ha ceduto il passo al potere economico delle grosse corporazioni, riducendosi esso stesso ad una sorta di franchise e delineando cos\u00ec una situazione di anarco-capitalismo.\nLa maggior parte del territorio degli Stati Uniti d'America \u00e8 stato extra-territorializzato finendo a comporre le innumerevoli enclave in \"franchising\", ognuno con la propria catena, come la \"Super HongKong di Mr. Lee\" o \"Le Porte del Paradiso\" del Reverendo Wayne, \"Narcolombia\", oppure la \"Nuova Sicilia\" di propriet\u00e0 della \"Mafia\", la quale \u00e8 divenuta una \"corporation\" multinazionale.\n\u00c8 un'America popolata da fattorini che consegnano pizze per \"CosaNostra Pizza\" su auto ultra potenti per riuscire a rispettare i tempi, corrieri (korieri) che surfano nel traffico sfruttando la velocit\u00e0 delle auto a cui si arpionano con elettromagneti, e volano sull'asfalto sconnesso sopra i loro skateboard iper tecnologici con ruote intelligenti, meta sbirri coperti di armi futuristiche e unit\u00e0 cyborg di sicurezza.\nIntorno a tutto questo esiste il Metaverso, realt\u00e0 virtuale 3D condivisa sulla rete mondiale a fibre ottiche, alla quale \u00e8 possibile accedere anche da terminali pubblici e dove si viene rappresentati in tre dimensioni dal proprio avatar che consente di camminare liberamente tra bar, negozi e posti alla moda come il locale privato \"Sole Nero\".\nQuesto crea una sorta di doppia ambientazione portando il racconto su due realt\u00e0 parallele, che si intrecciano e si mescolano sino ad arrivare alla soluzione dei tanti misteri.\nTrama.\nHiro vola a velocit\u00e0 assurda con la sua auto super veloce sulle autostrade private di Los Angeles, alle prese con una difficile consegna di Pizza per conto di \"CosaNostra Pizza\", egli \u00e8 infatti obbligato a consegnare le Pizze entro 30 minuti dall'ordine, in caso contrario il cliente non dovr\u00e0 sborsare un soldo e ricever\u00e0 una visita e le scuse formali del capo della Mafia in persona, oltre ad una notevole dose di notoriet\u00e0 televisiva, inutile dire che fine farebbe un fattorino che si trovasse nell'impossibilit\u00e0 di consegnare la Pizza, la Mafia e Zio Enzo potrebbero prendere la cosa come un insulto personale.\nIn questa circostanza Hiro incontrer\u00e0 Y.T. (una skater-korriere della compagnia \"RadiKS\"), che lo aiuter\u00e0 ad uscire dalla difficile situazione consegnando per lui la famigerata pizza giusto in tempo; da questo incontro nasce una collaborazione di affari tra i due personaggi e anche una profonda amicizia, che coinvolge anche Vitaly Chernobyl.\nHiro viene a conoscenza dell'esistenza dello \"Snow Crash\" da Juanita, la sua ex, la quale lo mette in guardia, spiegandogli che nella realt\u00e0 \u00e8 una droga mentre nel Metaverso \u00e8 un potente virus informatico, in grado di intaccare, oltre ai computer, anche il cervello di ogni hacker che ne venga in contatto.\nDopo che Hiro assiste al contagio di Da5id per mano di Raven, incomincia ad indagare sulle connessioni che lo \"Snow Crash\" ha con la cultura Sumerica, Raven, il magnate della fibra ottica L. Bob Rife ed il suo \"Raft\".\nIn questo compito verr\u00e0 aiutato da Y.T. e dal Bibliotecario, un raffinato software in 3D per la ricerca di informazioni nella rete, scritto da Lagos, il primo ad interessarsi al Metavirus.\nNel procedere con le ricerche Hiro scopre che lo \"Snow Crash\" \u00e8 un metavirus neuro linguistico molto antico, che affonda le sue radici nel culto di Asherah e risalirebbe a dopo la vicenda Biblica della Torre di Babele e l'origine delle Lingue.\nAsherah sarebbe portatore di un pericoloso virus biologico e linguistico, che fu fermato nella civilt\u00e0 Sumerica dal dio Enki attraverso uno stratagemma conosciuto poi come \"Torre di Babele\".\n(Nel libro si fa riferimento anche ad idee di Julian Jaynes dal \"The Origin of Consciousness in the Breakdown of the Bicameral Mind\" del 1976).\nL'idea di base \u00e8 che nell'antica civilt\u00e0 Sumerica si utilizzasse una sorta di linguaggio primordiale, interpretato dalla mente umana attraverso le strutture profonde del cervello, questa viene messa in relazione alla glossolalia conosciuta anche come il dono di \"parlare in altre lingue\".\nA questo punto Hiro trova il parallelismo con i computer e il loro linguaggio a basso livello, il linguaggio binario, che \u00e8 comprensibile a tutti i computer, e paragona invece le lingue moderne ai linguaggi di programmazione di alto livello, leggibili dagli umani, ma interpretabili dai computer solo in possesso del software necessario.\nDa queste considerazioni Hiro matura la consapevolezza della pericolosit\u00e0 di questo Virus per tutte le persone del mondo, ed in particolare per gli \"hacker\", e decide di dare battaglia sino alla fine a L. Bob Rife."}
{"id": "416898", "revid": "320578", "url": "https://it.wikipedia.org/wiki?curid=416898", "title": "Lior\u00e8-et-Olivier LeO.451", "text": ""}
{"id": "416901", "revid": "6923", "url": "https://it.wikipedia.org/wiki?curid=416901", "title": "Ren\u00e9 Higuita", "text": "Biografia.\nLa sua vita fu segnata anche da avvenimenti e comportamenti discutibili: nel 1993 fu tratto in arresto perch\u00e9 fece da mediatore in un sequestro senza avvisare la polizia, rimanendo in carcere per sette mesi; il 23 novembre 2004 venne poi trovato positivo alla cocaina in un test antidoping, mentre disputava il campionato ecuadoriano.\nNel 2005 ha partecipato al reality show colombiano \"La isla de los famosos: Una aventura pirata\", uno show simile a \"L'isola dei famosi\". L'11 marzo 2011 si \u00e8 candidato a sindaco di Guarne, un piccolo comune vicino a Medell\u00edn.\nCaratteristiche tecniche.\nGiocatore.\nPortiere estroso, la sua fama \u00e8 legata soprattutto al celebre \"colpo dello scorpione\", un modo tutto originale di parare da lui ideato: in pratica, esso consisteva nel lasciare andare la palla fin dietro la sua testa e colpirla in tuffo con entrambe le suole delle scarpe; celebre la parata sul pallonetto di Jamie Redknapp durante la partita amichevole -, conclusasi sullo 0-0, del 1995.\nCarriera.\nGiocatore.\nClub.\nDopo una serie di esperienze con squadre amatoriali, nel 1987 debutta nel mondo del calcio professionistico con l'Atl\u00e9tico Nacional di Medell\u00edn, dove rimane fino al 1992, vincendo un Campionato colombiano, una Coppa Libertadores e una Coppa Interamericana, e giocando la finale di Coppa Intercontinentale persa contro il Milan di Sacchi. In seguito va per due stagioni al Real Valladolid, in Spagna, preferendo poi riaccasarsi nella societ\u00e0 che lo ha lanciato, con cui solleva un'altra Coppa Interamericana. Nel 1996 si trasferisce dapprima in Messico e successivamente in Ecuador, dove rimane fino al 2004. Prosegue la sua carriera girando annualmente di squadra in squadra.\nNel 2007, all'et\u00e0 di 41 anni, \u00e8 tornato a giocare a calcio firmando un contratto per i venezuelani del Guaros de Lara. Nel gennaio 2008 si \u00e8 accordato con i colombiani del Deportivo Rionegro e, l'11 luglio seguente, con il Deportivo Pereira. Nel 2009, all'et\u00e0 di 43 anni, Higuita si ritira definitivamente dall'attivit\u00e0 agonistica.\nNazionale.\nGi\u00e0 dal 1990 diventa il portiere titolare della con cui partecipa in quell'anno ai Mondiali in Italia. Qui \u00e8 protagonista di un ottimo torneo fino alla \"papera\" che, agli ottavi di finale, costa ai sudamericani l'eliminazione a opera del ; Higuita giunge fino a centrocampo, dove l'attaccante avversario Roger Milla gli ruba il pallone, realizzando una comoda rete a porta sguarnita. Fino a quel momento il portiere era stato uno dei maggiori artefici dei buoni risultati della sua nazionale, parando un rigore nella gara persa 1-0 contro la , e risultando tra i migliori in campo nell'1-1 tra i \"Cafeteros\" e la , poi vincitrice dell'edizione.\nAllenatore.\nNel dicembre 2008 diventa preparatore dei portieri del Real Valladolid. Il 12 gennaio 2012 va a ricoprire lo stesso ruolo nella squadra saudita dell'Al-Nassr. Dal 2017 allena gli estremi difensori dell'."}
{"id": "416902", "revid": "124998556", "url": "https://it.wikipedia.org/wiki?curid=416902", "title": "Mitsubishi Motors Corporation", "text": "La Mitsubishi Motors Corporation \u00e8 la quarta azienda automobilistica del Giappone. Fa capo alla holding finanziaria (Keiretsu) Mitsubishi; fa parte del gruppo Renault-Nissan-Mitsubishi Alliance\nStoria.\nLa Mitsubishi ha portato avanti la produzione delle automobili prima attraverso la Mitsubishi Heavy Industries (fino al 1970), successivamente con la Mitsubishi Motors Corporation.\nLa prima auto fabbricata (nel 1917) fu anche la prima automobile prodotta in serie in Giappone, quando l'allora Mitsubishi Shipbuilding and Engineering Company presenta la \"A\", ovvero una Fiat Tipo 3A prodotta su licenza nel paese del sol levante. Nel 1921 la casa decide di dedicarsi esclusivamente ai veicoli industriali, attivit\u00e0 che prosegue, con evidente interruzione di guerra, fino al 1959.\nNegli anni trenta fu prodotta in pochissimi esemplari la PX33, una delle prime vetture a trazione integrale.\nDurante la Seconda guerra mondiale la Mitsubishi Heavy Industries fu impegnata nella costruzione di mezzi militari, per questo motivo i suoi stabilimenti furono pesantemente bombardati.\nDopo la guerra la Mitsubishi si rimise in piedi costruendo automobili su licenza. Nel 1953 firm\u00f2 un accordo con l'americana Willys-Overland per costruire in Giappone, sempre su licenza, la famosa Jeep CJ3B: sar\u00e0 prodotta in diversi modelli fino al 1998.\nSolo nel 1959 la casa nipponica pot\u00e9 proporre al mercato una piccola berlina di progettazione propria: si trattava di una bicilindrica a 4 posti, di circa 300\u00a0cm\u00b3. Quando la Mitsubishi presenta la \"500\" (nome in voga in quegli anni, evidentemente) ha un discreto successo fino al 1962, quando il suo posto \u00e8 preso dalla \"Minica\"; nello stesso anno arriva la \"Colt 600\", nome destinato a rimanere nella storia Mitsubishi, il cui motore \u00e8 progressivamente aumentato di cilindrata.\nA met\u00e0 degli anni sessanta la Mitsubishi produceva solamente due modelli propri: la Minica e la Colt.\nNel 1965 \u00e8 la volta della \"Colt 800\", dotata di una interessante carrozzeria fastback. L'anno prima la Casa tenta l'ingresso nella categoria delle berline di cilindrata media con la \"Debonair\". Nel 1969 appare per la prima volta il nome \"Galant\", su una quattro cilindri 1300 offerta in una vasta gamma di carrozzerie\nL'attivit\u00e0 automobilistica della Mitsubishi ha ormai assunto proporzioni tali da consigliare una virata societaria: la marca smette di essere una divisione del gruppo per divenire una societ\u00e0 a s\u00e9 stante: nel 1970 la \"Mitsubishi Heavy Industries\" diventa Mitsubishi Motors Corporation (MMC) e passa a cilindrate pi\u00f9 grandi, intorno ai 1000cm\u00b3. I suoi modelli vengono introdotti negli USA lanciando la nuova gamma: la Colt e la Galant. Negli Usa, dopo un accordo con la Chrysler, questo modello porter\u00e0 lo stemma della Dodge.\nNel 1970 fu presentato il \"Mitsubishi Forte\", capostipite della generazione di pick-up che continua ancora oggi a essere prodotta con il nome Mitsubishi L200.\nNel 1973 venne presentala la Mitsubishi Lancer con varie cilindrate da 1,2 di 1,4 e 1,6 litri.\nDal 1975 inizia l'esportazione verso l'Europa e solo nel 1979 approdano le prime vetture in Italia attraverso la Bepi Koelliker, poi MM-Automobili.\nDal 1977 escono dei nuovi modelli: la Debonair seguita da Celeste, Sigma e Lambda. Queste ultime con motore ad albero a camme in testa e cilindrate fino a 2 litri. Con L'uscita della Sapporo vengono introdotte le sospensioni a 4 ruote indipendenti con molle elicoidali, le prime su auto di serie.\nDal 1980 viene montato anche il primo motore Diesel da 2,3 litri su una Mitsubishi, anche con turbocompressore. Dalla met\u00e0 degli anni ottanta con un aggiornamento delle meccanica e delle linee di carrozzeria e i nuovi modelli Starion Turbo e la Galant Turbo.\nNel 1981 viene lanciato il fuoristrada Pajero, che dimostra tutta la sua superiorit\u00e0 vincendo nel 1985 la Parigi-Dakar, vinta poi tante altre volte. Nel 1990 viene introdotto il primo Traction Control System (TCS). A ruota segue la progettazione della nuova trasmissione 4WD SuperSelect, l'ABS Multi-mode e la trasmissione automatica INVECS.\nSempre nell'ottica internazionale, \u00e8 del 1988 la scelta di aprire nell'Illinois (USA) uno stabilimento in collaborazione con la Chrysler (la nuova societ\u00e0 si chiama Diamond Star). La strategia trova adeguato seguito nella decisione di aprire uno sbocco industriale anche in Europa, inaugurando una fabbrica nei Paesi Bassi: anche in questo caso decide di allearsi con un'altra marca ovvero la Volvo (la nuova societ\u00e0 \u00e8 battezzata Nedcar): dalle linee di montaggio uscir\u00e0 nel 1995 la \"Carisma\". La casa ha forti ambizioni: ci\u00f2 \u00e8 sottolineato anche dall'arrivo (1990) della supercar \"3000 GT\".\nIl 1991 \u00e8 l'anno della seconda serie della \"Pajero\" (\"Montero\" su alcuni mercati), di cui nel 1994 arriva nel Giappone una curiosa versione mini con motore 660, della monovolume \"Space Runner\" e dell'ennesima nuova versione della \"Colt\". Nel 1996, un anno prima di essere rivista, la \"Pajero\" viene affiancata dalla \"Sport\". Interessante la collaborazione con Pininfarina, che porta nel 1996 al lancio della \"Pinin\", ispirata come concetto alla \"Junior\" del 1994: l'auto viene prodotta negli stabilimenti del carrozziere torinese ed ha un buon successo sul mercato europeo.\nDel 1996 \u00e8 l'introduzione del rivoluzionario motore benzina a iniezione diretta \"GDI\". Nel 1999, terza generazione della \"Pajero\".\nIl 18 ottobre del 2002 Mitsubishi e DaimlerChrysler siglano un accordo di cooperazione, volto sia alle sinergie industriali sia allo scambio di know-how tecnico nei settori sia automobilistici e dei veicoli industriali.\nDopo una collaborazione di anni a livello industriale e una fase di studio, il 20 ottobre 2016, il gruppo Nissan-Renault comunica di aver acquisito una quota del 34% del capitale di Mitsubishi, in accordo congiunto, acquisendone il controllo. \nDall'accordo nasce il quarto gruppo mondiale dell'automobile con oltre 10 milioni di veicoli venduti nel 2016; .\nSport.\nCalcio.\nTra le sezioni calcistiche facenti parte del circolo sportivo aziendale, quella dello stabilimento di Urawa (trasformata, nel 1992, in una societ\u00e0 calcistica a regime professionistico con il nome di Urawa Red Diamonds e ancora controllata finanziariamente dall'azienda) ha avuto modo di affermarsi a livello nazionale vincendo quattro titoli e altrettante edizioni della Coppa dell'Imperatore tra la fine degli anni sessanta e i primi anni ottanta. Tra il 2005 e il 2009, il club calcistico dello stabilimento di Kurashiki (denominato Mitsubishi Motors Mizushima), ha disputato cinque stagioni in Japan Football League, terzo livello del campionato giapponese di calcio.\nCompetizioni motoristiche.\nNel mondo delle competizione la Mitsubishi fonda un team nel 1984 conosciuto come Ralliart.\nNei Rally ha gareggiato usando da prima la Galant per poi passare alla Mitsubishi Lancer Evolution, chiamata anche dagli appassionati semplicemente EVO, a oggi arrivati alla decima serie (X). Mitsubishi \u00e8 stata grande protagonista del Campionato del mondo rally soprattutto nella seconda met\u00e0 degli anni 90, assieme alle connazionali Subaru e Toyota: a fronte di quattro titoli piloti conquistati dal finlandese Tommi M\u00e4kinen tra il 1996 e il 1999, la Casa giapponese ha vinto un solo titolo costruttori, nel 1998.\nNei Rally-raid, come la Parigi-Dakar o il Rally dei Faraoni, la Casa giapponese si \u00e8 misurata fin da met\u00e0 anni 80 usando una versione elaborata del fuoristrada Pajero, il Pajero Evolution, aggiornata col passare degli anni e all'uscita dei nuovi modelli. Tra gli anni 90 e i primi 2000 Mitsubishi ha dominatoi raid: nella gara pi\u00f9 importante, il Rally Dakar ha ottenuto12 vittorie tra il 1985 e il 2007, di cui sette consecutive tra l'edizione 2001 (prima ed unica vittoria di una donna, la tedesca Jutta Kleinschmidt, navigata in quell'occasione da Andreas Schulz) e l'edizione 2007.\nNel 2009 la Mitsubishi Motors si \u00e8 riirata dalle corse in seguito all'azzeramento del budget destinato alle competizioni in conseguenza della crisi economica che in quel periodo ha iniziao a colpire gran parte dei Paesi del Mondo."}
{"id": "416905", "revid": "696581", "url": "https://it.wikipedia.org/wiki?curid=416905", "title": "Marinella di Selinunte", "text": ""}
{"id": "416906", "revid": "767487", "url": "https://it.wikipedia.org/wiki?curid=416906", "title": "Dendrometria", "text": "La dendrometria (dalle parole greche \"dendron\", albero, e \"m\u00e8tron\", misura) \u00e8 la scienza che studia le tecniche che permettono di calcolare i valori biometrici relativi ad un albero o ad un bosco.\nOggetto delle misurazioni dendrometriche.\nIn particolare, sono oggetto delle misurazioni di interesse dendrometrico: \nIndirettamente, tramite i valori relativi al volume e alle altezze delle piante in relazione all'et\u00e0, si pu\u00f2 ottenere anche una stima della fertilit\u00e0 della stazione.\nInoltre, dallo studio delle ampiezze degli anelli di accrescimento di una singola pianta, e dalle loro anomalie, \u00e8 possibile avere importanti informazioni sulla storia regressa della stazione (periodi favorevoli/sfavorevoli alla vegetazione, frane, alluvioni, ecc.)\nTecniche dendrometriche.\nLe tecniche dendrometriche si basano su considerazioni di ordine:\nIl procedimento tecnico matematico con cui si ottiene il volume di una pianta arborea o di un bosco viene comunemente detto \"cubatura\", in quanto il valore risultante viene espresso metri cubi (mc).\nNell'ambito dei metodi speditivi per la cubatura di determinati soprassuoli forestali esistono delle tavole dette \"di cubatura\" realizzate per una data zona e utilizzabili per boschi che si trovano quindi nelle stesse condizioni geografiche e ambientali.\nAltezze dendrometriche.\nLe altezze considerate da questa disciplina sono essenzialmente di tre tipi: media, dominante e formale. La prima \u00e8 definita come l'altezza del probabile albero di diametro medio, \"non deve essere confusa con la media delle altezze\".\nLa seconda \u00e8 l'altezza delle 100 piante pi\u00f9 grosse ad Ha. L'ultima altezza \u00e8 una grandezza concettuale che deriva dalla formula generale di cubatura dei fusti: HF = V/G."}
{"id": "416910", "revid": "767487", "url": "https://it.wikipedia.org/wiki?curid=416910", "title": "Traslazione dei tributi", "text": "La traslazione delle imposte \u00e8 il fenomeno che si verifica quando il contribuente (cosiddetto contribuente di diritto o percosso), riversa parte o l'intera quota del tributo dovuto su un altro contribuente (cosiddetto contribuente di fatto o inciso), in genere l'acquirente di un bene o di un servizio, attraverso la formazione del prezzo.\nTipologie.\n\u00c8 uno degli usuali comportamenti che un soggetto colpito da imposta o da tassa pu\u00f2 tenere nel caso esso decida di ridurre il gravame dei tributi a suo carico, tra i quali:\nLa traslazione dell'imposta pu\u00f2 avvenire lungo il processo produttivo di un bene, nel caso di\ncessione di materia prima o di un prodotto semilavorato, o al termine del processo di produzione,\nper la cessione al consumatore finale. Per effetto della traslazione, un'imposta originariamente\ngravante sulla produzione, pu\u00f2 di fatto comportarsi come un'imposta sul consumo. Si pensi, ad esempio, alle imposte sui carburanti, che necessariamente vengono imputate al prezzo. Lo stesso pu\u00f2 avvenire per una tassa corrisposta all'Erario a fronte di un servizio reso dalla Pubblica Amministrazione.\nConseguenze.\nSolitamente gli operatori, sia consumatori che venditori, all'entrata in vigore di un'imposta o di una tassa si comportano in modo tale da subire il meno possibile gli effetti del prelievo, promuovendo conseguenze economiche importanti: innanzitutto la modificazione dell'allocazione delle risorse, primo fra tutti il reddito, ma anche la variazione nel volume delle varie risorse che hanno a disposizione e di quelle effettivamente utilizzate. In tema di benessere economico generale, ne risente anche la situazione dei vari costi che gli individui devono sopportare a causa degli effetti distorsivi dell'imposta."}
{"id": "416911", "revid": "1862310", "url": "https://it.wikipedia.org/wiki?curid=416911", "title": "Geometria descrittiva", "text": "La geometria descrittiva \u00e8 la scienza che permette, attraverso determinate costruzioni geometriche, di rappresentare in modo inequivocabile, su uno o pi\u00f9 piani, oggetti bidimensionali e tridimensionali. La rappresentazione pu\u00f2 essere finalizzata a visualizzare oggetti gi\u00e0 esistenti, come nel rilievo (per lo pi\u00f9 architettonico), oggetti mentalmente concepiti, come nella progettazione di manufatti tridimensionali.\nI metodi di rappresentazione (di prospettiva, di assonometria e delle proiezioni ortogonali) della geometria descrittiva si basano principalmente su due operazioni fondamentali, dette operazioni di proiezione e sezione. Gli assiomi della geometria descrittiva elementare sono sostanzialmente i postulati di Euclide, con l'aggiunta della nozione di ente improprio (punto, retta e piano), secondo una costruzione analoga a quella della geometria proiettiva.\nStoria.\nFin dall'antica civilt\u00e0 egizia \u00e8 stato dimostrato, attraverso il ritrovamento di disegni che illustravano la copertura ellittica di tombe, un corretto utilizzo delle proiezioni ortogonali, anche se non correlate tra loro, come sar\u00e0 solo successivamente grazie a Gaspard Monge. Tra il I secolo a.C. e il I secolo d.C. Vitruvio, nei suoi trattati intitolati \"De architectura\", utilizz\u00f2 come elementi di rappresentazione degli edifici le piante ed i prospetti da lui chiamati icnografie e ortografie.\nNel XV secolo, nell'opera di Jacopo Barozzi da Vignola \"I cinque ordini di architettura\", viene adoperato quello che diverr\u00e0 noto come metodo di Monge. Nello stesso periodo, Alberto D\u00fcrer defin\u00ec alcuni procedimenti grafici riguardanti le coniche, come sezioni piane di un cono quadrico, e lo studio della prospettiva.\nNel 1600 gli studiosi Girard Desargues e Guarino Guarini hanno posto i fondamenti per la nascita della disciplina della geometria descrittiva, ma solo nel 1799 viene pubblicato il libro \"Geometrie descriptive\" in cui vengono poste le regole fondamentali, finalizzate a rappresentare su uno stesso piano (detto piano di proiezione) gli oggetti in tridimensione. \nAttualmente la geometria descrittiva comprende come parte integrante la geometria proiettiva i cui studi pi\u00f9 significativi e conclusivi si devono a Jean Victor Poncelet, discepolo di Monge.\nConcetti.\nAlcuni concetti fondamentali della geometria descrittiva sono:\nMetodi di rappresentazione.\nEssi si classificano, in generale, secondo l'entit\u00e0 dello stabilito centro di proiezione. Quando esso \u00e8 un punto proprio si parla di \"proiezioni centrali\", altrimenti di \"proiezioni parallele\", cio\u00e8 quando tale centro di proiezione \u00e8 punto improprio, posto all'infinito.\nProblemi e costruzioni.\nAlcuni problemi di cui si occupa la geometria descrittiva sono:\nSuperfici geometriche.\nLe principali categorie di superfici trattate dalla geometria descrittiva sono cos\u00ec classificate:\nApplicazioni.\nLa geometria descrittiva viene applicata principalmente nei campi che riguardano la costruzione di manufatti architettonici (e industriali). In particolare viene usata per avere proporzioni dimensionali e percettive di una data e possibile idea progettuale. \nL'applicazione informatica dei concetti della geometria descrittiva permette oggigiorno di poter creare un'architettura ad alta complessit\u00e0 tridimensionale, ma soprattutto di poter controllare in modo inequivocabile ogni sua forma e dimensione.\nCampi d'applicazione"}
{"id": "416915", "revid": "101768", "url": "https://it.wikipedia.org/wiki?curid=416915", "title": "Cultura di La T\u00e8ne", "text": "La cultura di La T\u00e8ne prende il nome dall'omonimo villaggio situato sulle sponde del lago di Neuch\u00e2tel, in Svizzera, dove nel 1857 Hansli Kopp scopr\u00ec un grande deposito votivo dell'et\u00e0 del Ferro. Dal sito provengono oltre 2500 oggetti, soprattutto in ferro, tra cui spade, scudi, brocche, attrezzi vari e parti di carri; molte anche le ossa di uomini e animali rinvenute.\nOrigine e sviluppo.\nQuesta cultura ebbe il massimo sviluppo durante la tarda et\u00e0 del ferro (450 - 50 a.C.) nella Francia orientale, in Svizzera, in Austria, nella Germania sud-occidentale, nella Repubblica Ceca, in Ungheria, in Inghilterra in Irlanda e nord Italia. Viene suddivisa in tre fasi: \nLa T\u00e8ne si svilupp\u00f2 dalla cultura di Hallstatt (et\u00e0 del ferro), senza nessuna rottura culturale definita, a seguito dell'influenza della cultura greca e poi della civilt\u00e0 etrusca. Uno spostamento degli insediamenti si ebbe nel IV secolo.\nLa nostra conoscenza di questa cultura proviene dai dati forniti dalle fonti antiche e dalla ricerca archeologica ed etnografica, che suggerirebbe una certa sopravvivenza artistica e culturale di La T\u00e8ne nelle regioni tradizionalmente celtiche della pi\u00f9 lontana Europa occidentale.\nAlcune delle societ\u00e0 archeologicamente identificate come appartenenti al La T\u00e8ne furono definite dagli autori greci e romani del V secolo a.C. con i termini di \"celtiche\" e \"galliche\". Erodoto individuava i \"keltoi\" alle sorgenti del Danubio, nel cuore della cultura di La T\u00e8ne.\n\u00c8 difficile valutare se questo significhi che l'intera cultura di La T\u00e8ne possa essere attribuita ad un popolo celtico unificato. Gli archeologi hanno concluso ripetutamente che la lingua, la cultura materiale e l'associazione politica non sono necessariamente parallele.\nFrey nota che nel V secolo a.C. \"le abitudini di sepoltura nel mondo celtico non erano uniformi; piuttosto, i gruppi localizzati avevano proprie credenze, che, di conseguenza, determinarono espressioni artistiche distinte\".\nLa produzione metallurgica di La T\u00e8ne \u00e8 caratterizzata da complicati intrecci a spirale su oggetti di vario genere. Si possono individuare alcuni elementi ornamentali che richiamano l'arte del popolo degli Sciti. Sepolture molto ricche ed elaborate rivelano la presenza di un'estesa rete commerciale. All'inizio la popolazione viveva in insediamenti dominati dalle fortezze collinari dei capi. Nel \"La T\u00e8ne medio\", invece, si svilupparono gli \"oppida\"."}
{"id": "416917", "revid": "289247", "url": "https://it.wikipedia.org/wiki?curid=416917", "title": "Traslazione dell'imposta", "text": ""}
{"id": "416919", "revid": "767487", "url": "https://it.wikipedia.org/wiki?curid=416919", "title": "Ossidoreduttasi", "text": "In biochimica una ossidoreduttasi () \u00e8 un enzima che catalizza il trasferimento di elettroni da una molecola (detta riducente, o donatrice di idrogeno o donatrice di elettroni) ad un'altra (detta ossidante, o accettore di idrogeno o di elettroni). Una tipica reazione catalizzata da una ossidoreduttasi \u00e8 la seguente.\nIn questo esempio, A \u00e8 il riducente (donatrice di elettroni) e B l'ossidante (accettore di elettroni).\nNelle reazioni biochimiche, le reazioni redox sono spesso difficili da individuare. Come esempio, si osservi la seguente reazione contenuta nella glicolisi.\nIn questa reazione, NAD+ \u00e8 l'ossidante (accettore di idruro) e G3P la specie ossidata, che viene convertita a 1,3-bisfosfoglicerato (BPG).\nNomenclatura.\nLa struttura corretta del nome di ogni ossidoreduttasi dovrebbe essere il seguente: \"\"[Nome donatore]:[Nome accettore]\" ossidoreduttasi\". In ogni caso, i nomi degli enzimi pi\u00f9 comuni in questa classe spesso non seguono tale regola. Si usa spesso \"\"[Nome donatore]\" deidrogenasi\", come avviene per la G3P deidrogenasi, che catalizza la seconda reazione sopra riportata. \u00c8 comune anche \"\"[Nome accettore]\" reduttasi\", come avviene per la NAD+ reduttasi. La terminologia \"\"[Nome donatore]\" ossidasi\" \u00e8 utilizzata per quegli enzimi che catalizzano reazioni in cui l'O2 \u00e8 l'accettore.\nClassificazione.\nLe ossidoreduttasi sono classificate come EC 1 nella classificazione degli enzimi mediante numero EC. Esistono 22 ulteriori sottoclassi:"}
{"id": "416923", "revid": "1964823", "url": "https://it.wikipedia.org/wiki?curid=416923", "title": "Andrea Esposito", "text": "Carriera.\nClub.\nCresciuto nel settore giovanile del , nelle cui file ha vinto con la Primavera allenata da Roberto Rizzo due titoli nazionali nel 2002-2003 e nel 2003-2004, ha debuttato in Serie A nel campionato 2003-2004 in Lecce-Lazio (0-1) del 25 gennaio 2004, quando, non ancora diciottenne, \u00e8 stato mandato in campo da Delio Rossi. Nella stagione successiva ha collezionato un'altra presenza in campionato, mentre nel 2005-2006 ha ottenuto due presenze in massima serie. Nella seconda parte dell'annata 2005-2006, con l'arrivo in prima squadra dell'allenatore Roberto Rizzo, che aveva gi\u00e0 guidato Esposito nella formazione primavera, il giocatore \u00e8 stato convocato pi\u00f9 spesso per le partite della prima squadra. \nDopo una stagione in prestito alla , ha fatto ritorno in giallorosso nell'estate del 2007 e ha partecipato al campionato di Serie B conclusosi con la promozione dei salentini in massima divisione. Il 27 ottobre 2007 ha segnato il suo primo gol con la maglia giallorossa in -Lecce (2-3). Il 9 novembre 2008 ha realizzato la prima rete in Serie A, nella partita Lecce-, conclusasi 1-1.\nIl 28 luglio 2009 \u00e8 stato ceduto in compropriet\u00e0 al Genoa, dove ha trovato per\u00f2 poco spazio in squadra. Il 19 gennaio 2010 \u00e8 stato ceduto in prestito al .\nIl 25 giugno 2010 Lecce e Genoa hanno rinnovato la compropriet\u00e0; il giocatore, tornato a disposizione della squadra ligure, \u00e8 stato ceduto in prestito al il successivo 15 luglio. Con la maglia rossobl\u00f9 ha raccolto 11 presenze nel campionato.\nIl 24 giugno 2011 il Lecce ha comunicato di aver rinnovato la compartecipazione del difensore con il Genoa; Esposito si \u00e8 dunque trasferito nuovamente al Lecce, a titolo temporaneo.\nIl 22 giugno 2012 il Lecce ha annunciato di aver riscattato l'intera propriet\u00e0 del difensore dal Genoa.\nIl 23 luglio 2013 \u00e8 passato al firmando un contratto di due anni.\nIl 31 agosto 2016 si \u00e8 trasferito a titolo definitivo al nell'ambito di uno scambio che ha condotto Marco Pinato al Latina.\nIl 20 luglio 2017 \u00e8 stato ceduto a titolo definitivo al , con cui ha firmato un contratto biennale con opzione per la terza stagione.\nIl 19 agosto 2018 \u00e8 passato a titolo definitivo al Catania, sottoscrivendo un contratto biennale.\nIl 23 settembre 2020 \u00e8 tornato al Latina, con un contratto di un anno.\nNazionale.\nTra le nazionali giovanili ha ottenuto delle presenze con l'Under-17, l'Under-19 e l'Under-20.\n\u00c8 stato convocato in nazionale maggiore dal ct Marcello Lippi per la partita amichevole contro l' del 6 giugno 2009, nella quale non \u00e8 stato impiegato. Esposito \u00e8 diventato il terzo giocatore del Lecce a ricevere una convocazione nella nazionale maggiore italiana, dopo Marco Cassetti e Vincenzo Sicignano.\nStatistiche.\nPresenze e reti nei club.\n\"Statistiche aggiornate al 15 dicembre 2019.\""}
{"id": "416924", "revid": "99185", "url": "https://it.wikipedia.org/wiki?curid=416924", "title": "Elasmosaurus platyurus", "text": "L'elasmosauro (Elasmosaurus platyurus) \u00e8 un rettile marino estinto, appartenente ai plesiosauri. Visse nel Cretaceo superiore (Campaniano, circa 80 milioni di anni fa) e i suoi resti fossili sono stati ritrovati in Nordamerica (Kansas). \u00c8 uno dei plesiosauri dal collo pi\u00f9 lungo.\nDescrizione.\nQuesto animale poteva raggiungere una lunghezza di circa 14 metri e un peso di circa due tonnellate; era quindi uno dei plesiosauri pi\u00f9 grandi. L'enorme collo allungato possedeva 71 vertebre cervicali (un caso eccezionale anche tra i plesiosauri) e, diversamente dai suoi stretti parenti, la premascella era dotata di sei denti. Il cranio doveva essere relativamente piatto, con una quantit\u00e0 di lunghi denti appuntiti. Le mandibole erano unite all'estremit\u00e0 anteriore nella zona tra il quarto e il quinto dente. Le vertebre cervicali appena dopo il cranio erano lunghe e basse, e possedevano creste longitudinali laterali. Come la maggior parte delle forme simili (gli elasmosauridi), anche \"Elasmosaurus\" possedeva tre vertebre pettorali, mentre la coda era dotata di almeno 18 vertebre.\nIl cinto pettorale era provvisto di un lungo ramo, non presente nei giovani. La scapola aveva margini di lunghezza quasi uguale per l'articolazione con il coracoide e con la superficie articolare dell'omero. Il margine anteriore del cinto pelvico era composto da tre superfici dritte, dirette verso la parte anteriore e i fianchi dell'animale. Gli ischi, un paio di ossa che formano la parte posteriore della pelvi, erano articolate lungo le loro superfici mediali. Le zampe di \"Elasmosaurus\", come quelle di tutti i plesiosauri, erano modificate in strutture simili a pagaie rigide di lunghezza quasi identica.\nAlcuni aspetti dell'anatomia di \"Elasmosaurus\" erano piuttosto derivati (evoluti) nell'ambito del suo gruppo, e dei plesiosauri in generale. Come gi\u00e0 notato, \"Elasmosaurus\" poteva essere distinto dagli altri plesiosauri dalla presenza di sei denti premascellari e di 71 vertebre cervicali. La condizione ancestrale dei plesiosauri (e della maggior parte degli elasmosauri) \u00e8 quella di possedere cinque denti nella premascella. Alcuni elasmosauri, per\u00f2, ne possedevano di pi\u00f9: \"Terminonatator\" ne aveva 9, e \"Aristonectes\" tra i 10 e i 13. In aggiunta, la maggior parte dei plesiosauri aveva meno di 60 vertebre cervicali. Le eccezioni includono \"Styxosaurus\", \"Hydralmosaurus\" e \"Thalassomedon\", ma solo \"Elasmosaurus\" e \"Albertonectes\" (quest'ultimo con addirittura 76 vertebre cervicali) superavano le 70 vertebre cervicali. In ogni caso, \"Elasmosaurus\" e \"Thalassomedon\" possedevano colli pi\u00f9 o meno della stessa lunghezza a causa delle vertebre allungate di quest'ultimo. Con l'eccezione del gi\u00e0 citato \"Albertonectes\", \"Elasmosaurus\" possedeva pi\u00f9 vertebre cervicali di ogni altro animale noto. La presenza di un ramo pettorale \u00e8 anch'esso considerato una caratteristica derivata (Sachs, 2005). Il lungo e basso centro vertebrale differisce inoltre dalla condizione osservata nella maggior parte degli altri plesiosauri, in cui i centri sono pi\u00f9 corti in lunghezza che in altezza, o al massimo delle stesse dimensioni. Anche \"Styxosaurus\" e \"Hydralmosaurus\" possedevano questa caratteristica.\nClassificazione.\nNonostante siano state ascritte numerose specie al genere \"Elasmosaurus\" fin dal momento della sua prima descrizione (1868), uno studio di Kenneth Carpenter del 1999 ha dimostrato che solo una specie, ovvero la specie tipo \"Elasmosaurus platyurus\", pu\u00f2 essere considerata valida e appartenente al genere \"Elasmosaurus\". Numerose altre specie si sono dimostrate di dubbia identit\u00e0 o sono state classificate in altri generi. Ad esempio, \"E. serpentinus\" \u00e8 stato riassegnato al genere \"Hydralmosaurus\", \"E. morgani\" a \"Libonectes\", ed \"E. snowii\" a \"Styxosaurus\". Nella prima parte del Cretaceo superiore, i plesiosauri si svilupparono (o forse si ridussero) in due gruppi distinti. \"Elasmosaurus\" \u00e8 il genere tipo per uno di questi due gruppi, gli elasmosauridi, con colli estremamente lunghi e teste corte, al contrario dei policotilidi che possedevano colli pi\u00f9 corti e teste allungate. Gli elasmosauridi del Mare Interno Occidentale del Nordamerica possiedono poche caratteristiche che li separano fra loro e possiedono solitamente una morfologia primitiva. \"Elasmosaurus\" e alcune altre forme, tuttavia, fanno parte di un gruppo derivato. Si suppone che i pi\u00f9 stretti parenti di \"Elasmosaurus\" fossero \"Hydralmosaurus\" e \"Styxosaurus\", anch'essi dotati di caratteristiche derivate.\nLa specie \"Elasmosaurus platyurus\" \u00e8 stata descritta nel 1868 da Edward Drinker Cope, sulla base di un fossile rinvenuto da Theophilus Turner, un medico militare, nel Kansas occidentale (Stati Uniti). Quando Cope ricevette l'esemplare (nei primi di marzo del 1868) sbagli\u00f2 a ricostruire l'animale, posizionando la testa alla fine della coda. In sua difesa, va detto che a quel tempo Cope era un esperto di lucertole (animali dal collo corto e dalla coda lunga) e nessuno aveva mai visto un plesiosauro delle dimensioni e dalle proporzioni corporee di \"Elasmosaurus\". Secondo la tradizione, fu Othniel Charles Marsh a segnalare l'errore; tuttavia non vi \u00e8 alcuna prova di questo evento. Questo \"fatto\" \u00e8 stato spesso citato come una delle cause scatenanti della loro aspra rivalit\u00e0 nota come \"Guerra delle ossa\". Negli anni successivi lo stesso Cope ricostru\u00ec l'animale in modo corretto.\nPaleobiologia.\nFossili di \"Elasmosaurus\" sono stati trovati in strati del Campaniano della formazione Pierre Shale del Kansas occidentale. Questa formazione rappresenta un periodo di deposizione marina del mare di Niobrara, un mare poco profondo continentale nella parte centrale del Nord America durante il Cretaceo.\nCome molti plesiosauri, \"Elasmosaurus\" non era in grado di alzare la testa sopra la superficie dell'acqua come comunemente rappresentato nei media e nelle raffigurazioni artistiche. Inizialmente si pensava che il metodo di caccia di questo animale fosse stato quello di nuotare in superficie, alzando la testa sopra l'acqua con il suo lungo collo; dopo aver notato una preda sotto la superficie, \"Elasmosaurus\" si lanciava verso il basso, quasi come un serpente. Tuttavia, questa teoria \u00e8 improbabile dal momento che la posizione dei suoi occhi renderebbe difficile vedere facilmente verso il basso; Al contrario, questi plesiosauri potevano facilmente vedere e inseguire la loro preda dal basso verso l'alto. Il peso del suo lungo collo posizionava il centro di gravit\u00e0 dietro le pinne anteriori. \"Elasmosaurus\" quindi potrebbe aver sollevato la testa e il collo sopra l'acqua solo se in acque poco profonde, dove avrebbe potuto riposare il suo corpo sul fondo. Il peso del collo, la muscolatura ridotta e il movimento limitato tra le vertebre cervicali avrebbero impedito a \"Elasmosaurus\" di sollavare la testa e il collo molto in alto. Uno studio ha riscontrato che il collo di \"Elasmosaurus\" era in grado di sviluppare 75-177\u00b0 di movimento ventrale, 87-155\u00b0 di movimento dorsale e 94-176\u00b0 di movimento laterale, a seconda della quantit\u00e0 di tessuto tra le vertebre (Zammit et al., 2008). L'aspetto \"da cigno\" delle illustrazioni classiche di \"Elasmosaurus\", con il collo a S, richiederebbe pi\u00f9 di 360\u00b0 di flessione verticale, cosa impossibile. L'animale probabilmente teneva il collo dritto avanti a s\u00e9, muovendosi lentamente; la testa e le zampe anteriori probabilmente fungevano da timone. \n\"Elasmosaurus\" era un nuotatore lento che poteva per\u00f2 inseguire branchi di pesci; il lungo collo poteva permettere a \"Elasmosaurus\" di nascondersi sotto le secche e, muovendo lentamente la testa, di avvicinarsi alle prede dal basso. Gli occhi dell'animale, dotati di visione stereoscopica, potrebbero averlo aiutato a trovare piccole prede. Queste ultime includevano piccoli pesci ossei, belemniti e ammoniti. \"Elasmosaurus\" inoltre inghiottiva piccole pietre per aiutare la digestione. Questi animali vivevano in oceani aperti e non tornavano a riva nemmeno per deporre le uova: \u00e8 noto un esemplare di un altro plesiosauro (\"Polycotylus\") fossilizzatosi con un feto presente al suo interno, a indicare che i plesiosauri erano vivipari."}
{"id": "416925", "revid": "124643899", "url": "https://it.wikipedia.org/wiki?curid=416925", "title": "Ugo Dighero", "text": "Biografia.\n\u00c8 stato scout nei primi anni Settanta nel gruppo ASCI Genova 10 nel quartiere San Martino. Si forma a partire dal 1979 alla scuola di recitazione del Teatro Stabile di Genova, presso la quale si diploma nel 1982. Inizia cos\u00ec una lunga stagione teatrale, \"in primis\" assieme al Gruppo della Rocca, poi sia per conto della Scuola, sia per la compagnia teatrale \"Oltre L'Immagine\", fondata insieme a Mario Jorio nel 1980 e operante fino al 1985. A partire dal 1986 e fino al 1997 lavora con il Teatro dell'Archivolto, ottenendo grande successo di critica per l'opera \"Angeli e soli... siam venuti su dal niente...\".\nNegli stessi anni fonda con Maurizio Crozza il gruppo comico dei Broncoviz, con cui nel 1989 firma popolari parodie di film trasmesse dal programma radiofonico \"Axillo\". Nel 1991 debutta in televisione su Rai 3 nella trasmissione \"Avanzi\", alla quale partecipa fino al 1993 proponendo sketch comici assieme agli stessi \"Broncoviz\". Con il gruppo lavora anche nella trasmissione \"Tunnel\" nel 1994, anno in cui \u00e8 nel cast del film \"Peggio di cos\u00ec si muore\", sceneggiato da Dighero e da Marcello Cesena. Nel 1996 scrive e recita sempre con i Broncoviz in TV \"Hollywood Party\", trasmissione parodistica sul cinema.\nLa notoriet\u00e0 al grande pubblico aumenta nel 1998 quando entra nel cast della trasmissione televisiva \"Mai dire Gol\", condotta dalla Gialappa's Band, dove interpreta celebri personaggi, e contemporaneamente in quello di \"Un medico in famiglia\", fiction su Rai 1 di successo alla quale sar\u00e0 sempre riconoscente. Con la Gialappa's rimane anche nel 1999, partecipando a \"Mai dire Maik\" e recitando nell'unico film scritto e diretto dal trio comico, \"Tutti gli uomini del deficiente\". Nello stesso anno debutta come regista di spettacoli teatrali nell'opera \"Non ve lo do per mille\", il cui seguito esce nel 2000 con il titolo \"Non ve lo do per mille 2: la vendetta!!\". Nel 2000 rientra nel cast di \"Mai dire Gol\", in coppia con l'amico Maurizio Crozza.\nNel 2001 interpreta il ruolo di Pino Puglisi nella fiction di Rai 1 \"Mille giorni a Brancaccio\", e partecipa alle fiction \"Sar\u00f2 il tuo giudice\" e \"Padri\", sempre per Rai 1. Su Radio 2 partecipa al programma \"Atlantis\". Nel 2002 \u00e8 nel cast della trasmissione \"Assolo\", su LA7. Negli stessi anni recita nei film \"500!\" e \"Quore\" e intraprende una fitta carriera televisiva, essendo nel cast di fiction di successo come \"Grandi domani\" (2004), \"R.I.S. - Delitti imperfetti\" e \"A voce alta\" (2006). Nel 2009 rientra nel cast di \"Un medico in famiglia\" (sesta stagione) nel ruolo dello \"zio\" Giulio Pittaluga. Rimarr\u00e0 nel cast della fiction fino all'ottava stagione. Tra la fine del 2009 e il 2010 lavora a teatro in collaborazione con la Banda Osiris, esibendosi in diverse citt\u00e0 italiane. Nel 2013 partecipa al talent show \"La terra dei cuochi\", su Rai 1. In seguito \u00e8 nel cast de \"Il tredicesimo apostolo\" su Canale 5 (2013) e \"Grand Hotel\", su Rai1 (2015).\nNel 2017 torna al Teatro dell'Archivolto con \"Momenti di trascurabile in/felicit\u00e0\", in coppia con Maurizio Lastrico."}
{"id": "416929", "revid": "729019", "url": "https://it.wikipedia.org/wiki?curid=416929", "title": "Isola di Lipari", "text": "Lipari \u00e8 un'isola italiana appartenente all'arcipelago delle isole Eolie, in Sicilia.\n\u00c8 parte del comune di Lipari assieme alle altre isole Eolie, eccetto l'isola di Salina, il cui territorio \u00e8 suddiviso nei tre comuni di Santa Marina Salina, Malfa e Leni. In antichit\u00e0 era gi\u00e0 nota col nome \"Lipara\" (\u039b\u03b9\u03c0\u03ac\u03c1\u03b1, da \u03bb\u03b9\u03c0\u03b1\u03c1\u03cc\u03c2 in greco antico, che significa grasso, untuoso, e per estensione brillante, ricco e fertile). Era chiamata anche \"Milogonide\" o \"Meligunide\" (\"Milogonis\" o \"Meligunis\", \u039c\u03b5\u03bb\u03b9\u03b3\u03bf\u03c5\u03bd\u03af\u03c2).\nEvoluzione geologica e fenomeni vulcanici.\nL'isola di Lipari, come tutte le isole Eolie, \u00e8 il risultato di una complessa serie di eruzioni vulcaniche che si sono succedute nel corso dei millenni. Avendo eruttato per l'ultima volta nel 1230, \u00e8 da considerarsi un vulcano ancora attivo, pur in fase quiescente.\nCentri abitati principali.\nLipari.\nIl paese.\nNel paese principale, che porta lo stesso nome dell'isola, la via pi\u00f9 frequentata \u00e8 il corso Vittorio Emanuele, conosciuta dagli abitanti semplicemente come \"Il Corso\". La strada pi\u00f9 caratteristica \u00e8, per\u00f2, via Garibaldi, da cui si dipartono numerosi vicoli. Essa congiunge il castello di Lipari con Piazza Ugo di Sant'Onofrio, detta \"Marina Corta\". Quest'ultima \u00e8 una delle piazze pi\u00f9 caratteristiche delle Eolie, di forma irregolare, affacciata sul mare e ricca di bar e ristoranti. All'estremo est della piazza c'\u00e8 la rocca del Castello di Lipari, mentre sul lato mare si staglia la storica Chiesa delle Anime del Purgatorio. La piazza, grazie alla sua posizione, \u00e8 molto frequentata soprattutto nelle sere estive.\nUn'altra piazza del centro storico di Lipari \u00e8 la Piazza Giuseppe Mazzini, nota come \"Sopra la Civita\". Da qui si pu\u00f2 accedere al castello e alla cattedrale. La piazza, in ristrutturazione dal 2011 e riaperta nel 2018, \u00e8 la sede del Municipio. Un'altra strada importante \u00e8 via Francesco Crispi, nota come Marina Lunga, un lungomare che collega il paese di Lipari con Canneto.\nIl museo e i monumenti.\nIl museo archeologico regionale eoliano, con sede nel complesso del Castello di Lipari, \u00e8 uno dei pi\u00f9 importanti del Mediterraneo e presenta circa cinquanta sale, nelle quali i materiali archeologici sono esposti in ordine cronologico. Si possono ammirare materiali preziosi provenienti sia dall'abitato, che dai corredi funerari, vasi, cippi, steli tombali e sarcofagi in pietra che testimoniano dell'evoluzione del culto dei defunti. Inoltre ceramiche di tipi e fogge varie, maschere teatrali e statue fittili.\nLa visita \u00e8 facilitata anche dalle didascalie in italiano e inglese riportate sia in versione dettagliata, sia riassuntiva, per una rapida lettura.\nIl centro storico di Lipari \u00e8 dominato dalla cinta fortificata detta Castello posta su un'alta rupe a picco sul mare. L'abitato inizialmente forse privo di cortina muraria difensiva ha trovato difesa nel salto di quota che domina sia la pianura che il mare. La cinta muraria sembra sia stata realizzata in blocchi isodomi (parallelepipedi regolari e modulari) nel IV secolo a.C., e di essa rimangono le prime assise di una torre del IV-III secolo a.C. Ulteriori strutture si datano al Medioevo e propriamente al secolo XI e poi XIII. Infine le cortine murarie sono di epoca spagnola. All'interno della cinta vi \u00e8 una ampia stratigrafia che dall'inizio del II millenni a.C. giunge sino ad et\u00e0 medievale e moderna. La Cattedrale di San Bartolomeo, votata nel 1084 e probabilmente edificata in et\u00e0 ruggeriana (1130 d.C. c.a) e rimaneggiata in varie epoche, fino al 1861 con la facciata in stile tardo baroccheggiante. A fianco i resti del Monastero del Santissimo Salvatore normanno, con un pregevolissimo chiostro in cui colonne e capitelli sono in parte di riuso da monumenti romani e in parte di realizzazione medievale.\nCucina.\nDolci.\nCome in ogni zona della Sicilia anche a Lipari, e nelle isole Eolie in generale, si sono sviluppate tradizioni particolari riguardanti la cucina ed in particolar maniera per quanto riguarda la produzione di dolci. I pi\u00f9 famosi sono le \"nacatole\" e gli \"spicchitedda\".\nNacatole.\nIl dolce si compone di una pasta esterna e di un ripieno interno. La pasta esterna \u00e8 a base di farina, strutto, uova e zucchero mentre quella interna \u00e8 per lo pi\u00f9 un impasto di mandorle, zucchero, succo di mandarino e spezie varie (cannella, chiodi di garofano ecc.). La particolarit\u00e0 del dolce \u00e8 che una volta composto, come una specie di tortello, la pasta esterna viene decorata con l'uso di pinzette e lamette in maniera tale da ottenere delle lavorazioni elaborate e dall'impatto stilistico elevato.\nSpicchitedda.\nAl pari delle nacatole, sono i dolci tipici eoliani che si preparano durante il periodo natalizio. I dolci sono caratterizzati da un colore bruno acceso dovuto all'uso di mosto cotto, comunemente detto vino cotto, e sono particolarmente speziati. L'impasto \u00e8 composto da farina, zucchero, vino cotto, strutto ed aromatizzato secondo i gusti e le tradizioni familiari da chiodi di garofano, zest d'arancia o mandarini e cannella.\nTradizioni e folclore.\nUna vecchia tradizione della frazione di Quattropani \u00e8 quella di mettere delle zucche secche a protezione delle porte delle case per tenere alla larga le \"mahare\" (delle streghe); inoltre una leggenda afferma che in piena notte tre donne, vestite di nero, si aggirano per le strade.\nSecondo una leggenda locale esisterebbe un minuscolo essere fatato chiamato \"u fuddittu\" (il folletto), o anche \"u cappidduzzu\" (piccolo cappello), che viene visto compiere grossi balzi da una cima all\u2019altra dei monti dell\u2019isola. Il folletto pu\u00f2 sia dispensare ricchi doni che fare dispetti e cattiverie."}
{"id": "416930", "revid": "34392", "url": "https://it.wikipedia.org/wiki?curid=416930", "title": "Torrente Arrone", "text": ""}
{"id": "416936", "revid": "1543377", "url": "https://it.wikipedia.org/wiki?curid=416936", "title": "Risc PC", "text": "Il Risc PC (nome in codice \"Medusa\") fu una nuova generazione di PC basati sul RISC OS/Acorn RISC Machine, lanciato nel 1994 dalla Acorn. Sostitu\u00ec l'Acorn Archimedes.\nCome l'Archimedes, il Risc PC continu\u00f2 ad includere il sistema operativo RISC OS in una ROM. La ROM aveva la struttura a cartelle di un disco, dove venivano ricavate la configurazione e alcune applicazioni.\nStoria.\n1994 - Lancio del Risc PC 600, con un processore ARM6 a 30\u00a0MHz.\n1995 - Aggiornamento della CPU all'ARM7 CPU e lancio del Risc PC 700.\n1996 - Aggiornamento della CPU alla StrongARM CPU, con un incremento di prestazioni di 5 volte rispetto all'ARM7.\n2000 - Nel mese di maggio, la Castle Technology lanci\u00f2 la Kinetic Risc PC con un processore pi\u00f9 veloce e memoria nella piastra madre.\n2001 - Viewfinder Podule: un adattore AGP per l'uso di schede grafiche (ATI, NVIDIA).\nRisc PC 2.\nAcorn progett\u00f2 il Risc PC 2 (con la velocit\u00e0 del bus a 64\u00a0MHz, slot PCI e un case giallo. Sarebbe dovuto uscire nel 1998 ma il progetto fu abbandonato prima del suo completamento. Furono costruiti solo 2 prototipi e furono visti all'opera alla fiera RISC OS 2001 a Berkshire (Inghilterra).\nRisc PC: oggi.\nTutt'oggi vengono venduti varianti del Risc PC, ma questi computer hanno raggiunto la fine del loro ciclo di produzione con l'avvento di nuove macchine come:\nI Risc PC inoltre erano pi\u00f9 costosi rispetto ai PC."}
{"id": "416937", "revid": "287204", "url": "https://it.wikipedia.org/wiki?curid=416937", "title": "Ren\u00e8 Higuita", "text": ""}
{"id": "416939", "revid": "79968", "url": "https://it.wikipedia.org/wiki?curid=416939", "title": "Bene (economia)", "text": "Bene, in economia, indica un oggetto disponibile in quantit\u00e0 limitata, reperibile e utile, cio\u00e8 idoneo a soddisfare un bisogno.\n\u00c8 \"limitato\" quando \u00e8 scarso rispetto alla domanda, mentre \u00e8 \"utile\" quando \u00e8 idoneo a soddisfare una domanda (domanda che pu\u00f2 non corrispondere a un bisogno).\nBeni liberi ed economici.\nI beni possono essere liberi se sono disponibili in natura in quantit\u00e0 illimitata per tutti, come l'aria o il sole. Si dicono economici quei beni ottenibili mediante l'attivit\u00e0 umana o disponibili in quantit\u00e0 limitata.\nBene meritorio.\nBene meritorio, dall'inglese \"merit good\", \u00e8 un bene considerato necessario dalle logiche economiche di una nazione, ma che in realt\u00e0 nel pubblico mercato non verrebbe prodotto, in quanto di difficile percezione di valore per l'utenza. Tra questi beni ci sono l'educazione, la cultura e il servizio sanitario.\nSuddivisione per utilizzo.\nA seconda dell'uso che se ne fa i beni si suddividono in:\nRappresentazioni grafiche.\nIn microeconomia la quantit\u00e0 di un bene viene rappresentato sia sulla curva di offerta sia su quella di domanda. I beni si possono classificare a seconda della loro variazione di quantit\u00e0 o a seconda della variazione del reddito a disposizione. Per calcolare la variazione percentuale di formula_1 rispetto a formula_2 si usa la formula della elasticit\u00e0 incrociata e a seconda del risultato si parla di:\nDue beni si dicono sostitutivi se all'un aumento del formula_4, corrisponde una diminuzione di formula_1 e un contemporaneo aumento di formula_2;\nDue beni si dicono complementari se all'un aumento del formula_4, corrisponde una diminuzione di formula_1 e una contemporanea diminuzione di formula_2.\nPer calcolare invece la variazione percentuale di formula_1 rispetto alla variazione percentuale di formula_12 si usa la formula della elasticit\u00e0 al reddito:\na seconda del risultato si parla di:"}
{"id": "416940", "revid": "22166", "url": "https://it.wikipedia.org/wiki?curid=416940", "title": "Isola Lipari", "text": ""}
{"id": "416941", "revid": "726373", "url": "https://it.wikipedia.org/wiki?curid=416941", "title": "Birichino", "text": "Il termine birichino, nella Bologna del XVIII secolo, indicava il popolino, e soprattutto i bambini di strada (l'analogo dei scugnizzi a Napoli). L'uso pi\u00f9 celebre del termine \u00e8 certo quello fatto da Vittorio Emanuele II che tacci\u00f2 Cavour d'essere un \"birich\u00ecn\", nel corso di un furioso litigio tra i due, avvenuto a Monzambano all'indomani dell'armistizio di Villafranca.\nEvoluzione della parola.\nL'etimologia della parola \u00e8 incerta; secondo alcune fonti deriverebbe da \"buricco\" (saltimbanco), ma altri la fanno derivare dall'emiliano \"biricone\" (\"briccone\"). Per estensione, il termine \u00e8 entrato nel lessico italiano come sinonimo \"monello\", ovvero un bambino o ragazzo vivace e impertinente."}
{"id": "416944", "revid": "8862", "url": "https://it.wikipedia.org/wiki?curid=416944", "title": "Strage di Srebrenica", "text": ""}
{"id": "416946", "revid": "529641", "url": "https://it.wikipedia.org/wiki?curid=416946", "title": "Phoebe (computer)", "text": "Phoebe PC (oppure Risc PC 2) doveva essere l'erede del RISC PC della Acorn e doveva uscire nel 1998. Ma il 17 settembre del 1998 la Acorn annunci\u00f2 la chiusura della divisione workstation (che stava sviluppando i computer basati sul RISC OS) annullando il progetto Phoebe: Risc PC 2, nonostante le centinaia di pre-ordini.\nCaratteristiche tecniche.\nProbabilmente di questo computer esistono solo 2 unit\u00e0 funzionanti.\nCirca 400 case furono venduti dalla CTA."}
{"id": "416954", "revid": "119516816", "url": "https://it.wikipedia.org/wiki?curid=416954", "title": "Seleucia al Tigri", "text": "Seleucia al Tigri (greco antico: \u03a3\u03b5\u03bb\u03b5\u03cd\u03ba\u03b5\u03b9\u03b1) \u00e8 un'antica citt\u00e0 fondata come sua capitale da Seleuco I Nicatore, iniziatore della dinastia seleucide, intorno al 312 a.C. sulla riva destra del fiume Tigri, in corrispondenza della confluenza con il canale che lo metteva in comunicazione con il fiume Eufrate. La capitale era destinata a sostituire in questa funzione l'antica Babilonia.\nStoria.\nDopo una prima fase persiana ed ellenistica, venne occupata, intorno al 140 a.C., da Mitridate I di Partia formando, di fatto, un complesso urbano bipolare con l'appena fondata Ctesifonte sulla riva opposta del fiume.\nNel 117 Seleucia-Ctesifonte venne assediata, conquistata e incendiata nel corso della spedizione romana in Oriente condotta dall'imperatore Traiano e successivamente pass\u00f2 pi\u00f9 volte di mano tra Romani e Parti. Nel 164 fu nuovamente distrutta dall'esercito inviato da Marco Aurelio, posto sotto il comando del fratello adottivo, Lucio Vero.\nFu in seguito rifondata dal re persiano Ardashir I, in posizione leggermente spostata rispetto alla vecchia collocazione, ebbe il nome mutato in \"Veh Ardashir\" non recuperando, comunque, mai del tutto lo sviluppo e lo splendore goduto nei secoli precedenti.\nArcheologia della citt\u00e0.\nIl sito archeologico dell'antica Seleucia, posto nella localit\u00e0 detta \"Tell Omar\" (30 km da Baghdad), ha un'estensione di oltre 550 ettari, quasi tutti ancora da esplorare, e fin dai suoi primi scavi (1927), ha restituito una copiosa messe di materiali ed oggetti diversi.\nParticolarmente di pregio i rilievi ed i ritrovamenti effettuati tra il 1964 ed il 1989 dalla missione archeologica dell'Universit\u00e0 di Torino che hanno portato all'identificazione di numerosi edifici e tombe, nonch\u00e9 al rinvenimento di oggetti notevoli come i 30.000 sigilli ritrovati in quello che era l'archivio della citt\u00e0."}
{"id": "416955", "revid": "789462", "url": "https://it.wikipedia.org/wiki?curid=416955", "title": "Regione di \u017dilina", "text": "La regione di \u017dilina (in slovacco: \"\u017dilinsk\u00fd kraj\") \u00e8 una delle otto regioni amministrative in cui \u00e8 divisa la Slovacchia.\n\u00c8 situata nel centro nord della Slovacchia centrale.\nLa regione confina a nord-ovest con la Repubblica Ceca, a nord-est con la Polonia, a est con la regione di Pre\u0161ov, a ovest con la regione di Tren\u010d\u00edn e a sud con la Regione di Bansk\u00e1 Bystrica.\nLa citt\u00e0 principale \u00e8 \u017dilina: altre citt\u00e0 importanti sono: Byt\u010da, \u010cadca, Doln\u00fd Kub\u00edn, Kysuck\u00e9 Nov\u00e9 Mesto, Liptovsk\u00fd Mikul\u00e1\u0161, Martin, N\u00e1mestovo, Ru\u017eomberok, Tur\u010dianske Teplice e Tvrdo\u0161\u00edn.\nLa regione di \u017dilina \u00e8 la pi\u00f9 turistica delle otto regioni slovacche, grazie alla bellezza del suo paesaggio formato da montagne e valli.\nNella regione \u00e8 concentrata anche l'industria elettrotecnica della Slovacchia.\nPopolazione.\nNella regione \u00e8 presente una minoranza polacca.\nSociet\u00e0.\nReligione.\nLa religione prevalente \u00e8 quella cattolica.\nSuddivisione amministrativa.\nLa regione di \u017dilina \u00e8 divisa in 11 distretti:"}
{"id": "416956", "revid": "287204", "url": "https://it.wikipedia.org/wiki?curid=416956", "title": "Onda elettromagnetica in un conduttore", "text": "In fisica, lo studio di un'onda elettromagnetica in un conduttore affronta il problema di un'onda elettromagnetica che incide su un conduttore elettrico e che ha come effetto di accelerare gli elettroni di conduzione, che effettuano un moto oscillatorio dipendente dalla forma dell'onda.&lt;br&gt;\nL'onda elettromagnetica non penetra oltre gli strati superficiali del conduttore, e viene per la maggior parte riflessa o dissipata per effetto Joule.&lt;br&gt;\nLo studio del comportamento dei campi nel conduttore si basa sull'estensione delle equazioni di Maxwell al caso in cui la radiazione si propaghi in un conduttore elettrico.\nEquazione delle onde nei conduttori.\nLe equazioni di Maxwell nel caso di un conduttore ohmico omogeneo e isotropo permettono di ricavare l'equazione delle onde per il campo elettrico ed il campo magnetico all'interno di un conduttore:\ndove formula_3 \u00e8 la conducibilit\u00e0 elettrica.\nDerivazione.\nL'equazione delle onde si pu\u00f2 ricavare a partire dalle equazioni di Maxwell per mezzo della legge di Ohm generalizzata:\ndove formula_5 \u00e8 la densit\u00e0 di corrente. La precedente relazione locale vale anche nel caso non stazionario, sebbene la conducibilit\u00e0 elettrica dipenda in generale dal campo.&lt;br&gt;\nSupponendo la conducibilit\u00e0 elettrica costante, dalla quarta equazione di Maxwell si ottiene, sostituendo a formula_5 la legge di Ohm:\napplicando il rotore ed usando le relazioni tra operatori si ottiene:\nSapendo che nella seconda uguaglianza:\ne che per la terza equazione di Maxwell:\napplicando tale procedura in maniera speculare alla terza equazione di Maxwell si ottiene l'equazione delle onde per i campi all'interno di un conduttore.\nSoluzione.\nLa soluzione generale nel caso di onda piana che si propaga nella direzione x \u00e8:\ndove \"j\" \u00e8 l'unit\u00e0 immaginaria e la funzione complessa formula_12 ha soluzione del tipo:\ndove:\ncon parte reale e immaginaria data da:\nIn definitiva l'onda piana assume una soluzione del tipo:\nA questo punto l'onda trasferisce un'oscillazione smorzata per formula_18 con coefficiente di attenuazione formula_19.\nAnalogamente alle onde che incidono su un conduttore ohmico si parla di effetto pelle nel caso un conduttore sia percorso da corrente alternata, allora l'oscillazione \u00e8 maggiore sullo strato superficiale del conduttore. Inoltre l'incidenza di onde elettromagnetiche provocano i fenomeni di rifrazione e riflessione.\nPotenza trasferita al materiale.\nSi consideri un'onda elettromagnetica incidente su un materiale, essa esercita una forza per unit\u00e0 di volume data dalla forza di Lorentz generalizzata:\ndove \"n\" \u00e8 il numero di cariche contenute nell'unit\u00e0 di volume, e \"q\" la carica elementare.\nLa potenza trasferita dall'onda elettromagnetica per unit\u00e0 di volume al materiale \u00e8 dovuta solamente al campo elettrico, in quanto la forza relativa al campo magnetico non compie lavoro. Moltiplicando scalarmente la precedente espressione per la velocit\u00e0, che \u00e8 ortogonale al vettore formula_21, si ottiene infatti l'espressione della densit\u00e0 di potenza:\ndove formula_23 \u00e8 la densit\u00e0 di corrente, che \u00e8 proporzionale al campo:\nLa costante di proporzionalit\u00e0, detta conducibilit\u00e0 elettrica, \u00e8 un numero complesso.&lt;br&gt;\nIn un conduttore le cariche compiono un moto oscillatorio forzato, e si ha in generale:\nNel caso considerevole in cui l'onda ha una rappresentazione sinusoidale, anche la densit\u00e0 di corrente ha una dipendenza sinusoidale, per cui la densit\u00e0 di potenza deve essere mediata su un periodo:\ndove abbiamo sviluppato il prodotto scalare e quindi \"\u03b1\" \u00e8 l'angolo tra il campo elettrico e il vettore densit\u00e0 di corrente."}
{"id": "416957", "revid": "729019", "url": "https://it.wikipedia.org/wiki?curid=416957", "title": "Ratko Mladi\u0107", "text": "Per molto tempo membro della Lega dei Comunisti Jugoslava, Mladi\u0107 inizi\u00f2 la sua carriera nell'Armata Popolare Jugoslava nel 1965. Durante le guerre jugoslave ricopr\u00ec inizialmente l'incarico di ufficiale di alto livello dell'Armata Popolare Jugoslava, poi di capo di stato maggiore delle forze armate dell'esercito della Repubblica Serba di Bosnia ed Erzegovina durante la guerra in Bosnia, tra il 1992 ed il 1995. Nel 1995 venne accusato dal Tribunale Penale Internazionale per la Ex Jugoslavia di genocidio, crimini di guerra e crimini contro l'umanit\u00e0. Come capo militare con responsabilit\u00e0 di comando, Mladi\u0107 fu accusato dall'ICTY di essere responsabile dell'assedio di Sarajevo (5 aprile 1992 - 29 febbraio 1996) e del massacro di Srebrenica, il pi\u00f9 grande genocidio in Europa dalla Seconda Guerra Mondiale. \u00c8 stato spesso chiamato dalla stampa internazionale \"Il macellaio di Bosnia\"; un titolo riferito anche a Radovan Karad\u017ei\u0107, ex presidente della Repubblica Srpska.\nNel luglio 1996 il tribunale dell'ICTY conferm\u00f2 tutte le accuse iscritte in precedenza dichiarando che c'erano ragionevoli motivi per credere che avesse compiuto i crimini per cui era accusato ed eman\u00f2 un mandato di cattura internazionale. Il governo serbo e americano offrirono una taglia di 5 milioni di dollari a chiunque avesse offerto delle informazioni per la cattura e l'arresto di Mladi\u0107. In ottobre 2010 la Serbia intensific\u00f2 la caccia alzando la ricompensa per la cattura di Mladi\u0107 da 5 a 10 milioni. Mladi\u0107 riusc\u00ec comunque a restare in libert\u00e0 per 16 anni, protetto dalle forze di sicurezza serbe e serbo-bosniache e successivamente dalla sua famiglia.\nIl 26 maggio 2011 fu arrestato a Lazarevo, in Serbia: la sua cattura era considerata una delle condizioni affinch\u00e9 la Serbia potesse candidarsi a diventare membro dell'UE. Accusato di aver commesso crimini di guerra, crimini contro l'umanit\u00e0 e genocidio, il 31 maggio 2011, dopo 16 anni di latitanza, Mladi\u0107 fu estradato all'Aja e processato nel centro di detenzione che ospita gli accusati del Tribunale penale internazionale per l'ex-Jugoslavia (ICTY). Il processo, iniziato il 12 maggio 2012, si concluse il 22 novembre 2017 con la condanna all'ergastolo. La condanna fu confermata anche in appello l'8 giugno 2021, con un inasprimento ed estensione delle motivazioni sull'uso del genocidio.\nPrimi anni.\nRatko Mladi\u0107 nacque il 12 marzo 1942 a Bo\u017einovi\u0107i, villaggio del comune di Kalinovik a sud di Sarajevo, durante la guerra in Jugoslavia tra le forze occupanti dell'Asse, appoggiati dai collaborazionisti del movimento Ustascia dello Stato Indipendente di Croazia e in parte anche dai cetnici serbi, e la resistenza rappresentata principalmente dai partigiani comunisti jugoslavi. Nel 1945 il padre di Mladi\u0107 fu ucciso dagli Ustascia: Mladi\u0107 odier\u00e0 per sempre croati e musulmani.\nPrima carriera militare.\nNel 1961, aiutato dal fatto di essere orfano, entr\u00f2 alla Scuola militare di Zemun e successivamente all'Accademia Militare KOV e alla Scuola ufficiali, diplomandosi con il massimo dei voti. Nel 1965 ottenne a Skopje il primo incarico, trovandosi a comandare un'unit\u00e0 composta da militari tutti pi\u00f9 anziani di lui. Cominciando la scalata come sottotenente, si dimostr\u00f2 capace, arrivando a guidare prima un plotone, poi un battaglione e infine una brigata. Nel 1989 fu promosso alla guida del Dipartimento Educazione del Terzo Distretto Militare di Skopje.\nDurante le guerre jugoslave.\nNel 1991 si trovava in Kosovo a comando del \"Corpo Pristina\", che aveva il compito di controllare la frontiera con l'Albania. Dopo lo scoppio della guerra in Croazia ottenne il grado di colonnello e gli venne conferito il comando del IX Corpo dell'Armata Popolare di Jugoslavia; successivamente fu inviato a Tenin, in Dalmazia, per guidare le forze contro i secessionisti croati. Il 4 novembre 1991 fu promosso a maggior generale. In questo periodo le forze sotto il suo comando partecipano alla guerra in Croazia e sostennero le formazioni paramilitari serbo-bosniache, tra cui la \"Polizia\" di Milan Marti\u0107.\nIl 24 aprile 1992 Mladi\u0107 fu promosso a tenente colonnello generale. Il 2 maggio dello stesso anno, un mese dopo la dichiarazione di indipendenza della Repubblica di Bosnia ed Erzegovina, Mladi\u0107 e i suoi ufficiali bloccarono la citt\u00e0 di Sarajevo, sparando sul traffico che entrava e usciva dalla capitale bosniaca e tagliando le forniture di acqua e di elettricit\u00e0: iniziava cos\u00ec l'assedio di Sarajevo, considerato il pi\u00f9 lungo assedio della storia moderna.\nNei quattro anni che seguirono, la citt\u00e0 fu sottoposta a brutali bombardamenti e la popolazione dovette subire i numerosi attacchi da parte dei cecchini. Il 9 maggio 1992 Mladi\u0107 divenne vice-comandante del Distretto Militare dell'JNA con sede a Sarajevo e, appena il giorno dopo, assunse il titolo di comandante del Distretto.\nIl 12 maggio 1992 il Parlamento serbo-bosniaco, per rispondere alla secessione proclamata della Bosnia, istitu\u00ec l'Esercito della Repubblica Serba di Bosnia ed Erzegovina; Mladi\u0107 fu promosso Capo di Stato Maggiore dell'esercito, posizione che mantenne fino al 1996. Il 24 giugno 1994 fu promosso al rango di Colonnello generale con 80.000 uomini sotto il suo comando.\nNei tre anni di guerra che seguirono, le truppe di Mladi\u0107 commisero diversi massacri contro i civili, stuprando migliaia di donne musulmane (stupro etnico) e istituendo campi di concentramento. La stagione di violenze culmin\u00f2 col massacro di Srebrenica, compiuto insieme alle forze paramilitari comandate da Arkan (le \"Tigri di Arkan\"), e riconosciuto poi come un atto di genocidio dal Tribunale penale internazionale per l'ex-Jugoslavia.\nIl 4 agosto 1995, in seguito a un massiccio attacco dei croati contro la Repubblica Serba di Krajina, Radovan Karad\u017ei\u0107 decise di destituire Mladi\u0107 dal comando dell'esercito e di assumerne lui stesso il comando: Karad\u017ei\u0107 motiv\u00f2 la decisione con la perdita di due zone chiave nell'ovest della Bosnia, accusando il generale per queste sconfitte. Mladi\u0107 si rifiut\u00f2 di lasciare il comando e il grande sostegno popolare di cui godeva costrinse Karad\u017ei\u0107 a ritornare sulla sua decisione l'11 agosto.\nMladi\u0107 lasci\u00f2 il comando dell'esercito a guerra finita, l'8 novembre 1996, su decisione del presidente della Repubblica Serba di Bosnia ed Erzegovina Biljana Plav\u0161i\u0107.\nFamiglia.\nRatko Mladi\u0107 \u00e8 sposato con Bosa Mladi\u0107, dalla quale ha avuto due figli: Darko e Ana. Darko ha una figlia nata nel 2001 e un figlio nato nel 2006. Ana venne ritrovata morta il 24 marzo 1994 a Belgrado, forse per suicidio. Alcuni dicono che si \u00e8 suicidata per ci\u00f2 che il padre stava commettendo in Bosnia, altri perch\u00e9 il fidanzato era morto in guerra per indiretta responsabilit\u00e0 dello stesso Mladi\u0107 che lo aveva spedito al fronte. Il fatto fu un duro shock per Mladi\u0107. La sua storia \u00e8 stata raccontata dalla scrittrice spagnola Clara Us\u00f3n nel suo romanzo intitolato \"La figlia\".\nAccusa, latitanza e arresto.\nIl 24 luglio 1995 Ratko Mladi\u0107 fu accusato dal Tribunale penale internazionale per l'ex-Jugoslavia (ICTY), insieme a Radovan Karad\u017ei\u0107, di genocidio, crimini di guerra e crimini contro l'umanit\u00e0. Il 16 novembre dello stesso anno a queste accuse si aggiunse quella di aver attaccato la zona di sicurezza vicino a Srebrenica.\nIl primo atto d'accusa ufficiale dell'Ufficio del Procuratore ICTY contro Ratko Mladi\u0107 e Radovan Karad\u017ei\u0107, confermato il 25 luglio 1995, accusava formalmente i due imputati di essere presumibilmente colpevoli di genocidio e crimini contro la popolazione civile sul territorio della Bosnia Erzegovina (caso numero IT-95-5). Un secondo atto d'accusa fu confermato il 16 novembre 1995 per gli eventi accaduti a Srebrenica nel luglio dello stesso anno (caso numero IT-95-18). I due atti d'accusa vennero riuniti nel luglio 1996 in un unico atto d'accusa (caso numero IT-95-5/18), mentre il 15 ottobre 2009 i casi Mladi\u0107 e Karad\u017ei\u0107 furono scissi (Mladi\u0107 caso numero IT-09-92). L'articolo 21 dello Statuto del Tribunale Internazionale decretava l'impossibilit\u00e0 dello svolgimento del processo \"in absentia\", ovvero in assenza dell'imputato, ma ammetteva la possibilit\u00e0 per l'ICTY di confermare le accuse e l'impianto accusatorio nel caso di una ragionevole certezza della loro fondatezza e delle responsabilit\u00e0 effettive.\nIl governo statunitense offr\u00ec una taglia di 5 milioni di dollari per la cattura di Mladi\u0107, mentre la Serbia offr\u00ec la cifra di 1 milione di dollari.\nLuogo della latitanza.\nPer molto tempo il luogo dove si era rifugiato Mladi\u0107, protetto da pochi fedelissimi e dalla sua famiglia, rimase sconosciuto. Nel 1997 venne segnalato sulle spiagge del Montenegro, mentre nel 2000 assistette ad una partita di calcio tra Cina e Jugoslavia a Belgrado. Altri lo segnalarono a Mosca, a Salonicco e ad Atene. Qualcuno afferma che abbia utilizzato come nascondiglio il suo bunker di guerra situato a Han Pijesak vicino a Sarajevo.\nIl 14 aprile 2010 il giornale serbo \"Kurir\" riprese la notizia di un giornale bosniaco secondo cui Mladi\u0107 viveva in un'azienda agricola in compagnia di Zoran Obrenovic Maljic, capo della sua sicurezza in Voivodina, a circa ottanta chilometri a nord di Belgrado, per cercare di curare una forma depressiva tramite il lavoro.\n2005.\nNel 2005 la cattura di Mladi\u0107 sembrava imminente; un sottufficiale disertore dell'esercito serbo-montenegrino afferm\u00f2 che una caserma militare nella periferia di Belgrado aveva ospitato l'ex generale, e che alcuni di quelli che si riteneva fossero suicidi erano in realt\u00e0 una copertura per eliminare testimoni scomodi. Voci affermavano che il governo serbo stesse trattando con Mladi\u0107 in persona la sua consegna al Tribunale Internazionale, ma la questione si risolse in un nulla di fatto.\n2006.\nNel 2006 vi fu uno scontro diplomatico molto intenso fra l'Unione europea e la Serbia, a causa della mancata cattura del generale serbo bosniaco: l'UE infatti aveva posto come termine la data del 10 maggio, ma la sua cattura non si realizz\u00f2. Secondo fonti serbe di quel periodo Mladi\u0107 si nascondeva in Serbia: questa informazione fu pubblicata pi\u00f9 volte senza che si arrivasse per\u00f2 ad un'effettiva cattura che, secondo le medesime fonti, doveva essere ormai molto vicina.\n2008.\nIl 10 novembre 2008 le forze di sicurezza serbe accerchiarono un centro di imbottigliamento di acqua minerale a Valjevo, nella speranza di catturare l'ex-comandante delle forze serbo-bosniache: l'operazione per\u00f2 risult\u00f2 infruttuosa. Il 2 dicembre 2008 le forze antiterrorismo serbe perlustrarono la casa della moglie di Radovan Karad\u017ei\u0107 e la casa del figlio di Ratko Mladi\u0107, nella speranza di trovare materiale che conducesse alla cattura del boia di Srebrenica, ma senza alcun risultato.\n2009.\nIl 25 agosto 2009 il procuratore serbo Vuk\u010devi\u0107 afferm\u00f2 che la ricerca nei confronti di Goran Had\u017ei\u0107 e di Mladi\u0107 proseguiva, e che questi doveva essere arrestato entro la fine del 2009 altrimenti il ministro del Lavoro serbo di religione musulmana e cooperatore principale con il tribunale dell'Aja Rasim Ljaji\u0107 si sarebbe dimesso; difatti pochi mesi dopo Ljaji\u0107, in linea con quanto affermato, si dimise il 30 dicembre 2009.\nIl 3 novembre 2009 il presidente serbo Boris Tadi\u0107 dichiar\u00f2 che l'arresto di Mladi\u0107 era un dovere per la Serbia: anche lo stato serbo riconosceva che il generale serbo-bosniaco aveva commesso numerosi crimini in tempo di guerra. Questa dichiarazione fu rilasciata un giorno prima dell'incontro con Serge Brammertz, previsto per mercoled\u00ec 4 novembre. Secondo un rapporto della CIA, sempre del novembre 2009, la cattura di Mladi\u0107 era \"al di l\u00e0 della portata delle autorit\u00e0 serbe\" perch\u00e9 presumibilmente il ricercato si era rifugiato fuori del suo stato natio e, probabilmente, era protetto dai servizi segreti russi. Inoltre da fonti serbe (disponibili sul sito Radio Serbia) era stato comunicato che Ratko Mladi\u0107 si era nascosto sulle montagne e che le autorit\u00e0 serbe erano pronte a chiedere aiuto ai paesi stranieri per conseguire la cattura del superlatitante.\n2010.\nIl 23 febbraio 2010 i servizi segreti serbi perquisirono la casa di Mladi\u0107, sequestrando diverso materiale. Il 20 agosto 2010 il procuratore serbo per i crimini di guerra, Vladimir Vuk\u010devi\u0107, dichiar\u00f2 che \"avrebbe tirato fuori Ratko Mladi\u0107 dalla tana in cui si nascondeva\" e che, grazie al lavoro continuo delle autorit\u00e0 competenti, era stato possibile trovare alcune registrazioni delle chiamate telefoniche di Mladi\u0107, sequestrate nella sua casa a febbraio. Nell'intervista al quotidiano belgradese PRES, Vuk\u010devi\u0107 rifer\u00ec che aveva ascoltato le telefonate registrate segretamente dall'ex comandante dell'esercito della Repubblica Srpska, e che questo materiale audio era gi\u00e0 stato inviato al tribunale.\nIl 7 ottobre 2010 Vukcevi\u0107 sottoline\u00f2 che le reti di protezione di Mladi\u0107 e Hadzi\u0107 erano molto forti e che era estremamente difficile arrestarlo. Il 22 ottobre 2010 il presidente del Consiglio nazionale per la collaborazione con il tribunale dell'Aja, Rasim Ljaji\u0107, dichiar\u00f2 al quotidiano belgradese \"Ve\u010dernje novosti\" che, rispetto ad alcuni mesi prima, le autorit\u00e0 serbe adesso sapevano molto di pi\u00f9 della latitanza di Ratko Mladi\u0107. Il 26 ottobre del 2010, secondo le informazioni Ansa, \u00e8 stato riferito che a Belgrado erano impiegate non meno di persone per giungere alla cattura di Ratko Mladi\u0107. Il 28 ottobre 2010 la Serbia decise di elevare l'ammontare della taglia per la cattura di Mladi\u0107 da 5 a 10 milioni di euro.\n2011: l'arresto.\nIl 26 maggio 2011 Ratko Mladi\u0107 fu arrestato grazie a una segnalazione anonima. Le iniziali incertezze (a causa anche dell'aspetto notevolmente invecchiato) circa l'identit\u00e0 del fermato, che si faceva chiamare Milorad Komadi\u0107, furono definitivamente fugate dagli esiti del test del DNA. La televisione di Stato RTS, citando fonti serbe, comunic\u00f2 che l'uomo fermato era Mladi\u0107; secondo la televisione privata B92, l'ex-combattente era stato catturato nel villaggio di Lazarevo, 80 chilometri a nord-est di Belgrado. Il 1\u00ba giugno 2011 Ratko Mladi\u0107 fu estradato all'Aja per essere processato presso il Tribunale penale internazionale per l'ex-Jugoslavia..\nIl processo e la condanna.\nIl Tribunale penale internazionale per l'ex-Jugoslavia acquis\u00ec 18 quaderni contenenti gli appunti di Mladi\u0107, riguardanti gli anni della guerra: da tali documenti emerse l'odio che egli provava nei confronti della comunit\u00e0 musulmana, oltre che nei confronti dell'Occidente colpevole, a suo dire, di appoggiare i musulmani bosniaci per ottenere in cambio vantaggi dalle nazioni del Vicino Oriente. Tali documenti furono ritenuti dai giudici della corte una prova molto importante a carico dell'imputato, alla luce dell'autografia degli stessi.\nIl 22 novembre 2017 il Tribunale, dopo aver udito oltre 500 testimoni ed esaminato oltre elementi di prova, ha condannato Mladi\u0107 all'ergastolo per il contributo e la partecipazione a 4 iniziative criminali organizzate (\"Joint Criminal Enterprises\") volte alla persecuzione, sterminio, omicidio, deportazione, trasferimento forzato e inumano di popolazioni, attacco alla popolazione civile e presa in ostaggio di personale ONU, prime fra tutte il massacro di Srebrenica, qualificato come genocidio. Degli 11 capi d'accusa, l'unico per il quale il Tribunale ha invece assolto Mladi\u0107 \u00e8 l'altra delle due accuse di genocidio per il complesso delle azioni criminali avvenute in Bosnia fra il 1991 e il 1995, in quanto non \u00e8 stato provato che il genocidio fosse l'obiettivo di tali azioni.\nCon la condanna di Mladi\u0107, il Tribunale ha concluso, dopo 24 anni, la propria attivit\u00e0.\nIl processo d'appello, celebrato a partire dall'agosto 2020 a l'Aja dal Meccanismo residuale per i Tribunali Penali Internazionali (IRMCT) e presieduto dalla giudice Prisca Matimba Nyambe, l'8 giugno 2021 ha emesso la sentenza che conferma in via definitiva la condanna all'ergastolo, esplicitando e estendendo a tutti i capi d'accusa da 2 a 11, le accuse sui fatti e sulla condotta complessiva miranti al genocidio nel periodo 1992-95. Le condanne riguardano pertanto il genocidio, crimini contro l'umanit\u00e0, crimini di guerra, sterminio, deportazioni, altri atti disumani quali trasferimenti forzati, gli omicidi, il terrore, attacchi indiscriminati alla popolazione civile, sequestro di ostaggi, sia per fatti particolari quali l'assedio di Sarajevo e per il genocidio di Srebrenica sia per le finalit\u00e0 generali delle sue attivit\u00e0 criminali per le quali c'\u00e8 stato un inasprimento del giudizio soprattutto sull'uso sistematico del genocidio, dal quale sono stati esclusi solo alcuni fatti riferentesi al primo capo d'accusa, comunque particolarmente violenti e definiti non di meno \"orrori\", compiuti nelle prime fasi del conflitto fra il 1991-92 a Foca, Vlasenica, Kljuc, Sanski Most, Kotor-Varos e a Prijedor."}
{"id": "416963", "revid": "24281", "url": "https://it.wikipedia.org/wiki?curid=416963", "title": "Mutanti", "text": ""}
{"id": "416964", "revid": "1610933", "url": "https://it.wikipedia.org/wiki?curid=416964", "title": "Tasso (mammifero)", "text": ""}
{"id": "416965", "revid": "228587", "url": "https://it.wikipedia.org/wiki?curid=416965", "title": "Pieve di Compresseto", "text": "Pieve di Compresseto \u00e8 una frazione del comune di Gualdo Tadino (PG).\n\u00c8 un borgo adagiato su una collina dell'Appennino Umbro-Marchigiano. La sua origine risale al Primo Medioevo, quando tra un castello ed una chiesa si sviluppa \"la Pieve\": due file di case che, nel tempo, hanno finito per unire le due preesistenti costruzioni, creando una piazza che anche oggi \u00e8 il cuore della vita del paese.\nDa un viale di ippocastani, lungo circa 150\u00a0m, si scopre Gubbio, l'Alta Valle del Tevere, il monte Catria e il monte Cucco, la Val di Chiascio.\nIl paese \u00e8 conosciuto per aver dato i natali al beato Marzio (XIII secolo), terziario francescano ed eremita.\nSecondo i dati del censimento Istat del 2001, i residenti sono 140.\nI residenti all'anno 2006 sono 202.\nStoria.\nIl Castello di \"Compressetum\", sito a nord-ovest del territorio tadinate, ha un'origine antichissima che risale, con molta probabilit\u00e0, al periodo dell'incastellamento (ultimi decenni del secolo X).\nCostruito su una collina a cavallo tra le valli dei fiumi Chiascio e Rasina, assolveva alle funzioni di difesa dei villaggi e delle popolazioni circostanti e di controllo del territorio.\nPer lungo tempo fu sotto la giurisdizione del Ducato di Spoleto, che lo diede in possesso ai conti Monaldi di Nocera. Questi, considerata la posizione strategica del castello, lo consolidarono nella struttura e vi posero una guarnigione d'armati con a capo un \"comes\".\nCon il declino del potere del Ducato e, soprattutto, dei conti Monaldi, il castello di \"Compressetum\" sub\u00ec un lento e progressivo abbandono e venne probabilmente occupato e distrutto, come testimoniano i ruderi rimasti. Nei primi decenni del XII secolo venne ricostruito a poca distanza, pi\u00f9 in alto, cinto di mura e dotato di tre torri, tuttora in discreto stato di conservazione.\nIntorno al castello sorgeva un popoloso villaggio ed una chiesa dedicata alla \"Assunzione di Maria Vergine\", che svolse funzioni di pievania.\nEsistono, a prova di quanto affermato, due antiche pergamene conservate nell'Archivio Segreto Vaticano, di cui una imperiale ed una papale: con la prima, datata \"Lodi 1163\", l'imperatore Federico I Barbarossa, prendendo sotto la propria protezione il monastero benedettino di San Donato di Pulpiano presso Gubbio, riconfermava allo stesso i possessi, tra cui \"medietatem plebis Compresseti\". Nella seconda, dovuta a Celestino III e datata \"Laterano 1191\", il papa prendeva sotto la protezione apostolica lo stesso monastero di San Donato di Pulpiano e gli riconfermava il godimento dei beni, tra i quali lo \"jus quod habetis in plebe de Compresseto\".\nNella seconda met\u00e0 del XIII secolo, il castello di \"Compressetum\" fu conquistato dal Comune di Perugia per frenare le pretese di Gubbio e le rivendicazioni del Ducato di Spoleto.\nL'atto di sottomissione fu firmato a Perugia dai Magistrati perugini e da Tommaso di Monaldo, \"comes de Compresseto\", nel 1251.\nI Magistrati Perugini, nei decenni successivi, potenziarono e fortificarono il castello, che rappresentava per loro uno dei punti di difesa del confine orientale e costruirono sul colle sovrastante anche una Rocca, che chiamarono Poggio Sant'Ercolano, in onore del patrono della citt\u00e0.\nDopo questi fatti segue un lungo periodo d'oscurit\u00e0 e di oblio, e non si conoscono le vicende che lo portarono, sotto la giurisdizione del Ducato di Spoleto, allo Stato Pontificio.\nNella seconda met\u00e0 del XVII secolo era retto dal capitano Amandino Raspanti, i cui eredi lo governarono fino al 1860: di questo periodo rimane solo un ovale in pietra con inciso uno stemma di una raspa.\nFino al 1861 Pieve di Compresseto fu Comune \"appodiato\" per poi essere inglobato nel Comune di Gualdo Tadino. \nDurante il periodo in cui Pieve di Compresseto fu comune, i sindaci furono:\nEconomia.\nSuperato il periodo medioevale, caratterizzato da guerre e scontri, la vita di questo borgo si svolge con un impegno totale nell'agricoltura, che rappresenta l'unica fonte di lavoro, fino alla met\u00e0 del XX secolo, quando l'emigrazione lo priva delle forze migliori.\nOggi, le vicine industrie nate negli ultimi decenni, danno lavoro a molti abitanti. Esso comunque conserva le sue caratteristiche di serenit\u00e0 e di pace, rendendolo meta adatta per la villeggiatura estiva.\nMonumenti e luoghi d'interesse.\nChiesa dell'Assunzione di Maria Vergine.\nLa costruzione della chiesa dell'Assunzione di Maria Vergine in Pieve di Compresseto risale agli ultimi decenni dell'XI secolo: antichi documenti vescovili e papali, di cui il primo datato 1130, riconoscevano al \"Monastero Benedettino di San Donato di Pulpiano\", presso Gubbio, il possesso della chiesa di \"Santae Mariae in Compresseto... cum decimis et primitiis\".\nLa vecchia chiesa, edificata al centro del villaggio, era abbastanza ampia, con pianta rettangolare, due navate sorrette da pilastri ed una facciata a capanna, sormontata da una loggia campanaria.\nAdiacente alla chiesa vi era una modesta casa parrocchiale ed un cimitero cinto di mura.\nNel corso dei secoli venne pi\u00f9 volte ristrutturata e profondamente modificata all'interno.\nNella prima met\u00e0 del Cinquecento la chiesa aveva una sola navata, con un altare maggiore rialzato rispetto al piano del pavimento e due altari laterali, uno \"cornu epistolae\" e l'altro \"cornu evangeli\", dedicati rispettivamente al \"Sacro Cuore\" ed alla \"Madonna del Rosario\".\nNel secolo successivo, con donazioni della Compagnia del Sacramento e di privati, vennero costruiti due nuovi altari laterali dedicati a san Macario (patrono di Pieve di Compresseto) e a sant'Antonio; ogni altare venne arricchito con pale d'altare e quadri di pregevole fattura.\nNel 1877 la chiesa venne di nuovo completamente ristrutturata all'esterno, dotata di un campanile alto 20\u00a0m e di una sacrestia; all'interno venne costruito un organo a canne su di un palco in legno, tuttora presente.\nDal 1910 al 1919 la chiesa venne di nuovo ristrutturata ed affiancata da una nuova casa parrocchiale in pietra. All'interno venne completamente dipinta dal pittore Alessandro Bianchini di Perugia.\nLa chiesa \u00e8 oggi considerata come uno dei monumenti sacri pi\u00f9 significativi dell'alta Umbria, anche per le pregevoli opere d'arte in essa custodite e per l'affresco (recentemente riscoperto) di Sant'Antonio abate, che risale ai primi decenni del Cinquecento.\nBorgo medievale.\nDue delle tre torri medievali (sec. XII) sono ancora in ottimo stato come lo \u00e8 la cinta muraria ed i vicoli dell'antico borgo.\nLe tre torri danno origine allo stemma di Pieve di Compresseto.\nChiesa \"Madonna della cintura\".\nQuesta antichissima e piccolissima chiesa \u00e8 stata completamente ristrutturata.\nPalazzo del Comune.\nFino al 1861 Pieve di Compresseto fu comune \"appodiato\". Resta ancora intatto il palazzo comunale con lo stemma Raspanti risalente ak sec XVII"}
{"id": "416966", "revid": "2175", "url": "https://it.wikipedia.org/wiki?curid=416966", "title": "Potassa caustica", "text": ""}
{"id": "416967", "revid": "1915706", "url": "https://it.wikipedia.org/wiki?curid=416967", "title": "Acido ftalico", "text": "L'acido ftalico \u00e8 un acido bicarbossilico aromatico derivante dal benzene per sostituzione di due atomi di idrogeno adiacenti (in posizione \"orto-\") con due gruppi carbossilici (-COOH).\nA temperatura ambiente \u00e8 un solido cristallino incolore, poco solubile in acqua cui impartisce una reazione acida - una soluzione di 5 g/l a 20\u00a0\u00b0C ha pH circa 2 - molto solubile in etanolo e insolubile nei solventi organici apolari.\nScaldato, fonde decomponendosi in anidride ftalica e acqua.\nFuso in presenza di un eccesso di soda caustica o potassa caustica si de-carbossila a benzene.\nSimilmente alla sua anidride, l'anidride ftalica, viene prodotto per ossidazione catalitica del naftalene.\nFu preparato per la prima volta nel 1836 dal chimico francese Auguste Laurent per ossidazione del tetracloruro di naftalene e, supponendo fosse un derivato del naftalene, fu battezzato \"acido naftalenico\". Fu successivamente lo svizzero Jean Charles Galissard de Marignac a determinarne la formula esatta, in base alla quale Laurent scelse il nome attuale.\nI suoi esteri, detti \"ftalati\" trovano ampio uso come agenti plastificanti.\nDell'acido ftalico esistono altri due isomeri: l'acido isoftalico e l'acido tereftalico."}
{"id": "416969", "revid": "287204", "url": "https://it.wikipedia.org/wiki?curid=416969", "title": "Lepista", "text": "\"Lepista\" (Fr.) W.G. Sm., J. Bot., London 8: 248 (1870).\nIl genere Lepista comprende diverse specie di funghi che una volta erano ascritti al genere Clitocybe.\nDescrizione.\nI funghi appartenenti a questo genere presentano spore ornate, al contrario delle specie di Clitocybe che le hanno lisce.\nSono specie di taglia media, occasionalmente grande, con colori spesso vivaci, alcune hanno un portamento imbutiforme con lamelle fitte, sottili, decorrenti sul gambo, altre hanno lamelle smarginate e portamento tricolomoide; la carne ha spesso una consistenza \"elastica\".\nIn tutte le specie del genere Lepista le lamelle sono facilmente separabili dalla carne del cappello e si presentano colorate; la \"sporata\" in massa va dal \"rosa\" al \"crema\".\nIl gambo \u00e8 di solito irregolare, corto e cavo, non presenta anello.\nNon si conoscono specie tossiche, eccetto la Lepista nebularis, leggermente tossica e di controversa commestibilit\u00e0; alcune specie possiedono un sapore mite, mentre in altre risulta poco gradevole se non alquanto sgradevole."}
{"id": "416973", "revid": "767487", "url": "https://it.wikipedia.org/wiki?curid=416973", "title": "Transferasi", "text": "Una transferasi, o trasferasi (), in biochimica, \u00e8 un enzima che catalizza il trasferimento di un gruppo funzionale (come ad esempio un gruppo fosfato o un metile) da una molecola (detta donatrice) ad un'altra (detta accettore). Una tipica reazione catalizzata da una transferasi potrebbe essere la seguente.\nIn questo esempio, A \u00e8 la specie donatrice, B l'accettore. La specie donatrice \u00e8, molto spesso, un coenzima.\nNomenclatura.\nLa struttura corretta del nome di ogni transferasi dovrebbe essere cos\u00ec costituita: \"\"[Nome donatore]:[Nome accettore] [Nome gruppo]\" transferasi\". Nell'uso corrente, tuttavia, sono spesso preferiti nomi pi\u00f9 brevi come \"\"[Nome accettore] [Nome gruppo]\" transferasi\" o \"\"[Nome donatore] [Nome gruppo]\" transferasi\". L'enzima noto comunemente come \"DNA metiltransferasi\", ad esempio, catalizza la reazione di trasferimento di un gruppo metile su una molecola di DNA.\nClassificazione.\nLa classificazione internazionale degli enzimi mediante numero EC identifica le transferasi come EC 2. Esistono inoltre 9 ulteriori sottoclassi."}
{"id": "416975", "revid": "1345932", "url": "https://it.wikipedia.org/wiki?curid=416975", "title": "Federico Capasso", "text": "Federico Capasso \u00e8 un fisico italiano naturalizzato statunitense.\nNel 1973 si laurea con lode in fisica presso l'Universit\u00e0 La Sapienza a Roma , dopo qualche anno di ricerca sulle fibre ottiche presso la Fondazione Bordoni, si trasferisce negli Stati Uniti presso i Laboratori Bell, dove \u00e8 rimasto per 27 anni, prima come ricercatore, poi come manager e quindi come vice presidente della Divisione Ricerche Fisiche. Dal 2003 \u00e8 \"Robert Wallace Professor of Applied Physics\" alla Harvard University. \n\u00c8 stato uno degli inventori del laser a cascata quantica, pioniere nella tecnica della struttura elettronica a bande, applicata a laser, a transistor a doppia eterogiunzione, fotodiodi a valanga.\nAutore di oltre 300 pubblicazioni e di oltre 50 brevetti negli Stati Uniti . Fra i suoi contributi pi\u00f9 notevoli vi sono alcune nanostrutture d'interesse tecnologico, come il laser a cascata quantica.\nPremi e onorificenze.\nVincitore di numerosi premi internazionali tra cui:\nInoltre nel 2003 ha ricevuto la laurea honoris causa da parte dell'Universit\u00e0 di Bologna e nel 2011 da parte dell'Universit\u00e0 degli Studi di Roma Tor Vergata e dell'Universit\u00e0 Paris VII - Denis-Diderot ."}
{"id": "416978", "revid": "767487", "url": "https://it.wikipedia.org/wiki?curid=416978", "title": "Owain del Dyfed", "text": "Fu il nipote pi\u00f9 giovane di re Tewdos e l'ultimo sovrano del Dyfed appartenente alla casata di Magno Massimo. Ebbe una figlia, Tangwystl, e mor\u00ec nell'811.\nCollegamenti esterni.\n Early British Kingdom"}
{"id": "416981", "revid": "6923", "url": "https://it.wikipedia.org/wiki?curid=416981", "title": "Black Celebration", "text": "Black Celebration \u00e8 il quinto album del gruppo musicale synthpop britannico Depeche Mode ed \u00e8 stato pubblicato il 17 marzo 1986.\nDescrizione.\nL'album \u00e8 l'ultimo della Trilogia Berlinese dopo \"Construction Time Again\" e \"Some Great Reward\". Esso segna l'inizio di una fase pi\u00f9 cupa della carriera del gruppo, grazie alle spiccate tonalit\u00e0 \"dark\" dovute all'evoluzione del lavoro di Alan Wilder. .\nSono state vendute pi\u00f9 di 1.000.000 di copie di \"Black Celebration\" in tutto il mondo.\nTracce.\nLa versione USA di \"A Question of Time\" ha una leggera differenza nell'introduzione: il suono dell'inchiodata si ripete due volte mentre nella versione originale \u00e8 continuo.\nRiedizione del 2007.\nMute: DM CD 5 (CD/SACD + DVD) / CDX STUMM 26 (CD/SACD)\nCuriosit\u00e0.\nAltri riconoscimenti ufficiali:\nTour promozionale.\nPer promuovere l'album, il gruppo intraprese il Black Celebration Tour, partito il 29 marzo 1986 dall'Apollo Theatre di Oxford, e conclusosi il 16 agosto dello stesso anno al Valby Idr\u00e6tspark di Copenaghen. Per quanto riguarda l'Italia, il tour fece tappa nelle seguenti date:"}
{"id": "416983", "revid": "827882", "url": "https://it.wikipedia.org/wiki?curid=416983", "title": "Tewdos", "text": "Nato attorno al 710, era il primogenito di re Rhain ap Cadwgan. Attorno alla met\u00e0 dell'VIII secolo eredit\u00f2 il Dyfed, mentre suo fratello Tewdr prese il Brycheiniog."}
{"id": "416985", "revid": "830939", "url": "https://it.wikipedia.org/wiki?curid=416985", "title": "Raj Chandra Bose", "text": "Vita.\nRaj Chandra Bose era il primo di cinque fratelli. Suo padre era un dottore. Ebbe una vita serena fino al 1918 quando sua madre mor\u00ec di influenza. Suo padre mor\u00ec un anno pi\u00f9 tardi per un infarto. Pur in queste difficili circostanze, Bose continu\u00f2 a studiare, ottenendo i voti migliori agli esami di dottorato in matematica pura all'Universit\u00e0 di Calcutta. Comp\u00ec ricerche sotto la supervisione del geometra professor Shyamadas Mukherjee. Bose trov\u00f2 lavoro come insegnante al \"Asutosh College\" a Calcutta. Riusc\u00ec a pubblicare alcuni lavori sulla geometria differenziale delle curve convesse.\nLa carriera di Bose cambi\u00f2 nel dicembre 1932 quando P. C. Mahalanobis, direttore del nuovo (1931) Istituto Indiano di Statistica (ISI), propose a Bose un lavoro a mezzo servizio. Mahalanobis aveva notato i lavori di Bose sulla geometria e voleva che lavorasse nel campo della statistica. Il giorno successivo all'arrivo di Bose, il segretario gli port\u00f2 tutti i volumi di \"Biometrika\" con una lista di 50 articoli da leggere e, anche, l'opera di Ronald Fisher \"Statistical Methods for Research Workers\" (Metodi statistici per i ricercatori). Mahalanobis gli disse: \"Dicevi che non ti occupavi molto di statistica. Ora studia a fondo i 50 articoli \u2026 e il libro di Fisher. Questo ti baster\u00e0 come base in statistica, per il momento.\" Insieme a S. N. Roy che entr\u00f2 all'ISI un anno dopo, Bose fu il responsabile matematico dell'Istituto.\nBose inizi\u00f2 a lavorare sull'analisi multivariata, collaborando con Mahalanobis e Roy. Negli anni 1938 e 1939 Fisher visit\u00f2 l'India e parl\u00f2 di come disegnare gli esperimenti. Roy ebbe l'idea di usare la teoria dei campi finiti e della geometria finita per risolvere i problemi nel disegno. Lo sviluppo di una teoria matematica sarebbe stata la principale preoccupazione di Bose fino alla met\u00e0 degli anni cinquanta.\nTra gli impiegati dell'ISI era diffusa una storiella riguardo alle diverse priorit\u00e0 di Mahalanobis e di Bose. Il professore avrebbe voluto che Bose si occupasse di prendere campioni di riso nei campi per studiarne statisticamente la produzione. A Bose l'argomento non piaceva molto, mentre passava molto del suo tempo a risolvere problemi computazionali grazie ai campi di Galois. Ogni volta che il prof. Mahalanobis chiedeva di Bose, il suo segretario rispondeva sempre che Bose stava lavorando sui campi, cosa che rendeva felice il professore.\nDal 1935 Bose lavor\u00f2 all'Istituto a tempo pieno. Nel 1940 inizi\u00f2 ad insegnare all'Universit\u00e0 di Calcutta; nel suo primo gruppo di studenti c'era C. R. Rao. Nel 1945 Bose divenne Direttore del Dipartimento di Statistica. Le autorit\u00e0 universitarie gli dissero che avrebbe per\u00f2 dovuto prendere il dottorato nella materia. Per questo motivo egli port\u00f2 come tesi di dottorato i suoi articoli pubblicati sull'analisi multivariata e sul disegno degli esperimenti e gli fu riconosciuto il titolo di Dottore nel 1947.\nNel 1947 Bose si \u00e8 recato negli Stati Uniti come professore visitatore alla Columbia University e alla University of North Carolina di Chapel Hill. Ricevette allora offerte di insegnamento da universit\u00e0 americane e indiane; il ruolo di professore in un'universit\u00e0 indiana avrebbe comportato pesanti impegni amministrativi che secondo il suo parere non gli avrebbero consentito di continuare a fare ricerca. Di conseguenza nel marzo 1949 accett\u00f2 un posto di professore di statistica alla University of North Carolina a Chapel Hill.\nNegli anni trascorsi a Chapel Hill Bose fece importanti scoperte sulla teoria dei codici (con Ray-Chaudhuri) e dimostr\u00f2 (con Shrikhande) che la congettura di Eulero sulla non esistenza di alcun quadrato greco-latino di ordine 4\"k\" + 2 era falsa. Nel 1971, settantenne, and\u00f2 in pensione, accettando per\u00f2 una cattedra alla Colorado State University di Fort Collins che abbandon\u00f2 nel 1980. Fino a questa data continu\u00f2 a seguire studenti di dottorato.\nBibliografia.\nAutobiografia.\nIn un capitolo Bose fa la storia della sua vita."}
{"id": "416992", "revid": "21079", "url": "https://it.wikipedia.org/wiki?curid=416992", "title": "Integralmente chiuso", "text": ""}
{"id": "416993", "revid": "767487", "url": "https://it.wikipedia.org/wiki?curid=416993", "title": "Hyfaidd", "text": "Era figlio della principessa Tangwystl del Dyfed, figlia di re Owain, e di un gallese di umili natali, Bledrig. \u00c8 conosciuto come un tiranno, che spesso saccheggi\u00f2 la cattedrale di Mynyw e che espulse i monaci. Tuttavia, fu oppresso da Anarawd, sovrano del Gwynedd e dai suoi fratelli. Per fermare le conquiste di\nAnarawd ai confini del Dyfed, Hyfaidd si sottomise a re Alfredo il Grande d'Inghilterra negli anni ottanta del IX secolo, come scrive il biografo Asser."}
{"id": "417002", "revid": "287204", "url": "https://it.wikipedia.org/wiki?curid=417002", "title": "Cyril Guy Negre", "text": ""}
{"id": "417012", "revid": "614400", "url": "https://it.wikipedia.org/wiki?curid=417012", "title": "Rudolph Joseph Rummel", "text": "Opere pubblicate.\nRummel ha trascorso la propria carriera raccogliendo dati su guerre e violenze collettive, in una prospettiva orientata verso la loro risoluzione o eliminazione. Rummel coni\u00f2 il termine \"democidio\" per descrivere un omicidio commesso dal governo. Le sue ricerche sostengono che il numero di persone morte per democidio nel XX secolo \u00e8 sei volte superiore a quello delle vittime di tutte le guerre di tale secolo. Egli conclude che la democrazia \u00e8 la forma di governo che \u00e8 meno probabile uccida i propri cittadini e che le democrazie non fanno mai (o praticamente mai) la guerra tra di loro.\nRummel \u00e8 autore di 24 libri e ha pubblicato i suoi principali risultati in \"Understanding Conflict and War\" (1975-81). Ha quindi speso i quindici anni seguenti a raffinare la teoria sottostante e a testarla empiricamente su nuovi dati, contro i risultati empirici di altri e su casi di studio. \"Power Kills\" (1997) riassume le ricerche di Rummel. Altri lavori includono: \"Lethal Politics: Soviet Genocides and Mass Murders 1917-1987\" (1990); \"China's Bloody Century: Genocide and Mass Murder Since 1900\" (1991); \"Democide: Nazi Genocide and Mass Murder\" (1992); \"Death by Government\" (1994) e \"Statistics of Democide\" (1997). Nel 2005 \"Death by Government\" fu tradotto in lingua italiana con titolo: \"Stati assassini. La violenza omicida dei governi\"\nDemocidio.\nDemocidio \u00e8 un termine coniato da Rummel per indicare \"l'assassinio di qualunque persona o genti da parte di un governo, tra cui il genocidio, l'omicidio politico e di massa\". Rummel cre\u00f2 questo termine per includere tutte le forme di omicidio che vengono compiute dal governo o da organi governativi che non vengono coperti dalla definizione giuridica di genocidio. Secondo il docente statunitense, il termine genocidio ha tre significati distinti. Quello normalmente utilizzato, cio\u00e8 quando un governo ordina l'assassinio di popoli per via della loro nazione, religione o razza; il significato giuridico si riferisce alla Convenzione per la prevenzione e la repressione del delitto di genocidio adottata il 9 dicembre 1948.\nTutto ci\u00f2 include anche atti non volti all'omicidio ma che hanno come obiettivo finale l'eliminazione di un gruppo, come la prevenzione delle nascite o il trasferimento forzato di bambini del gruppo in un altro gruppo. Il significato di genocidio in ambito giuridico \u00e8 simile a quello ordinario, ma comprende anche gli omicidi governativi di oppositori politici o differenti omicidi intenzionali. \u00c8 per evitare la confusione che si crea fra i due significati che Rummel coni\u00f2 il termine democidio per indicare il terzo significato. Rummel definisce il democidio come \"l'assassinio di una qualsiasi persona o gruppo di persone da parte di un governo, tra cui il genocidio, l'omicidio politico e l'omicidio di massa\".\nFacendo degli esempi concreti, le uccisioni promosse o provocate dal governo per motivi di finalit\u00e0 politica sarebbero da considerare democidio, ma Rummel esclude esplicitamente i morti in battaglia nella sua definizione. La pena di morte, le azioni intraprese contro civili armati durante una mobilitazione o una sommossa e la morte di non combattenti uccisi durante gli attacchi contro obiettivi militari - fintanto che l'obiettivo primario \u00e8 militare - non vengono considerati come casi di democidio. La carestia \u00e8 classificata da Rummel come democidio solo se corrisponde alla definizione sopra indicata.\nAlcuni esempi di democidio citati da Rummel sono le Grandi purghe volute da Iosif Stalin in Unione Sovietica e la politica repressiva del regime ateo-comunista contro i nemici dello stato che secondo i suoi studi provoc\u00f2 dal 1917-1987 pi\u00f9 di 61.911.000 morti; le vittime (3.000-4.000) causate dalla polizia coloniale nello Stato Libero del Congo e il Grande balzo in avanti di Mao Zedong che provoc\u00f2 una carestia che sommata alle politiche repressive dello stato maoista arriva ad un totale di 77.000.000 morti nel periodo 1943-1976. Secondo Rummel, questi non sono stati casi di genocidio, perch\u00e9 coloro che sono stati uccisi non sono stati selezionati sulla base della loro razza o altro, ma sono stati uccisi in gran numero come risultato di politiche governative."}
{"id": "417013", "revid": "767487", "url": "https://it.wikipedia.org/wiki?curid=417013", "title": "Good Riddance", "text": "I Good Riddance sono un gruppo hardcore punk formato a Santa Cruz, California nel 1986.\nStoria del gruppo.\nAncorati a sonorit\u00e0 californiane mostrano per\u00f2 un'attitudine e influenze tipicamente old school ma melodiche si fanno promotori di una denuncia di carattere socio-politica parecchio schierata che dribbla la retorica e i luoghi comuni per approdare a una visione molto personale della societ\u00e0 e dei mali del mondo; parte del gruppo aderisce, inoltre, alla filosofia straight edge. Sono capitanati dal carismatico Russ Rankin e nel corso della loro carriera hanno mostrato una grande bravura nel conciliare l'aggressivit\u00e0 e la potenza dello skate punk old school con la melodia e la freschezza del melodic hardcore punk californiano in modo fantasioso e personale. Nell'aprile 2007, tuttavia, decidono di sciogliersi dopo un'ultima serie di tre concerti in California (destinati alla registrazione di un live), per dedicarsi alle proprie famiglie ed a nuovi progetti. Nel febbraio 2012 hanno annunciato che la band si \u00e8 ufficialmente riunita."}
{"id": "417014", "revid": "124123", "url": "https://it.wikipedia.org/wiki?curid=417014", "title": "Rhodri", "text": "Figlio pi\u00f9 giovane di re Hyfaidd, fu l'ultimo sovrano indipendente di questo reame. Sembra essere salito al trono nel 904. Fu giustiziato ad Arwystli, probabilmente su ordine di Hywel Dda dello Seisyllwg, che aveva sposato la nipote di quello, prendendo cos\u00ec possesso del Dyfed. Hywel un\u00ec i due reami e cre\u00f2 il Deheubarth. \nCollegamenti esterni.\n Early British Kingdom"}
{"id": "417028", "revid": "599", "url": "https://it.wikipedia.org/wiki?curid=417028", "title": "Gilbert Sandford Vernam", "text": ""}
{"id": "417033", "revid": "125078935", "url": "https://it.wikipedia.org/wiki?curid=417033", "title": "Gunslinger Girl", "text": " \u00e8 un manga scritto e disegnato da Yu Aida dal 2002 al 2012, composto da quindici \"tank\u014dbon\". In Italia il manga \u00e8 stato pubblicato parzialmente in due occasioni, prima da Shin Vision e poi da d/visual, rimanendo incompleto in entrambe le occasioni; un'ulteriore ristampa, ad opera di Planet Manga \u00e8 stata pubblicata dal 29 agosto 2019 al 22 luglio 2021.\nDai primi due volumi \u00e8 stato tratto una serie televisiva anime di tredici episodi, diretto nel 2003 da Morio Asaka. Una seconda serie, intitolata allo stesso modo ma con il sottotitolo \"Il Teatrino\" \u00e8 stata diretta da Rei Mano nel 2008, e si basa su alcuni degli eventi presenti nei volumi tre, quattro e cinque del manga. Il manga ha generato anche un videogioco per PlayStation 2, uscito solamente in Giappone nell'aprile 2004.\nTrama.\nIn un imprecisato futuro, l'Italia \u00e8 preda di attentati terroristici realizzati dal Movimento delle Cinque Repubbliche, un movimento indipendentista del Nord. Per fronteggiare il crimine e il terrorismo sempre pi\u00f9 dilagante, lo Stato ha creato l'Ente Pubblico per il Benessere Sociale, un'organizzazione governativa facente parte della rete italiana di intelligence ed antiterrorismo. Alla luce del sole, per\u00f2, agisce solo come una societ\u00e0 per la salvaguardia del bene pubblico, salvando vite e riabilitando bambini e bambine vittime di abusi. Infatti, mentre la \"Sezione 1\" utilizza soltanto uomini e donne, la \"Sezione 2\" impiega giovani bambine, vittime di atroci violenze, di malattie o incidenti invalidanti, trasformandole in cyborg micidiali. Le bambine vengono chiamate dagli adulti \"marionette\".\nDopo la trasformazione la bambina subisce un \"condizionamento\" (lavaggio del cervello) e le viene cancellata la memoria. A questo punto, dopo un periodo di addestramento, \u00e8 pronta per impegnarsi nelle missioni che le vengono assegnate, assieme al suo \"fratello\", ossia un ragazzo adulto che l'ha selezionata.\nMa ben presto l'organizzazione si trova nei guai, poich\u00e9 le bambine, seppure pesantemente condizionate e trasformate in mere armi, mantengono la propria anima e tutto ci\u00f2 che le rende umane. Henrietta, una bambina di 10 anni, finisce cos\u00ec per innamorarsi perdutamente del suo \"fratello\" Giuseppe, mentre le sue amiche si trovano a dover affrontare analoghe problematiche relative alla contrapposizione tra le loro origini umane e il loro nuovo stato di cyborg.\nLa trama segue quindi i vari rapporti tra i membri dell'Ente. Ogni capitolo prende in esame una coppia o un personaggio in particolare. Lo sfondo \u00e8 la battaglia che l'Ente per il Benessere Sociale sta portando avanti contro il Movimento delle Cinque Repubbliche, ma le bambine vengono utilizzate anche in operazioni contro la mafia.\nCondizionamento e tecnologia.\nIl condizionamento, un vero e proprio lavaggio del cervello che cancella la memoria e rende il soggetto pi\u00f9 ricettivo, sviluppando quasi un sesto senso, viene visto come necessario per poter prendere il controllo delle bambine e trasformarle in macchine da guerra senza paura e senza scrupoli. Il trattamento per\u00f2 accorcia sensibilmente la loro vita e mina profondamente il loro rapportarsi con le situazioni pi\u00f9 banali, come ad esempio una cena al ristorante.\nAlcuni \"fratelli\", i membri maschi delle coppie, considerano le bambine nient'altro che macchine e le trattano in modo rude, tendendo ad approfittare del condizionamento per avere un controllo massiccio su di loro. Altri, come Giuseppe, lasciano pi\u00f9 libert\u00e0 alle bambine e le trattano in modo umano, insegnando loro, oltre che a combattere, a comportarsi all'interno della societ\u00e0. In questo modo si rafforza il rapporto della coppia rendendo i cyborg leali soltanto al proprio \"fratello\" e praticamente annullando se stessi.\nI cyborg hanno due punti deboli: gli occhi (unica cavit\u00e0 non protetta da innesti bionici attraverso cui possono essere uccise) e la loro umanit\u00e0. Infatti risentono di questo trattamento specialmente coloro che non vengono trattate con cura, sentendosi nient'altro che oggetti.\nPer migliorare il lavoro, l'Ente per il Benessere Sociale ha realizzato alcune \"marionette\" di seconda generazione, scelte tra soggetti pi\u00f9 adulti (dai sedici anni). Per queste \"marionette\" il condizionamento \u00e8 pi\u00f9 leggero, con lo scopo di rendere pi\u00f9 lunga la vita della ragazza. Inoltre alle ragazze \u00e8 praticata una plastica facciale. La prima \"marionetta\" di seconda generazione \u00e8 Petru\u0161ka, una ragazza russa di sedici anni.\nRiferimenti.\nDal momento che il manga e l'anime sono ambientati in Italia (tranne alcuni episodi in altri paesi europei), vi sono diversi riferimenti pi\u00f9 o meno evidenti. I titoli di ogni episodio, innanzi tutto, sono in italiano, e durante la serie vengono ritratte numerose citt\u00e0 d'arte italiane. A Firenze, ad esempio, vengono nominati gli Uffizi e diverse altre strutture e opere d'arte. Vengono visitate anche Napoli (dove si apre la vicenda), Roma, Siena, Frosinone e Taormina. Nell'episodio in Sicilia viene fatto riferimento alla caponata. L'episodio sei dell'anime \u00e8 ricco di riferimenti al film \"Vacanze romane\", mentre nel terzo della seconda serie vi sono molti richiami al mondo delle fiabe, in particolare a \"Pinocchio\" e \"Cappuccetto Rosso\".\nIl riferimento pi\u00f9 visibile comunque \u00e8 quello che viene fatto per l'individuazione dei buoni della storia, ovvero il Movimento delle Cinque Repubbliche. Prendendo infatti come spunto le varie affermazioni e comportamenti dei sostenitori del partito della Lega Nord, viene sviluppato un vero e proprio fronte terroristico che non esita ad usare la forza per imporsi all'attenzione del governo italiano, piazzando bombe e rapendo civili.\nInoltre vi sono riferimenti alle Brigate Rosse e a Silvio Berlusconi: nel capitolo 23 del manga, intitolato \"Bolle di sapone\", un personaggio dichiara: \u00absai bene che il presidente del consiglio gestisce il 70% dei media nazionali. Quasi tutti i mezzi di comunicazione sono sotto la sua influenza\u00bb, mentre il presidente del consiglio dichiara: \u00abIn questo paese la verit\u00e0 \u00e8 solo un cumulo di notizie manipolate. Che tristezza...\u00bb.\nMedia.\nManga.\nIl manga \u00e8 stato pubblicato per la prima volta in Giappone dal 21 maggio 2002 al 27 settembre 2012, sulla rivista \"Dengeki Daioh\". Successivamente il manga \u00e8 stato pubblicato in una serie di \"tank\u014dbon\" dalla MediaWorks.\nIn Italia il manga \u00e8 stato inizialmente acquistato dalla Shin Vision, che ha tradotto e pubblicato i primi due volumi nel 2004, interrompendo in seguito la serie. Dopo il fallimento della casa editrice, i diritti sono stati acquistati da d/visual, che a partire da dicembre 2007 ha ripubblicato i volumi precedenti e proseguito la serie, tuttavia l'edizione si \u00e8 interrotta al decimo \"tank\u014dbon\" nel 2009. A differenza dell'edizione Shin Vision, nella pubblicazione di d/visual il nome di Triela \u00e8 stato cambiato in \"Doriella\" e le onomatopee sono rimaste in originale. La pubblicazione dei volumi 11 e 12 in simultanea \u00e8 stata annunciata da d/visual nel 2011, , e la situazione non si \u00e8 evoluta nemmeno dopo il passaggio della distribuzione del catalogo dell'editore a GP Publishing. Nel 2019 Planet Manga ha annunciato una nuova edizione della serie, la quale \u00e8 stata pubblicata dal 29 agosto dello stesso anno al 22 luglio 2021.\nAnime.\nLa prima serie di \"Gunslinger Girl\", diretta da Morio Asaka, \u00e8 andata in onda in Giappone dall'8 ottobre 2003 al 19 febbraio 2004, trasmessa su Fuji Television e successivamente sul canale satellitare Animax. La serie \u00e8 tratta dai primi due volumi del manga. Dal 7 gennaio al 31 marzo 2008 \u00e8 stata realizzata una seconda serie, intitolata \"Gunslinger Girl - Il Teatrino\", diretta da Rei Mano e scritta e supervisionata dallo stesso Yu Aida. Il 24 ottobre 2008 sono usciti in Giappone, direttamente in DVD, due episodi aggiuntivi.\nIn Italia il primo episodio della prima serie dell'anime \u00e8 stato trasmesso (in giapponese con sottotitoli in italiano) durante l'anime week di MTV nel 2005, mentre i primi due episodi (stavolta doppiati in italiano) sono stati presentati in anteprima per la nuova etichetta Fool Frame nel corso della fiera di settore Lucca Comics &amp; Games 2007; tuttavia l'anime non \u00e8 mai stato distribuito e risulta ancora inedito in Italia.\nColonna sonora.\nLa colonna sonora di \"Gunslinger Girl\" \u00e8 composta da 36 temi diversi.\nVideogioco.\nNel 2004 \u00e8 stato realizzato anche un videogioco per PlayStation 2, uscito solamente in Giappone. Il gioco \u00e8 uno sparatutto in cui si ha il controllo di una delle cyborg assassine.\nImage Album.\nIl 21 dicembre 2005 \u00e8 uscito in Giappone un \"image album\", ovvero una raccolta di canzoni ispirate ai personaggi del manga. L'album si intitola \"Poca Felicit\u00e0\". La copertina dell'album \u00e8 stata disegnata da Yu Aida."}
{"id": "417037", "revid": "1279369", "url": "https://it.wikipedia.org/wiki?curid=417037", "title": "Idrocarburi Aromatici", "text": ""}
{"id": "417039", "revid": "14002", "url": "https://it.wikipedia.org/wiki?curid=417039", "title": "Primo concilio vaticano", "text": ""}
{"id": "417045", "revid": "114852753", "url": "https://it.wikipedia.org/wiki?curid=417045", "title": "Bahia (disambigua)", "text": ""}
{"id": "417048", "revid": "1005847", "url": "https://it.wikipedia.org/wiki?curid=417048", "title": "Deputati della XIV legislatura della Repubblica Italiana", "text": "Questo elenco riporta i nomi dei deputati della XIV legislatura della Repubblica Italiana dopo le elezioni politiche del 2001."}
{"id": "417050", "revid": "287204", "url": "https://it.wikipedia.org/wiki?curid=417050", "title": "Manuel Marin", "text": ""}
{"id": "417052", "revid": "14787", "url": "https://it.wikipedia.org/wiki?curid=417052", "title": "Le Touquet", "text": ""}
{"id": "417054", "revid": "115856705", "url": "https://it.wikipedia.org/wiki?curid=417054", "title": "Clitocybe", "text": "Clitocybe (Fr.) Staude, \"Schw\u00e4mme Mitteldeutschlands\": XXVIII, 122 (1857)\nAl genere Clitocybe appartengono funghi terricoli, di dimensioni varie, con colori variabili ma non vivaci.\nEtimologia.\nDal greco \"klitos\" (\u03ba\u03bb\u03af\u03c4\u03bf\u03c2) = pendio e \"k\u00fabe\" (\u03ba\u03cd\u03b2\u03b7) = testa, cio\u00e8 dalla testa inclinata, per la forma del cappello.\nDescrizione.\nCappello.\nSi presenta generalmente imbutiforme.\nLamelle.\nSono decorrenti, fitte e sottili.\nGambo.\nNon possiede n\u00e9 anello, n\u00e9 volva ed \u00e8 difficilmente staccabile dal cappello.\nCommestibilit\u00e0.\nNon molto rilevante.\nPoche le specie commestibili mentre la maggior parte \u00e8 considerata tossica o velenosa, in particolare le \"Clitocybe\" bianche di piccola taglia che contengono, tra le varie tossine, anche la muscarina.\nAlcune delle specie eduli sono di ottimo valore alimentare, come ad esempio:\nTassonomia.\nSottospecie.\nAl genere Clitocybe appartengono una settantina di specie, di cui solo alcune commestibili.\nOltre alle specie innanzi citate, altre specie appartenenti al genere sono:\nSpecie simili.\nUn tempo il genere \"Clitocybe\" annoverava molte pi\u00f9 specie; a tutt'oggi le specie mancanti risultano ascritte ad altri generi, come ad esempio:"}
{"id": "417056", "revid": "122933490", "url": "https://it.wikipedia.org/wiki?curid=417056", "title": "Incubi &amp; deliri", "text": "Incubi &amp; deliri (\"Nightmares &amp; Dreamscapes\") \u00e8 la quinta antologia di racconti di Stephen King, pubblicata nel 1993. Completa una trilogia formata con \"A volte ritornano\" (1978) e \"Scheletri\" (1985) che raccoglie tutta la migliore produzione breve della prima parte della carriera dello scrittore.\nContiene 24 opere (fra cui quattro inedite): ventuno racconti, un saggio di carattere sportivo (\"A testa bassa\"), un breve componimento poetico (\"Agosto a Brooklyn\") e l'adattamento di una parabola ind\u00f9 (\"Il mendicante e il diamante\"). L'opera pi\u00f9 vecchia \u00e8 \"Ti prende a poco a poco\", pubblicata per la prima volta su una rivista letteraria dell'universit\u00e0 del Maine, \"Marshroots\", e qui ampiamente rivista, la pi\u00f9 recente \"La gente delle dieci\", scritta nell'estate 1992, la preferita dell'autore \"L'ultimo caso di Umney\".\nSono precedute da un'introduzione, intitolata \"Mito, credenza, fede e l'\u00abIncredibile ma vero di Ripley\u00bb\", e seguite da una sezione finale, intitolata \"Note\", nella quale l'autore racconta l'origine di alcuni dei racconti.\nLa raccolta \u00e8 dedicata alla memoria dello scrittore statunitense Thomas Williams.\nIntroduzione dell'autore.\nStephen King racconta di come fosse un bambino pieno di fantasia e immaginazione, dotato di una \u00abprofonda e incondizionata credulit\u00e0\u00bb, alimentata dalla serie di tascabili \"Ripley's Believe It or Not!\", la sua fonte principale di fatti sorprendenti.\nOgni racconto della raccolta nasce da un momento di credenza e, anche se l'\"atto di fede\" necessario per tradurre un'idea in realt\u00e0 diventa di anno in anno un po' pi\u00f9 difficile, lo scrittore ha scoperto con piacere di essere ancora in grado di farlo, soprattutto perch\u00e9 considera \u00abi racconti opere importanti, qualcosa in grado non solo di arricchire la vita, ma addirittura di salvarla. E non dico metaforicamente. La buona scrittura, le \"storie\" valide, sono il percussore della fantasia e lo scopo della fantasia, secondo me, \u00e8 offrirci consolazione e riparo da situazioni e momenti della vita che altrimenti sarebbero insopportabili\u00bb.\nOpere contenute.\n\"La Cadillac di Dolan\" (\"Dolan's Cadillac\").\nPubblicato in precedenza sulla \"Castle Rock Newsletter\" del febbraio-giugno 1985. \u00c8 stato pubblicato in edizione limitata di cinquecento copie della Lord John Press.\nLa storia \u00e8 una versione moderna del racconto Il barile di Amontillado scritto da Edgar Allan Poe.\nL'idea per questa \u00absorta di archetipo del racconto dell'orrore, con il suo narratore folle e il suo resoconto di una tumulazione prematura nel deserto\u00bb venne all'autore, gi\u00e0 interamente sviluppata, mentre guidava in coda, dietro a una grande Cadillac Sedan de Ville verde, lungo un cantiere stradale con un grande scavo.\nNelle note King ammette di non essere portato per il lavoro di ricerca, ma in questo caso \u00e8 stato costretto a curare in modo particolare i dettagli tecnici, per questo si \u00e8 rivolto al fratello maggiore Dave, dalla cultura enciclopedica, che gli ha fornito informazioni fin troppo precise.\nQuando ha finito di scriverlo, l'ha odiato e messo da parte, senza pubblicarlo su rivista.\nTrama.\nUn professore si ritrova in un tragico insieme di circostanze quando Dolan, un ricchissimo boss del crimine, uccide sua moglie per impedirle di testimoniare contro di lui. Dopo sette anni, ossessionato dalla voce della moglie, l'insegnante escogita un metodo per vendicarsi. Scoprendo che Dolan, regolarmente, utilizza la stessa strada sperduta per muoversi nella sua Cadillac argento, prepara una trappola nel deserto del Nevada: scava una buca delle dimensioni esatte per contenere l'auto, ma non troppo larga da permettere di aprire le portiere. Occupa le vacanze estive lavorando in un gruppo di pavimentazione stradale, in modo da imparare il duro lavoro che gli serve per attuare il piano. Alla fine il piano ha successo, e Dolan viene sotterrato vivo nella sua Cadillac. Il professore paga un prezzo relativamente piccolo (stress fisico e mentale) ma \u00e8 finalmente soddisfatto per aver reso un servizio alla memoria della ex moglie, la cui voce finalmente si placa.\n\"La fine del gran casino\" (\"The End of the Whole Mess\").\nPubblicato in precedenza sulla rivista \"Omni\" dell'ottobre 1986.\nNella figura del geniale Robert Fornoy ci sono riflessi del fratello di Stephen King, Dave, dal QI superiore ai 150 punti.\nTrama.\nLa storia, scritta da Howard Fornoy, racconta della geniale scoperta fatta dal fratello, Robert Fornoy, di un composto chimico che riduce l'aggressivit\u00e0 nell'organismo. Robert fece questa scoperta lavorando su studi di genetica. Creando una sorta di mappa topografica che mostra i livelli del crimine in Texas, scopr\u00ec che la citt\u00e0 di La Plata aveva sempre avuto un moderato livello di criminalit\u00e0. Nelle profondit\u00e0 della citt\u00e0, Robert scopre le cause nella riserva idrica. (Questo fenomeno viene menzionato in un precedente romanzo di King, IT).\nIn un periodo di caos internazionale con il rischio di una guerra nucleare, Robert e Howard sparsero grandi quantit\u00e0 di questa sostanza sul mondo, nella speranza di prevenire una catastrofe. Infatti, gli effetti furono veloci e prevedibili: un massiccio calo di violenza nel globo.\nPer l'orrore dei fratelli Fornoy, esisteva un'altra costante che distingueva La Plata dal resto del pianeta, particolare non studiato prima della loro azione: una tendenza superiore alla media a sviluppare Alzheimer, ritardi mentali e senilit\u00e0 prematura.\nVerso la fine della storia, Le parole e lo stile di scrittura diventano difficoltosi. Solo ora il lettore capisce i suggerimenti dati prima: i fratelli, tormentati dal rimorso di aver condannato il mondo a un'esistenza senile (e probabilmente all'estinzione) hanno deciso di stipulare un patto suicida iniettandosi una dose del miracolo chimico. Robert mor\u00ec per primo, e Howard ebbe il compito di scrivere una nota per spiegare l'accaduto.\nAlla fine, Howard non capisce pi\u00f9 quello che ha scritto, o addirittura se siano sue parole. Le ultime righe ci dicono che sta per mettere il manoscritto in una scatola per almeno un milione di anni e che, nonostante l'accaduto, l'amore per il fratello non \u00e8 diminuito.\n\"Bambinate\" (\"Suffer The Little Children\").\nPubblicato in precedenza sulla rivista \"Cavalier\" del febbraio 1972.\nAppartenente allo stesso periodo della maggior parte dei racconti contenuti nella prima antologia di King, \"A volte ritornano\", ne rimase escluso solo per motivi di spazio.\nNelle note, l'autore afferma di apprezzarlo molto, perch\u00e9 si tratta di \u00abuno scherzo macabro e sadico senza alcuna traccia di valore sociale che ne riscatti la filosofia\u00bb, con un'atmosfera del Ray Bradbury \u00abnero\u00bb di fine anni quaranta inizio cinquanta.\nTrama.\nLa protagonista \u00e8 una donna di mezza et\u00e0, un'insegnante di nome Miss Sidley che lavora in una scuola elementare, che vede che i suoi alunni non sono umani. Questo la rende pazza e omicida.\nIl primo indizio che non tutto \u00e8 normale si ha quando a uno studente, Robert, viene chiesto di usare la parola \"domani\" e lui crea la frase \"Domani succeder\u00e0 una cosa brutta\". Miss Sidley vede qualcosa nel riflesso dei suoi occhiali, Robert si trasforma in qualcosa di diverso. Pi\u00f9 tardi, mentre la classe si svuota, Robert lancia a Miss Sidley un'occhiata strana, come a farle capire che condividono un segreto. Quella notte, mentre va a letto, rivede la faccia di Robert che cambia, ma prima di scoprire in cosa si addormenta.\nIl giorno dopo, Miss Sidley \u00e8 al limite, pensando a quello che ha visto, ma riuscendo a pensare solo a \"qualcosa di bitorzoluto. Qualcosa che brilla. Qualcosa che mi fissava, s\u00ec, mi fissava e sorrideva e non era un bambino. Era un vecchio demonio e...\". A questo punto, un'altra professoressa le chiede di controllare le salviette nel bagno delle ragazze. Mentre lo fa, pensa che i bambini hanno \"un tipo di ipocrisia\" e \"un disprezzo sconvolgente\". Sente due ragazze che ridono tra loro e sembra che parlino di lei (\"Lo sa, ma...\", \"Miss Sidley \u00e8...\") e che sappiano che lei \u00e8 l\u00ec. Immagina di affrontarle, e che le ombre cambino, diventando pi\u00f9 lunghe e muovendosi come cera. Anche le loro voci cambiano, diventando \"senz'anima e quasi demoniache\". Sviene.\nQuando si riprende, le due ragazze sono ancora l\u00ec, abbastanza umane, e le danno la strana occhiata che anche Robert le diede. Si accorge anche di essersi ferita la schiena nella caduta.\nAlla prossima opportunit\u00e0, prende da parte Robert per tentare di scoprire cos'\u00e8. \u00c8 ovvio che Robert sa che la schiena le duole. Robert sottolinea che ci sono \"11 di noi in questa scuola\" e si offre di mostrare a Miss Sidley la sua trasformazione, e che quel che resta del vero Robert \u00e8 ancora nella sua testa. Detto questo si trasforma.\n\"La sua faccia di colpo si impasta come cera, gli occhi si appiattiscono e si distendono come lame di coltello, il naso si allarga e si spalanca, la bocca scompare. La testa si allunga, e i capelli crescono velocemente. Robert inizia a ridere. Il lento, cavernoso suono esce da quello che era il suo naso, ma il naso \u00e8 stato mangiato dalla met\u00e0 inferiore della sua faccia, le narici si sono unite e fuse in un buco centrale simile a un'immensa bocca\".\nRobert si alza, e Miss Sidley vede ancora quello che resta del Robert originale che tenta di uscire e grida di terrore. Fugge, e corre urlando per i corridoi solo per raggiungere la strada e rischiare di essere investita da un autobus. Porge le sue scuse e se ne va per un mese. Quando torna, si comporta come se tutto fosse normale. A un certo punto Robert le dice che \"ci sono cos\u00ec tanti di noi che non puoi crederlo\". Il giorno seguente, porta la pistola del fratello a scuola, e con la pretesa di fare un test personale agli studenti, li porta uno per uno in una sala-teatro abbandonata, Robert per primo. Gli mostra la pistola, e dice che nessuno pu\u00f2 sentirli. Lui dice che \"ci sono molti di noi, comunque. Molti pi\u00f9 di qui\", e inizia la metamorfosi. Lei gli spara, e dopo una breve battaglia interiore inizia il suo compito uccidendo 12 alunni prima di essere scoperta da un altro insegnante.\nViene spedita in un ospedale psichiatrico di nome Juniper Hill (citato anche in \"IT\"), e unita a un programma sperimentale dove viene fatta regredire fino all'infanzia. Dopo un po', chiede di essere portata via, e gli occhi dei bambini vengono descritti come \"grandi e vuoti, ma in qualche modo profondi\". Quella notte si suicida con un frammento di vetro, e la storia si conclude descrivendo come lo psichiatra che l'aveva in cura \"inizi a vedere i bambini sempre pi\u00f9 spesso. Alla fine non riesce pi\u00f9 a distogliere lo sguardo da loro\".\n\"Il volatore notturno\" (\"The Night Flier\").\nPubblicato in precedenza nell'antologia \"Prime Evil: New Stories by the Masters of Modern Horror\" (1988), a cura di Douglas E. Winter (New American Library).\nProtagonista del racconto \u00e8 il personaggio di Richard Dees, gi\u00e0 apparso nel romanzo \"La zona morta\" in un ruolo secondario.\nTrama.\nLa storia tratta di un reporter e fotografo cinico e stanco di nome Richard Dees, impiegato presso un tabloid chiamato \"The Inside View\". Il personaggio su cui sta indagando al momento \u00e8 il Volatore Notturno, uno che viaggia tra piccoli aeroporti su un Cessna, uccidendo le persone in un modo che farebbe pensare a un vampiro. Dopo pochi giorni passati a intervistare testimoni e a seguire le tracce del killer su un piccolo aereo, Dees si scontra con il Volatore durante una violenta tempesta. Impara subito che si \u00e8 sbagliato completamente circa la natura della sua preda e capisce che \u00e8 un vampiro.\n\"Popsy\" (\"Popsy\").\nPubblicato in precedenza nell'antologia \"Masques II: All-New Stories of Horror and the Supernatural\" (1987), a cura di J. N. Williamson (Maclay Associates), tradotta nel 1988 nella collana Horror Story - I classici del brivido di Garden Editoriale; il racconto \"Popsy\" \u00e8 tradotto da Alda Carrer.\nKing ammette nelle note che il vampiro di questo racconto e il \"Volatore Notturno\" del precedente sono la stessa creatura.\nTrama.\nIn questa storia, Sheridan, un giocatore d'azzardo con pesanti debiti, accetta di rapire bambini per un uomo conosciuto come Mr. Wizard per poterlo ripagare di una recente sconfitta. Mentre \u00e8 in agguato nel parcheggio di un centro commerciale all'interno del suo furgone, vede un bambino in piedi vicino all'entrata, lontano dai genitori. Sheridan lo avvicina, lo convince di aver visto il suo Popsy (come il bimbo lo chiama).\nDopo averlo attirato sul furgone, lo ammanetta e parte per consegnarlo a Mr. Wizard. Durante il viaggio, il ragazzo mostra una forza imprevedibile, mordendo il guidatore abbastanza forte da lasciargli due segni profondi sulle mani, e riuscendo quasi a rompere la maniglia cui \u00e8 ammanettato. Oltre a queste manifestazioni di forza, il ragazzo fa commenti circa Popsy, tipo la sua abilit\u00e0 nel trovare le persone e nel volare. Prima di raggiungere la destinazione cala la notte, e Sheridan vede una strana forma scendere in picchiata. Il ragazzo lo riconosce subito come Popsy e, nonostante Sheridan sia scettico, si innervosisce. Pochi attimi dopo, un'ala simile a quella di un pipistrello copre il parabrezza e la porta viene strappata, mostrando un essere simile a Dracula. Apre la gola di Sheridan e gli rivela di essere il nonno del ragazzo che ora sta bevendo il suo sangue, dimostrando che entrambi sono vampiri.\n\"Ti prende a poco a poco\" (\"It Grows On You\").\nPubblicato in precedenza sulla rivista universitaria \"Marshroots\" dell'autunno 1973, il racconto \u00e8 qui presentato in una versione completamente diversa da quella originale.\nSi tratta di un ultimo sguardo alla cittadina immaginaria di Castle Rock, teatro di molte delle storie di King, e mette in scena i superstiti degli eventi raccontati nel romanzo \"Cose preziose\", di cui costituisce una sorta di epilogo.\nTrama.\nLa storia narra di bizzarri e inspiegabili eventi che accadono in una famosa cittadina del Maine. Gli incidenti coincidono con l'aggiunta di nuove ali a una casa del posto, che sembra crescere di sua spontanea volont\u00e0. Ci sono molte similitudini con la casa Marsten descritta in \"Le notti di Salem\" e la Casa del Buio dell'omonimo romanzo.\n\"Denti Chiacchierini\" (\"Chattery Teeth\").\nPubblicato in precedenza sulla rivista \"Cemetery Dance Magazine\" dell'autunno 1992.\nTrama.\nNella storia, un uomo decide di acquistare uno strano esemplare di denti chiacchierini (\"strano\" \u00e8 dovuto alle dimensioni e al fatto che sono fatti di metallo). Dopo aver concluso l'acquisto, l'uomo da un passaggio a un autostoppista che lo minaccia e ferisce durante il viaggio, con un coltello. Lottano, e il furgone dell'uomo esce di strada e si capovolge in una tempesta di sabbia nel deserto. I denti prendono vita, uccidono il criminale, e salvano il guidatore.\n\"Dedica\" (\"Dedication\").\nPubblicato in precedenza nell'antologia \"Night Visions V\" (1988) (Dark Harvest). Nelle note King scrive per\u00f2 che \u00e8 stato originariamente pubblicato nel 1985.\nIl racconto nasce come un tentativo dell'autore di rispondere a una domanda che l'ha messo a disagio per anni, perch\u00e9 molti artisti di indiscutibile talento si rivelino, di persona, delle enormi delusioni, per carattere e comportamento.\nSi tratta anche di un primo abbozzo del romanzo \"Dolores Claiborne\".\nTrama.\nLa storia di una domestica di colore in un hotel, e di un eccentrico scrittore alcolizzato ospite frequente del posto. La domestica ingerisce lo sperma che lo scrittore lascia sulle lenzuola nel tentativo di mettere in opera una magia nera, nella speranza di passare un po' del suo talento al figlio. La storia viene raccontata, in parte, al passato. Il racconto inizia con il narratore che informa il lettore circa la recente vendita del primo libro del figlio.\n\"Il dito\" (\"The Moving Finger\").\nPubblicato in precedenza sulla rivista \"The Magazine of Fantasy &amp; Science Fiction\" del dicembre 1990.\n\"Il dito\" \u00e8 uno di quei racconti, preferiti dall'autore, \u00abin cui le cose avvengono perch\u00e9 avvengono e basta\u00bb e non \u00e8 necessario dare spiegazioni del \"perch\u00e9\". King lo definisce una valida metafora su come si debbano affrontare le brutte sorprese della vita quotidiana.\nTrama.\nUn uomo normalissimo di nome Howard Mitla deve confrontarsi con la strana vista di un dito umano che esce dal lavandino del proprio bagno. Tenta di negare l'evidenza di quello che sta succedendo, ma il dito solitario si dimostra ben presto molto lungo e con molte articolazioni, capace di attaccarlo. Mitla lo brucia con una bottiglia di detergente per i sanitari, quindi lo taglia con un paio di cesoie. Troppo tardi scopre che ogni mano ha pi\u00f9 di un dito.\n\"Scarpe da tennis\" (\"Sneakers\").\nPubblicato in precedenza nell'antologia \"Night Visions V\" (1988) (Dark Harvest).\nTrama.\nJohn Tell, tecnico musicale presso i Tabori Studios nota un paio di scarpe da tennis in un bagno vicino al suo.\nAffermare che le scarpe sono sporche \u00e8 un eufemismo. Sono usate, sporche e malridotte. Alla fine Tell scopre che quelle scarpe erano il segno distintivo di un venditore che riforniva i talenti musicali di cocaina. Il venditore fu ucciso, ma il suo fantasma sembra continuare a apparire nel bagno dello studio.\n\"E hanno una band dell'altro mondo\" (\"You Know They Got A Hell Of Band\").\nPubblicato in precedenza nell'antologia \"Shock Rock\" (1992), a cura di Jeff Gelb e Claire Zion (Pocket Books).\nNelle note l'autore ammette le analogie fra questi racconto e \"La stagione delle piogge\", oltre al precedente \"I figli del grano\" ma spiega, attraverso una similitudine musicale, che non si tratta di imitare se stessi, quanto di affrontare in modo diverso gli archetipi dei racconti dell'orrore.\nIl motore del racconto \u00e8 la sensazione di profondo turbamento nel considerare quanti artisti rock siano morti giovani o in circostanze tragiche.\nTrama.\nUna coppia sta guidando cercando una citt\u00e0 dell'Oregon non segnata sulla mappa. La coppia si perde e arriva in un paese con l'improbabile nome di \"Paradiso del Rock N' Roll\". Le persone che vedono in giro sembrano in qualche modo familiari. Si fermano in un ristorante per pranzare, e la moglie finalmente riconosce i cittadini per quello che sono: la cameriera \u00e8 Janis Joplin e il cuoco Ricky Nelson. I due fuggono dal ristorante e vedono gli altri rocker morti inclusi Buddy Holly, Roy Orbison e Jim Morrison. Quando tentano di lasciare la citt\u00e0, vengono fermati da un blocco stradale e incontrano il sindaco Elvis Presley, il quale li informa che gli \u00e8 vietato andarsene: non sono le sole persone 'normali' in citt\u00e0 e, da ora in avanti, si uniranno al pubblico che ogni notte \u00e8 obbligato ad assistere ai mega concerti. Resteranno l\u00ec per sempre.\n\"Parto in casa\" (\"Home Delivery\").\nPubblicato in precedenza nell'antologia \"Book of the Dead\" (1989), a cura di John Skipp e Craig Spector, costruita sull'idea di raccontare vari aspetti di un mondo in mano agli zombi della serie cinematografica di George Romero, per la quale \u00e8 stato commissionato all'autore. Si tratta quindi di un racconto scritto su ordinazione.\nTrama.\nLa protagonista della storia \u00e8 Maddie Pace, una ragazza giovane e indecisa che vive su una piccola isola di nome Jeeny, al largo delle coste del Maine. Maddie \u00e8 una vedova in attesa di un figlio, ha perso il marito in un recente incidente di pesca.\nDopo la diffusione di un'epidemia, i morti di tutto il mondo iniziano a rianimarsi e ad attaccare i vivi. La sorgente del fenomeno \u00e8 uno strano oggetto, probabilmente alieno, in orbita sopra il Polo sud. Uno Space Shuttle, sotto il controllo cinese e americano visita il luogo, e scopre il disastro. Un solo membro della ciurma sopravvive abbastanza a lungo per raccontare l'oggetto alieno sembra essere una palla gigante di vermi rabbiosi che attaccano e aprono lo shuttle. Tutti i tentativi di distruggere la palla falliscono, la piaga degli zombi si allarga, e la civilt\u00e0 collassa.\nTutto questo \u00e8 testimoniato da Maddie e dagli altri abitanti di Jenny. Essi decidono di prepararsi al loro attacco, che ben presto sorger\u00e0 dal cimitero dell'isola. In una terrificante scena di sangue, gli uomini dell'isola sono obbligati a distruggere gli zombi del loro cari man mano che escono dalle tombe. La persona che aveva organizzato la difesa muore d'attacco cardiaco, ma riesce a farsi sparare per evitare di tornare in vita.\nMaddie \u00e8 solo un'osservatrice di tutto questo, lo vede in TV e ascolta la battaglia al cimitero raccontata da uno degli uomini che la stanno combattendo. Questo cambia alla fine della storia, quando si deve confrontare con il corpo del marito morto, tornato dal profondo del mare. Riesce a eliminarlo e infine guarda al grigio futuro, con una rinnovata speranza.\n\"La stagione delle piogge\" (\"Rainy Season\").\nPubblicato in precedenza su \"Midnight Graffiti\" della primavera 1989, a cura di Jessica Horsting e James Van Hise (Warner Books).\nTrama.\nAppartiene al sottogenere di storie che trattano di visitatori che inciampano in una piccola cittadina e nei suoi strani abitanti. I protagonisti, marito e moglie, arrivano in macchina durante le vacanze, solo per sentirsi chiedere ripetutamente di andarsene e di tornare il giorno successivo, perch\u00e9 questa notte, come ogni 17 giugno di ogni sette anni, cade la stagione delle piogge. E non si tratta di una pioggia comune, ma di rospi che \u00abvengono gi\u00f9 a rovesci\u00bb. I due non credono a questa bizzarria e scelgono di pernottare comunque nella casa che hanno affittato. La sera la pioggia di rospi avviene davvero, mostri neri e dorati con occhi sporgenti entrano in casa sfondando le finestre e uccidono i due coniugi rifugiatisi in cantina. Alla fine del racconto si scopre che a ogni stagione delle piogge una coppia di turisti muore per non aver creduto agli avvertimenti, e che nonostante questo addolori gli abitanti del paese, \u00e8 un rito necessario affinch\u00e9 la pioggia di rospi avvenga di rado e non lasci traccia di s\u00e9 il giorno successivo.\n\"Il mio bel cavallino\" (\"My Pretty Pony\").\n\u00c8 stato pubblicato per la prima volta in un'edizione limitata curata dal Whitney Museum, con illustrazioni di Barbara Kruger.\nIl racconto, \u00abmigliore di alcuni, ma non tanto buono quanto altri\u00bb, nasce come breve flashback all'interno di un romanzo nero, intitolato \"Il mio bel cavallino\", a cui King lavor\u00f2 nei primi anni ottanta, nella veste di Richard Bachman, per poi abbandonarlo dopo pochi capitoli, poich\u00e9 si trattava di un lavoro scadente. Il frammento recuperato da quell'opera incompiuta \u00e8 come una rosa colta in mezzo ai rottami.\nTrama.\nLa storia gira attorno a una strana relazione tra fratello e sorella, con il nonno che spiega loro quanto prezioso sia il tempo, e quanto velocemente fugga se non si sta attenti. In particolare questo racconto parla di come cambia la nostra percezione dello scorrere del tempo con l'et\u00e0: per esempio da bambini l'estate \u00e8 qualcosa di lunghissimo, mentre pi\u00f9 si cresce pi\u00f9 il tempo sembra passare velocemente. Il \"bel cavallino\" \u00e8 il tempo che va alla velocit\u00e0 ottimale quando si \u00e8 dei giovani adulti, mentre da vecchi sfugge di mano.\n\"Spiacente, \u00e8 il numero giusto\" (\"Sorry, Right Number\").\nSi tratta della prima versione di una sceneggiatura televisiva, pi\u00f9 lunga e articolata della versione finale. Fu proposta a Steven Spielberg per la nuova serie \"Ai confini della realt\u00e0\" in corso di produzione, ma rifiutata perch\u00e9 considerata troppo pessimistica. Divenne invece un episodio della serie \"Tales from the Darkside\".\nTrama.\nLa trama segue Katie Weiderman, moglie di uno scrittore horror. C'\u00e8 anche una sottostoria circa il figlio che avr\u00e0 un significato nel seguito della storia. Una notte, mentre i figli discutono se guardare o no alla TV il film tratto dal libro del padre \"Ghost Kiss\", Katie riceve una strana telefonata da una persona che piangendo le dice \"\u00c8 terribile, straziante\" prima che la linea cada. All'inizio pensa alla figlia Polly, al college, quindi alla sorella Dawn, ma nessuna di loro ha fatto quella chiamata. L'incidente viene dimenticato in fretta quando trova il marito riverso sulla scrivania, morto d'attacco cardiaco.\nLa storia fa un salto avanti nel tempo: Katie si \u00e8 risposata e anche Polly ha trovato marito. Sono passati cinque anni dalla morte di Bill, Katie \u00e8 nel suo vecchio studio mentre \"Ghost Kiss\" viene trasmesso in televisione. Questo le d\u00e0 un'idea, prende il telefono e fa il suo vecchio numero di casa. \u00c8 stupita di sentirlo suonare e di sentire lei stessa rispondere cinque anni prima. Tenta di avvertirla della terribile tragedia che le sta accadendo ma \u00e8 troppo tardi. Solo ora capisce quello che \u00e8 successo quella notte. La storia termina con Katie che piange sull'occasione perduta di salvare il marito.\n\"La gente delle dieci\" (\"The Ten O'Clock People\").\nScritto in tre giorni durante l'estate 1992, \u00e8 un \"divertissement\" nato dall'osservazione casuale, una mattina in giro per il centro di Boston, dei gruppetti di persone in pausa sigaretta al di fuori degli edifici in cui era ormai vietato fumare.\nTrama.\nIl protagonista, fumatore che sta tentando di smettere per problemi di salute, scopre un terribile aspetto della realt\u00e0 che solo chi smette di fumare pu\u00f2 vedere - molte delle persone che vivono tra noi e che hanno posizioni di potere, inclusi poliziotti e politici oltre al Vice Presidente, sono mostri inumani scambiati per persone. Un particolare bilanciamento chimico, causato dal fumare solo durante la pausa mattutina (questo \u00e8 il motivo del titolo) lo rende capace di vedere la vera natura di queste persone invece della loro maschera. Negli altri libri di King, \"Cuori in Atlantide\" e la serie \"La torre nera\", creature simili vengono chiamate \"can-toi\" o \"uomini bassi in soprabito giallo\" e sono servi del Re Rosso. Non \u00e8 chiaro se le creature siano le stesse. Nelle note conclusive del libro, King ammette che questa storia \u00e8 una di quelle che hanno richiesto meno gestazione, scritta in tre giorni. La storia somiglia molto alla trama di un film di John Carpenter, \"Essi vivono\".\n\"Crouch End\" (\"Crouch End\").\nPubblicato in precedenza nell'antologia \"New Tales of the Cthulhu Mythos\" (1980) (Arkham House).\n\u00c8 ambientato nel quartiere periferico di Londra dove viveva lo scrittore Peter Straub quando King lo conobbe.\nTrama.\nI protagonisti, una giovane coppia di marito e moglie, viaggiano a Londra nelle vicinanze di Crouch End per visitare degli amici. Non sanno (a differenza di polizia e cittadini) che strane sparizioni accadono spesso in quelle vicinanze. Arrivati in taxi, si perdono nel mezzo della notte e rimangono intrappolati in una sorta di orrenda dimensione lovecraftiana.\n\"La casa di Maple Street\" (\"The House In Maple Street\").\nIl racconto, inedito, \u00e8 ispirato a un'immagine del libro \"I misteri di Harris Burdick\" di Chris Van Allsburg. Fu un'idea della moglie Tabitha che ogni membro della famiglia scrivesse un breve racconto basandosi su una delle immagini del libro.\nTrama.\nQuattro figli Bradbury stanno per spiegare gli strani misteri della loro casa, e nel farlo, si sbarazzano di un patrigno crudele e problematico, ma qualcosa sta cambiando e crescendo in casa loro. \u00c8 sull'orlo di qualcosa di cataclismico e i figli vogliono che il padre ci finisca dentro quando succeder\u00e0.\n\"Il quinto quarto\" (\"The Fifth Quarter\").\nPubblicato originariamente sulla rivista \"Cavalier\" dell'aprile 1972.\nNelle note, l'autore lo attribuisce a Richard Bachman, o forse addirittura all'alter ego di Bachman, George Stark.\nTrama.\nAlcuni uomini, tempo fa, seppellirono molte monete rubate su di un'isola, e divisero la mappa in quattro quarti. Il protagonista, Jerry Tarkanian, lo ha scoperto, probabilmente dopo l'uccisione dell'amico. La storia si incentra sulle ricerche da parte di Jerry del resto della mappa, mentre i proprietari degli altri \"quarti\" gli danno la caccia.\n\"Il caso del dottore\" (\"The Doctor's Case\").\nPubblicato in precedenza nell'antologia \"New Adventures of Sherlock Holmes\" (1987), a cura di Martin Greenberg e Carol-Lynn Rossell Waugh (Carroll &amp; Graf).\nQuesta storia usa personaggi e ambientazione di Sherlock Holmes. Come un'altra storia di King, \"Crouch End\" (scritta basandosi sul ciclo di Cthulhu di Howard Phillips Lovecraft), \u00e8 un esempio della capacit\u00e0 dell'autore di scrivere nel genere di un altro scrittore.\nTrama.\nKing narra dell'unica indagine in cui il dottor Watson riesce a risolvere un caso di omicidio prima di Holmes. Un lord odiato da tutta la propria famiglia viene ucciso da una coltellata alla schiena mentre si trovava apparentemente da solo chiuso nel proprio studio. Sembra che tutti i membri della famiglia abbiano un alibi.\n\"L'ultimo caso di Umney\" (\"Umney's Last Case\").\nIl racconto, inedito, \u00e8 un \"pastiche\" letterario, pi\u00f9 ambizioso dello sherlockiano \"Il caso del dottore\", un omaggio ai romanzi \"hard boiled\" di Raymond Chandler e Ross Macdonald, il cui linguaggio infiamm\u00f2 la sua fantasia quand'era ragazzo.\nFra i racconti contenuti in questa antologia, \u00e8 quello preferito dall'autore.\nTrama.\nLa storia segue un investigatore privato di nome Umney mentre inizia quello che lui crede essere un normale mattino nella Los Angeles degli anni trenta. Scopre presto che la sua vita sta peggiorando, e sta rimuginando da solo in ufficio quando riceve l'ultimo cliente: lo scrittore di polizieschi che lo ha creato. Attraverso qualche modo strano, Umney viene costretto a scambiare il proprio posto con lo scrittore e si ritrova nel 1994, dove assume la sua nuova identit\u00e0 con l'obiettivo di tornare nel proprio universo.\n\"A testa bassa\" (\"Head Down\").\nPubblicato in precedenza sulla rivista \"The New Yorker\" del 16 aprile 1990.\nNell'introduzione l'autore spiega che \u00e8 l'opera che gli \u00e8 costata pi\u00f9 fatica negli ultimi quindici anni, ma che gli ha dato enorme soddisfazione e per questo l'ha inclusa nell'opera, pur esulando dai tema del suspense e del soprannaturale dei racconti.\nNelle note, la definisce il suo miglior scritto al di fuori della produzione di narrativa.\nTrama.\nStephen King nell'estate del 1989 segue il torneo della Little League del Terzo Distretto del Maine, perch\u00e9 nella squadra All-Star del Bangor West Side \u00e8 stato selezionato il suo figlio pi\u00f9 giovane, Owen, e si ritrova a essere testimone di un inaspettato percorso vittorioso.\nDopo aver vinto il torneo fra le squadre della contea di Penobscot, battendo Millinocket, Brewer e Hampden, Bangor affronta vittoriosamente Machias, vincitore del torneo delle contee di Aroostook e Washington, conquista il titolo del Terzo Distretto, cosa che non accadeva da diciotto anni, e pu\u00f2 proseguire il suo cammino fino al torneo statale.\nIl campionato di stato del Maine si svolge a Old Town. Tra le squadre che rappresentano i cinque distretti, Bangor West sembra essere la pi\u00f9 debole, ma ha il vantaggio di passare direttamente al secondo turno, perch\u00e9 appartiene al distretto che ospita il torneo. Al primo turno, Lewiston batte Belfast (9-1) e York sconfigge Yarmouth (9-8). Di nuovo in campo, Bangor batte a sorpresa Lewiston (9-4) e si ritrova a poter giocare il 5 agosto la finale con York, la squadra favorita del torneo.\nNella partita decisiva, il miglior lanciatore di York, Phil Tarbox, ha una prestazione sfortunata dal monte di lancio, colpisce involontariamente per ben tre volte i battitori avversari, attirandosi l'ostilit\u00e0 del pubblico, ma \u00e8 proprio lui all'ultimo inning, quando Bangor conduce 7-3, a riscattarsi battendo un fuoricampo che riporta la situazione in parit\u00e0 ed \u00e8 di nuovo lui al secondo inning supplementare a segnare il punto della possibile vittoria. Ma nel proprio turno di battuta, a un out dalla sconfitta, Bangor pu\u00f2 schierare il proprio battitore migliore, Ryan Iarrobino, che realizza un fuoricampo a basi piene che vale il punteggio finale di 11-8. Bangor West \u00e8 campione della Little League del Maine.\nAl campionato regionale orientale, a Bristol, nel Connecticut, quel magico cammino trionfale si conclude il 15 agosto al secondo turno, con una tiratissima partita con Westfield, Massachusetts (1-2). Il campionato regionale orientale viene vinto da Trumbull, Connecticut, che poi vince anche le World Series, a Williamsport, Pennsylvania.\n\"Agosto a Brooklyn\" (\"Brooklyn August\").\nPubblicato in precedenza in \"Io\" n. 10 del 1971.\nTrama.\nProbabilmente il miglior poema di King. Sembra scritto attraverso gli occhi di un adolescente, uno che ama il gioco (il baseball) e ne vuole ricordare ogni cosa. Dolce, a volte triste, un modo melanconico per concludere la raccolta.\n\"Il mendicante e il diamante\".\nIl mendicante e il diamante l'ultimo racconto del libro il quale si distacca completamente dall'ottica di quelli precedenti, che King ha tratto dalla letteratura indiana, questa storia tratta di un vecchio con problemi alla schiena e alle gambe, Dio decide cos\u00ec di inviare, proprio sul suo cammino, un gigantesco diamante, che avrebbe potuto sfamare le sue prossime generazioni.\nil mendicante si era per\u00f2 auto- inflitto la punizione di chiudere gli occhi e restare cos\u00ec per il resto della giornata, poich\u00e9 poco prima aveva detto a Dio che gli aveva dato una vita pessima, ma poi si era ricreduto e si era detto di apprezzare il fatto che almeno non fosse cieco, e questo ci riporta al tratto di strada con il diamante, che il mendicante super\u00f2 senza vedere, ma, pur non avendo trovato la pietra, visse felice fino alla fine dei suoi giorni."}
{"id": "417058", "revid": "1543377", "url": "https://it.wikipedia.org/wiki?curid=417058", "title": "Monsignore", "text": "Monsignore \u00e8 un titolo religioso usato nella Chiesa cattolica come nella Chiesa ortodossa, mutuato dal francese \"monseigneur\", che significa \"mio signore\".\nEsso \u00e8 riservato, all'interno della Chiesa cattolica, a coloro che hanno ricevuto il sacramento dell'ordine sacro nel grado dell'episcopato, ma viene conferito a seguito di speciale concessione della Santa Sede anche a membri secolari del presbiterato, ovvero i preti diocesani, che vengono cos\u00ec elevati al rango di prelati.\nStoria.\nIn passato, e particolarmente nel Medioevo, era un titolo onorifico che veniva conferito a re, principi e cavalieri, oltre che a importanti uomini ecclesiastici. In ambito pi\u00f9 strettamente ecclesiastico, \"monsignori del papa\" erano chiamati i chierici addetti alle basiliche romane e alla cappella papale; questa onorificenza fu poi diffusa a tutta la Chiesa universale. Nel regno di Francia \"monseigneur\" contratto in \"monsieur\" era il titolo riservato per antonomasia al fratello del re.\nConferimento del titolo.\nL\"'Istruzione sul conferimento di onorificenze pontificie\" promulgata dalla Segreteria di Stato vaticana in data 13 maggio 2001 dispone che i vescovi diocesani possano proporre il conferimento di una onorificenza pontificia ad ecclesiastici, in segno di apprezzamento e riconoscenza per il servizio prestato. Un vicario generale pu\u00f2 parimenti richiedere tale conferimento, dichiarando per\u00f2 esplicitamente di procedere in merito con espressa autorizzazione del proprio vescovo. La richiesta, accompagnata dal \"curriculum vitae\" dei candidati con descrizione accurata delle benemerenze acquisite nei riguardi della Chiesa, deve essere inviata alla Nunziatura Apostolica, che la far\u00e0 pervenire \u2013 corredata dal proprio \"nulla osta\" \u2013 alla Segreteria di Stato. Le domande provenienti dai territori soggetti alla vigilanza delle Congregazioni per le Chiese orientali e per l'evangelizzazione dei popoli, devono essere prima inviate al Dicastero competente, che provveder\u00e0 poi a trasmetterle alla Segreteria di Stato.\nSe il titolo viene concesso, ne viene specificato anche il grado, secondo questo ordine crescente di importanza:\nDi norma, si deve rispettare la \"gradualit\u00e0\": si deve richiedere, cio\u00e8, per il candidato, prima il titolo di cappellano e poi quello di prelato. Tra un grado e l'altro devono trascorrere almeno 10 anni. Per alcuni casi particolarmente meritevoli e significativi, i vescovi possono richiedere direttamente il titolo di protonotario apostolico soprannumerario, salva restando la condizione che il candidato abbia compiuto almeno 55 anni di et\u00e0 e 20 di sacerdozio. Per ogni diocesi, il numero totale di monsignori (cappellani, prelati e protonotari) non deve superare il 10% del clero.\nPapa Francesco, il 7 gennaio 2014, ha demandato alla Segreteria di Stato l'emanazione di una norma che limiti la possibilit\u00e0 di conferire il titolo di monsignore, in ambito diocesano, ai sacerdoti di et\u00e0 inferiore ai 65 anni, i quali potranno fregiarsi dell'unico titolo di cappellano di Sua Santit\u00e0. Resta invece invariato il regolamento per il conferimento del titolo ai funzionari in forza nei vari organismi della Santa Sede. Secondo alcuni canonisti, tuttavia, il provvedimento del 2014 non \u00e8 sufficientemente chiaro ed esaustivo quanto a titoli e onorificenze ora conferibili a categorie molto variegate di sacerdoti (canonicati, capitoli, ecc...) tradizionalmente e storicamente collegate al grado di monsignore anche sulla base di decreti, regolamenti, usi e consuetudini locali, tradizioni storiche.\nVesti, titoli e insegne.\nIl monsignore pu\u00f2 essere distinto dagli altri preti a motivo delle sue vesti, come previsto dall'Istruzione della Segreteria di Stato \"Ut sive sollicite\" circa le vesti, i titoli e le insegne di cardinali, vescovi e prelati minori, promulgata il 31 marzo 1969 a firma del segretario di Stato vaticano Amleto Giovanni Cicognani.\nI cappellani di Sua Santit\u00e0 hanno, sia come abito corale, sia come abito piano, la talare nera con occhielli, bottoni, bordi e fodera di colore paonazzo e fascia di seta paonazza. La talare paonazza, il mantellone paonazzo, la fascia con fiocchi e le fibbie sulle scarpe sono aboliti.\nI prelati superiori dei dicasteri della Curia romana che non hanno la dignit\u00e0 episcopale, gli uditori della Sacra Rota romana, il promotore generale di giustizia e il difensore del vincolo nel Supremo Tribunale della Segnatura Apostolica, i protonotari apostolici \"de numero\", i chierici della Camera apostolica e i prelati dell'Anticamera pontificia hanno come abito corale la talare paonazza con mantelletta paonazza, rocchetto e fascia paonazza. Come abito piano la talare senza pellegrina con occhielli, bottoni, bordi e fodera di colore rubino, fascia paonazza con frange di seta alle due estremit\u00e0 e ferraiolone paonazzo. La berretta \u00e8 nera con fiocco rosso. La fascia con fiocchi, le calze paonazze e le fibbie sulle scarpe sono abolite.\nI protonotari apostolici soprannumerari e i prelati d'onore di Sua Santit\u00e0 hanno come abito corale la talare paonazza, la fascia paonazza con frange e la cotta (non il rocchetto) senza pieghe. Come abito piano la talare nera senza pellegrina con occhielli, bottoni, bordi e fodera di colore rubino, con fascia paonazza. I prelati d'onore di Sua Santit\u00e0 non possono indossare il ferraiolone paonazzo, a differenza dei protonotari apostolici soprannumerari che ne hanno facolt\u00e0. La mantelletta paonazza, la fascia di seta con fiocchi, le calze paonazze, le fibbie sulle scarpe e il fiocco rosso sulla berretta sono aboliti.\nQueste norme aboliscono tutti i privilegi, anche centenari e \"ab immemorabili\", antecedenti al 30 ottobre 1970, data di pubblicazione della Lettera Circolare \"Per Instructionem\" della sacra Congregazione per il clero sulla riforma delle vesti corali, a firma del prefetto cardinale John Joseph Wright.\nIl titolo di monsignore \u00e8 ugualmente concesso ai vescovi, ai presbiteri che siano vicari generali o episcopali delle diocesi, canonici effettivi ed onorari di capitoli cattedrali \"durante\" \"munere\" di alcune diocesi nonch\u00e9 cappellani del Sovrano Militare Ordine di Malta."}
{"id": "417061", "revid": "1318658", "url": "https://it.wikipedia.org/wiki?curid=417061", "title": "Arrondissement di Saint-\u00c9tienne", "text": "L\"arrondissement\" di Saint-\u00c9tienne \u00e8 un \"arrondissement\" dipartimentale della Francia situato nel dipartimento delle Loira, nella regione dell'Alvernia-Rodano-Alpi.\nStoria.\nFu creato nel 1800, sulla base dei preesistenti \"distretti\".\nComposizione.\nL\"arrondissement\" \u00e8 diviso in 74 comuni raggruppati in 19 cantoni, alcuni dei quali all'interno della citt\u00e0 di Saint-\u00c9tienne, ed elencati di seguito:"}
{"id": "417086", "revid": "47767", "url": "https://it.wikipedia.org/wiki?curid=417086", "title": "Nanni", "text": "Origine e diffusione.\nAnalogamente a Gianni e Vanni, rappresenta una forma ipocoristica del nome Giovanni. Le forme femminili possono inoltre costituire un ipocoristico di altri nomi terminanti in \"-anna\", come Arianna e Anna.\nOnomastico.\nL'onomastico si festeggia lo stesso giorno di Giovanni."}
{"id": "417090", "revid": "1305772", "url": "https://it.wikipedia.org/wiki?curid=417090", "title": "Deep Purple in Rock", "text": "Deep Purple in Rock, anche noto come In Rock, \u00e8 il quarto album del gruppo britannico Deep Purple, pubblicato il 5 giugno 1970. \u00c8 il primo album in studio registrato dalla formazione Mark II composta da Ian Gillan, Ritchie Blackmore, Roger Glover, Jon Lord e Ian Paice.\nLa lavorazione a \"In Rock\" inizi\u00f2 poco dopo che Gillan e Glover si unirono alla band nel giugno del 1969, con le prove presso il Hanwell Community Centre. La musica era concepita per essere pesante e rumorosa, in modo da riprodurre accuratamente gli spettacoli del gruppo. Le registrazioni furono effettuate presso vari studi a Londra nel mezzo di un lungo tour, durante il quale venne data forma alle canzoni ed agli arrangiamenti. \"In Rock\" fu l'album di successo in Europa e raggiunse la posizione #4 in Regno Unito, rimanendo in classifica per oltre un anno, mentre gli album precedenti della Mark I erano stati ricevuti meglio negli Stati Uniti. Un singolo d'accompagnamento, \"Black Night\", raggiunse la posizione #2. L'album ha continuato a raccogliere l'elogio della critica ed \u00e8 ritenuto estremamente influente per i generi hard rock ed heavy metal, di cui rappresenta uno dei primissimi esempi.\nAntefatti.\nVerso la met\u00e0 del 1969, i Deep purple avevano registrato tre dischi ed avevano ottenuto il successo commerciale negli Stati Uniti, ma non riuscivano a trovare una direzione musicale. Nonostante nel gruppo fossero presenti musicisti esperti, nessuno dei membri originali avevano esperienza in qualit\u00e0 di compositori ed i loro lavori iniziali spaziavano tra lo psychedelic hard rock basato intorno ai riff di chitarra di Ritchie Blackmore, alle tracce influenzate dalla musica classica scritte ed arrangiate dall'organista Jon Lord, e le cover di canzoni dei the Beatles, Joe South e Neil Diamond.\nDopo il tour di maggio, Blackmore, Lord ed il batterista Ian Paice decisero di sostituire il cantante solista Rod Evans con qualcuno capace di cimentarsi nella musica hard rock. Il gruppo aveva appena firmato un contratto con la Harvest Records nel Regno Unito, che erano intenzionati a rappresentare band underground e progressive, ma il titolare Malcolm Jones pensava Deep Purple facessero fin troppo affidamento sugli espedienti e piacessero solo al mercato americano. Lord and Blackmore si incontrarono con Paice durante il tour per discutere il cambio della formazione, e Blackmore disse che voleva \"fare un tentativo per diventare veramente pesanti\" dopo aver sentito l'album di debutto dei Led Zeppelin. Blackmore chiese al suo ex compagno di formazione, il batterista Mick Underwood, di vedere di trovare un cantante adatto. Underwood sugger\u00ec il suo compagno degli Episode Six, Ian Gillan. Blackmore, Lord e Paice andarono a vedere un concerto degli Episode Six gig a Woodford Green il 4 giugno, e dopo che Blackmore si consult\u00f2 con la band, il posto fu offerto a Gillan.\nGillan ed il bassista Roger Glover degli Episode Six erano amici ed avevano un sodalizio nella composizione nei brani. Ciononostante, Glover non voleva lasciare gli Episode Six, quindi Gillan sugger\u00ec che potesse aiutare i Deep Purple nella composizione come compromesso. Il 7 giugno, Gillan and Glover furono chiamati a suonare su una registrazione dei Deep Purple per il loro successivo singolo, \"Hallelujah\", nel quale Glover figur\u00f2 come musicista di studio. Dopodici\u00f2, Glover cambi\u00f2 idea e decise di entrare nella band.\nIl gruppo s'incontr\u00f2 inizialmente e inizi\u00f2 a sviluppare le idee delle canzoni in segreto, senza parlarne con Evans o col bassista originale Nick Simper semplicemente perch\u00e9 la formazione originale aveva ancora delle date del tour per promuovere l'album \"The Book of Taliesyn\", che la Harvest aveva finalmente pubblicato nel Regno Unito (parecchi mesi dopo il rilascio nell'ottobre del 1968 negli Stati Uniti). Inoltre, il management degli Episode Six non volevano che Gillan e Glover lasciassero la band, e cercarono di ottenere un accordo coi Deep Purple. Nonostante ci\u00f2, dopo alcune settimane, sia Evans che Simper scoprirono di essere stati licenziati e non rimasero stupiti dalla modalit\u00e0 subdola con cui ci\u00f2 era stato fatto, in particolare registrando con una formazione differente. Underwood in seguito dichiar\u00f2 di essersi pentito di aver consigliato Gillan perch\u00e9 non voleva che Simper perdesse il lavoro. L'ultimo spettacolo con Evans e Simper fu il 4 luglio, mentre la nuova formazione suon\u00f2 per la prima volta allo Speakeasy Club a Londra il 10 luglio. Gillan e Glover continuarono a suonare molte altre date con gli Episode Six, fino al 26 luglio. Furono sostituiti da John Gustafson in qualit\u00e0 di cantante e bassista.\nL'Hanwell Community Centre era stato prenotato per la band per provare e scrivere del nuovo materiale; secondo Glover, era stato scelto perch\u00e9 era \"l'unico posto che potessimo trovare in cui si potesse fare un sacco di rumore\". La struttura di base di \"Child in Time\" fu sistemata durante queste sessioni e sia quella che \"Speed King\" (allora intitolata \"Kneel And Pray\") erano all'interno delle scalette quando la band suon\u00f2 al Paradiso di Amsterdam il 24 agosto. La Mark II part\u00ec per un lungo tour e scopr\u00ec di avere una buona chimica tra i membri della band. Il tour fu brevemente interrotto dal \"Concerto for Group and Orchestra\", in cui i Deep Purple suonarono assieme alla Royal Philharmonic Orchestra at the Royal Albert Hall il 24 settembre. Nonostante il concerto fosse in uno stile differente dal materiale a cui lavoravano all' Hanwell, permise di ottenere ulteriore pubblicit\u00e0 nel Regno Unito il quale, assieme alle performance del gruppo, inizi\u00f2 a creare un seguito.\nLe registrazioni di on \"In Rock\" iniziarono presso gli IBC Studios, a Londra e le prime sessioni furono ad ottobre. Il lavoro di studio fu ritagliato tra le varie gig, che erano necessarie a far ottenere alla band i guadagni e continuarono ininterrottamente fino all'aprile dell'anno successivo. Gillan in seguito disse che la frequenza dei concerti era importante per sviluppare il materiale e trovare gli arrangiamenti pi\u00f9 adatti prima delle registrazioni. L'approccio di base dietro alle registrazioni era che tutto dovesse essere rumoroso e pesante; Glover ricorda di aver visto i VU meter dello studio puntare nella zona rossa, che indica la distorsione del suono. Nel novembre del 1969, il gruppo suon\u00f2 \"Speed King\" e \"Living Wreck\" per delle BBC session, mentre a febbraio, nel 1970, il gruppo tenne un concerto per la stazione, suonando in anteprima alcuni brani del nuovo materiale live. L'etichetta statunitense della band, Tetragrammaton, dichiar\u00f2 bancarotta in quel periodo, lasciando dell'incertezza circa la possibilit\u00e0 di rilasciare l'album in America. La Warner Bros. in seguito compr\u00f2 il contratto della Tetragrammaton.\nL'album fu il primo prodotto dal gruppo, anche se la band fece largo uso degli ingegneri del suono durante le sessioni, in particolare del contributo di Martin Birch che cerc\u00f2 di riprodurre il suono live nella stanza dello studio su nastro. Il titolo fu una reazione a \"Concerto for Group and Orchestra\" ed enfatizzava che i Deep Purple fossero una band rock. La cover fu disegnata dal management del gruppo e rappresenta il Monte Rushmore con le fotografie dei membri del gruppo sovrapposte sui volti dei presidenti statunitensi.\nDopo che le registrazioni furono terminate, il gruppo continu\u00f2 ad andare in tour. Gillan ricorda di aver suonato 50 concerti nella prima met\u00e0 del 1970, pi\u00f9 altri 15 in Europa. La band suon\u00f2 anche in uno special televisivo per \"Doing Their Thing\" su Granada TV per il London Weekend Television's \"South Bank Summer\". Il 9 agosto, il gruppo apparve al National Jazz and Blues Festival, che culmin\u00f2 con Blackmore che diede fuoco ai suoi amplificatori.\nI brani.\nA differenza degli album precedenti, tutte le canzoni di \"In Rock\" sono accreditate a tutti i membri dei Deep Purple. Gillan racconta che le canzoni venivano inizialmente provate a Hanwell, quindi venivano introdotte negli spettacoli per vedere come avrebbero funzionato. Lord disse che lo scopo dell'album era di fare \"uno sforzo consapevole per fermarsi e pensare a scrivere del materiale che avremmo capito tutti\".\nLato 1.\n\"\"Speed King\" si sviluppa su un giro di basso scritto da Glover a Hanwell, nel tentativo di emulare \"Fire\" di Jimi Hendrix. Gillan scrisse i testi prendendo frasi da vecchie canzoni Rock'n Roll di Little Richard. Inizialmente era conosciuta come \"Kneel and Pray\" e fu sviluppata come una parte del live per molti mesi prima della registrazione. Nella prima versione in studio della canzone Lord suonava il piano invece che l'organo e fu registrata in seguito come un B-side in Olanda. La take finale fu registrata nel gennaio del 1970 e si apre con uno strumentale conosciuto come \"Woffle\"\", registrato nel novembre del 1969.\n\"Bloodsucker\" fu registrato presso i De Lane Lea Studios e finito presso gli Abbey Road Studios. Paice si divert\u00ec a suonare sulla traccia. La canzone fu ri-registrata 28 anni dopo, nel 1998, per l'album \"Abandon\", con Steve Morse alla chitarra, e fu reintitolata \"\"Bludsucker\" per l'occasione.\n\"Child in Time\" fu scritta durante le prime prove presso l'Hanwell, dopo che Lord inizi\u00f2 a suonare l'introduzione di \"Bombay Calling\"\" degli It's a Beautiful Day. Il gruppo decise di suonare il tema principale della canzone utilizzando un tempo pi\u00f9 lento, mentre Gillan scrisse un nuovo testo ispirato dalla guerra nel Vietnam. In seguito disse che il titolo della canzone gli venne fuori spontaneamente. La canzone veniva suonata dal vivo regolarmente e fu provata per bene quando fu registrata presso l'IBC nel novembre del 1969. Successivamente divenne un anthem de facto per i gruppi di resistenza anti-comunisti nell'Europa dell'est durante il periodo della cortina di ferro. Sicuramente \u00e8 il brano pi\u00f9 importante dell'album e venne successivamente inserito in numerose raccolte e album dal vivo del gruppo britannico; l'ultima versione dal vivo appare nell'album \"Come Hell or High Water\".\nLato 2.\n\"\"Flight of the Rat\" fu l'ultima canzone registrata per l'album, al De Lane Lea l'11 marzo. Il pezzo si \u00e8 evoluto nel corso delle prove da un riarrangiamento ironico di \"Il volo del Calabrone\"\" da parte di Glover.\n\"Into the Fire\" \u00e8 stata scritta da Glover come un avvertimento contro le droghe. Il riff principale \u00e8 stato sviluppato dopo aver discusso di scale cromatiche con Blackmore.\n\"Living Wreck\" \u00e8 stata registrata durante le prime sessioni all'IBC sessions nell'ottobre del 1969. \u00c8 stato quasi lasciato fuori dall'album poich\u00e9 il gruppo pensava che non fosse abbastanza valido, ma piacque risentendolo di nuovo dopo la sessione fu deciso di tenerlo. Blackmore utilizz\u00f2 un octaver per suonare il solo del pezzo.\n\"Hard Lovin' Man\" fu ricavata da un riff di basso di Glover e sviluppata come jam session da parte del resto della band. Fu la prima canzone ad essere registrata presso i De Lane Lea nel gennaio del 1970, con l'ingegnere del suono Martin Birch. Il gruppo rimase colpito dalle capacit\u00e0 di Birch e rimase il loro ingegnere del suono fino al primo scioglimento della band nel 1976. Fu accreditato come \"catalizzatore\" sul LP originale.\nAltre canzoni.\nDopo aver completato l'album, i manager del gruppo erano preoccupati dalla mancanza del singolo da hit e prenotarono i De Lane Lea ad inizio di maggio nel 1970 in modo che la band potesse scrivere e registrarne uno. Dopo delle iniziali difficolt\u00e0 a trovare una canzone dal suono commerciale, Blackmore inizi\u00f2 a suonare il riff utilizzato da Ricky Nelson nel suo arrangiamento di \"Summertime\", mentre il resto del gruppo improvvis\u00f2 la struttura. Gillan in seguito disse di aver provato a scrivere \"il testo pi\u00f9 banale a cui potessimo pensare\". Il risultato fu il singolo \"Black Night\", che divenne la prima hit della band nel Regno Unito; il singolo non venne inserito nella prima stampa del disco ma fu incluso nella successiva ristampa del 1995 come bonus track, in occasione del 25\u00ba anniversario dell'album.\n\"Cry Free\" fu registrato presso l'IBC nel gennaio del 1970. Nonostante il gruppo avesse registrato pi\u00f9 di 30 take, non riusc\u00ec ad entrare nella scaletta finale e fu poi realizzato su una compilation, quindi, incluso nella versione estesa del disco del 1995.\nUno strumentale, \"\"Jam Stew\", fu registrato alla fine del novembre del 1969 all'IBC. Una versione con un testo improvvisato \u00e8 stata registrata come \"John Stew\" per una BBC session, mentre il riff principale \u00e8 presente nella canzone \"Bullfrog\"\", presente sul session album \"Green Bullfrog\", rilasciato l'anno successivo.\nAccoglienza.\nIn Rock venne accolto positivamente dalla critica. Rodney Collins di \"Record Mirror\" disse che si trattava di \"un album straordinariamente buono\" che mostra che \"il rock, data una bella coltellata e una svegliata al materiale, \u00e8 ancora una delle aree pi\u00f9 gratificanti della musica contemporanea\". Richard Green, scrivendo sul N\"ew Musical Express\", disse che l'album era \"Buono, rock carnoso fino in fondo\" e elogi\u00f2 in particolare il cantato di Gillan in \"Child In Time\". \"Disc and Music Echo\" lo ha valutato con 4 stelle su 5, confrontando il suono con i Nice e osservando il predominio strumentale di Blackmore su Lord.\nSecondo Tony Dolan, nel libro \"Deep Purple: a Critical Retrospective\", il primo album di Mk II Concerto for Group and Orchestra aveva dato ai Deep Purple la pubblicit\u00e0 di cui aveva tanto bisogno nel Regno Unito, ma la band - Ritchie Blackmore in particolare - era convinta che \"non sarebbero stati etichettato come un fenomeno passeggero. Era palese che il prossimo album in studio dovesse essere un assalto a tutto campo ai timpani. Come ha detto Blackmore agli altri, \"se non \u00e8 drammatico o eccitante, non ha posto su questo disco. \"In Rock\" era tutto ci\u00f2 che Blackmore aveva previsto e molto di pi\u00f9. Sarebbe rimasto nelle classifiche del Regno Unito per oltre un anno. I Deep Purple avevano finalmente trovato la loro nicchia con il loro rock duro, pesante, fragoroso e potente \".\nLe recensioni retrospettive sono state, in modo simile, a favore. Eduardo Rivadivia di \"AllMusic\" ha definito \"In Rock \"uno degli album che definisce l'heavy metal\". Il giornalista Malcolm Dome ha dichiarato che \"In Rock\" \u00e8 uno dei migliori album... non solo dei Purple, di chiunque\". Sui nuovi membri Gillan e Glover, aggiunse \"\u00e8 straordinario come Ian Gillan rimanga completamente in controllo della sua voce mentre esegue i suoi folli vocalizzi\". E Roger Glover \u00e8 stato senza fronzoli, ma molto bravo tecnicamente...ha anche contribuito in modo piacevole e impressionante alla scrittura delle canzoni\".\nBlackmore ha affermato che \u00e8 il suo album preferito del suo periodo con i Deep Purple, assieme a \"Machine Head\" (1972).\nCopertina.\nLa copertina raffigura i volti dei cinque membri della formazione \"classica\" Mark II che sostituiscono quelli dei quattro presidenti scolpiti nella roccia del \"Monte Rushmore\".\nTracce.\nTutte le canzoni sono state scritte da Ritchie Blackmore, Ian Gillan, Roger Glover, Jon Lord e Ian Paice."}
{"id": "417091", "revid": "47767", "url": "https://it.wikipedia.org/wiki?curid=417091", "title": "Nazario", "text": "Origine e diffusione.\nDeriva dal nome tardo latino \"Naz\u00e0reus\" (con la \"e\" breve, e dunque con l'accento tonico sulla terzultima sillaba), una variante documentata da alcuni poeti cristaini, come Prudenzio, di un pi\u00f9 antico \"Nazar\u00e8us\"; il significato, piuttosto evidente e identico a quello del nome Nazzareno, \u00e8 \"[proveniente] da Nazaret\". Si tratta di un nome devozionale cristiano (Nazaret era la citt\u00e0 di origine di Ges\u00f9 Cristo, e \"nazareno\" \u00e8 sostanzialmente sinonimo di \"cristiano\"), poi diffusosi anche grazie al culto di vari santi cos\u00ec chiamati.\nVerso gli anni 1950 il nome era poco frequente in Italia, anche se non rarissimo; negli anni 1970, risultava attestato in tutto il territorio italiano, con pi\u00f9 alta concentrazione nel Milanese per la forma base, e in Puglia per la variante \"Nazzario\".\nOnomastico.\nL'onomastico si pu\u00f2 festeggiare in memoria di pi\u00f9 santi, alle date seguenti:"}
{"id": "417097", "revid": "2014155", "url": "https://it.wikipedia.org/wiki?curid=417097", "title": "Maria d'Ungheria (1371-1395)", "text": "La reggenza della madre e lo scontro con Carlo di Durazzo.\nIl 10 settembre 1382 Luigi il Grande mor\u00ec e la figlia Maria fu chiamata a succedergli sul trono. La principessa aveva solo undici anni e in attesa del compimento della maggiore et\u00e0 le sorti del regno furono rette dalla vedova di Luigi, la regina madre Elisabetta Kotromanic di Bosnia, e da Nicola I Gorjanski. I responsabili della reggenza furono duramente avversati da una buona parte della nobilt\u00e0 magiara, che in opposizione ad Elisabetta e alla regina titolare Maria sostennero le aspirazioni al trono di Carlo di Durazzo, cugino di secondo grado di Luigi e unico erede maschio del ramo principale degli Angioini. Gi\u00e0 Re di Napoli per aver spodestato la regina Giovanna I, Carlo giunse a Buda nel 1385 per rivendicare il suo diritto alla corona. Grazie all'appoggio di quella parte della nobilt\u00e0 locale avversa alla reggente, Carlo pot\u00e9 dichiarare Maria decaduta dal trono e assumere la corona d'Ungheria col nome di Carlo II. Ma il suo fu un regno brevissimo, poich\u00e9 Elisabetta, decisa a non sottomettersi all'usurpatore, ord\u00ec un complotto ai suoi danni. Agli inizi del 1386 re Carlo sub\u00ec un'aggressione dalla quale usc\u00ec gravemente ferito ma ancora vivo. Il 24 febbraio per\u00f2, i sicari della regina madre completarono l'opera uccidendo il sovrano napoletano con del veleno.\nLa reazione dei sostenitori di Carlo fu molto violenta e i disegni di potere di Elisabetta, che difendeva il diritto al trono della figlia Maria, rischiarono seriamente di essere mandati all'aria. La vedova di Luigi fu catturata insieme alla regina minorenne e nel primo anniversario della morte di Carlo II fu strangolata davanti agli occhi di Maria.\nCon la morte di Carlo, i diritti al trono ungherese passarono al figlio Ladislao, all'epoca minorenne e gi\u00e0 erede della corona di Napoli. Ladislao avrebbe presto reclamato la legittimit\u00e0 della propria successione, arrivando ad ottenere l'incoronazione formale a re d'Ungheria il 5 agosto 1403 a Zara. Ma la sua impresa di conquista del regno non venne mai realizzata.\nIl ritorno sul trono.\nMaria fu liberata dalla prigionia nel 1386, a quanto pare ad opera degli esponenti delle due grandi famiglie aristocratiche dei Frangipani e dei Gorjanski. Probabilmente ebbe un ruolo nella sua liberazione e restaurazione sul trono l'amato zio Tvrtko, fratello adottivo della madre Elisabetta e primo re di Bosnia col nome di Stefano I (\"Stefan\", cio\u00e8 l\"'incoronato\"). Pare inoltre che Maria avesse nominato suo erede proprio Tvrtko, il quale per\u00f2 mor\u00ec nel 1391, probabilmente assassinato.\nRiassunto di diritto il rango di regina d'Ungheria, dal 1387 fu ufficialmente affiancata sul trono dal marito Sigismondo, che di fatto mantenne nelle sue mani il governo del regno.\nLa morte e l'eredit\u00e0.\nLa regina Maria mor\u00ec a Buda il 17 maggio 1395, all'et\u00e0 di 24 anni, a causa di complicazioni sopravvenute durante il parto. Le circostanze della sua morte restarono comunque oscure e il figlio che avrebbe dovuto mettere al mondo non le sopravvisse. Fu sepolta nella cattedrale di V\u00e1rad, ora Oradea in Romania.\nNel 1406 Sigismondo spos\u00f2 Barbara di Cilli, cugina di Maria, e nel 1410 fu eletto imperatore del Sacro Romano Impero.\nLa linea di successione di Maria d'Ungheria ebbe come ultimo erede diretto, dopo la morte, nel 1399, della sorella minore Edvige, regina di Polonia, il lontano cugino Ladislao, figlio di Carlo di Durazzo e pretendente al trono ungherese. Con la morte di quest'ultimo nel 1414 il ramo principale della successione degli Angioini d'Ungheria pass\u00f2 a Carlo VII di Francia, della Casa di Valois, erede di Margherita d'Angi\u00f2, figlia maggiore di Carlo II di Napoli e Maria Arpad d'Ungheria."}
{"id": "417100", "revid": "47767", "url": "https://it.wikipedia.org/wiki?curid=417100", "title": "Nedda", "text": "Origine e diffusione.\n\u00c8 un nome di tradizione letteraria, diffusosi grazie al successo della novella di Verga, intitolata appunto \"Nedda\", di cui \u00e8 protagonista una donna cos\u00ec chiamata. Etimologicamente si tratta di una variante siciliana del nome Nella, usata in particolare come ipocoristico di Antonia e Graziana ma curiosamente, nonostante l'origine, \u00e8 sostanzialmente assente in Sud Italia, attestandosi invece maggiormente al Nord e, pi\u00f9 occasionalmente, al Centro.\nOnomastico.\nNessuna santa porta questo nome, che quindi \u00e8 adespota; l'onomastico si pu\u00f2 festeggiare il giorno di Ognissanti, il 1\u00ba novembre, o eventualmente lo stesso giorno del nome da cui viene fatto derivare."}
{"id": "417108", "revid": "188116", "url": "https://it.wikipedia.org/wiki?curid=417108", "title": "Attentati di Nassiriya del 12 novembre 2003", "text": ""}
{"id": "417110", "revid": "1005847", "url": "https://it.wikipedia.org/wiki?curid=417110", "title": "Attentato di Nassiriya del 27 aprile 2006", "text": ""}
{"id": "417112", "revid": "38120", "url": "https://it.wikipedia.org/wiki?curid=417112", "title": "In Rock", "text": ""}
{"id": "417114", "revid": "198277", "url": "https://it.wikipedia.org/wiki?curid=417114", "title": "Nedo", "text": "Origine e diffusione.\nNon possiede un'etimologia o una tradizione sicura. Nella mitologia greca Neda \u00e8 il nome di due ninfe nutrici di Zeus, il cui nome deriva dal greco \"Nede\", \"onda\". Tuttavia sembra poco probabile una correlazione tra la ninfa e la ripresa moderna del nome. Potrebbe invece rappresentare l'ipocoristico di nomi non identificabili.\n\u00c8 diffuso nei paesi dell'est (Albania, Ucraina, ecc), soprattutto al femminile Neda. Il nome \u00e8 giunto in Italia anche a seguito del contatto con tali paesi, durante l'ultima guerra mondiale.\n\u00c8 accentrato nel Centro-Nord, soprattutto in Toscana e in particolar modo nella citt\u00e0 di Livorno."}
{"id": "417115", "revid": "1603714", "url": "https://it.wikipedia.org/wiki?curid=417115", "title": "Salom\u00e8", "text": ""}
{"id": "417122", "revid": "647919", "url": "https://it.wikipedia.org/wiki?curid=417122", "title": "Commodities", "text": ""}
{"id": "417130", "revid": "23390", "url": "https://it.wikipedia.org/wiki?curid=417130", "title": "Salom\u00e9", "text": ""}
{"id": "417137", "revid": "1652635", "url": "https://it.wikipedia.org/wiki?curid=417137", "title": "Speedy Gonzales", "text": "Speedy Gonzales (o Gonz\u00e1lez), \"il topo pi\u00f9 veloce di tutto il Messico\", \u00e8 un topo di un famoso cartone animato della serie \"Looney Tunes\" della Warner Bros. Le caratteristiche peculiari di Speedy Gonzales sono la sua estrema velocit\u00e0 nel correre e il suo stereotipato accento messicano. Solitamente indossa un grosso sombrero giallo, una camicia bianca e pantaloni dello stesso colore.\nStoria.\nIl debutto di Speedy risale al 1953 in \"Cat-Tails for Two\", diretto da Robert McKimson. Inizialmente il personaggio era diverso.\nQuesto primo Speedy era un personaggio pi\u00f9 smunto, pi\u00f9 magro, pi\u00f9 simile a un ratto, con un dente frontale d'oro di dimensioni generose e di carattere solare. Ci vollero due anni prima che Friz Freleng e l'animatore Hawley Pratt ridisegnassero il personaggio nella sua incarnazione moderna nel cartone del 1955, \"Pi\u00e8 veloce Gonzales\".\nIn questo episodio il personaggio di Gatto Silvestro sta minacciando un gruppo di topi, che chiamano in soccorso l'energico Speedy. Fra gridi di \"Arriba! Arriba! \u00c1ndale! \u00c1ndale!\" (per cortesia di Mel Blanc), Silvestro ne subisce le dolorose conseguenze. Il cartone vinse l'Oscar nel 1955 come miglior cartone animato breve.\nMolto presto Freleng e McKimson fecero di Speedy la nemesi di Silvestro in una serie di cartoni animati, cos\u00ec come Chuck Jones aveva accoppiato Wile E.Coyote e il Road Runner nei suoi cartoni. Silvestro viene costantemente superato in astuzia e in velocit\u00e0 dal topo, e costretto a subire ogni sorta di umiliazione, dalle trappole per topi al consumo accidentale di enormi quantit\u00e0 di peperoncino piccante. Altri episodi vedono la partecipazione del cugino del topo, Piedelento Rodr\u00edguez (Lemme Lemme) in passato conosciuto anche come Posapiano Rodriguez, il \"topo pi\u00f9 lento del Messico\". Ovviamente Piedelento si mette invariabilmente nei guai, da cui viene spesso salvato dal rapido intervento del cugino. Dalla seconda met\u00e0 degli anni sessanta l'avversario principale di Speedy Gonzales divenne Daffy Duck, una combinazione che alcuni fan considerano inadatta (Silvestro, in quanto gatto, non \u00e8 mai stato messo in discussione), e che dipinge il papero come troppo malizioso, data anche la sua bassa reputazione morale nei cartoni.\nI cartoni di Speedy sono stati recentemente accusati di mostrare un'immagine stereotipata dei messicani e della vita in Messico. In essi spesso i topi vengono mostrati pigri, donnaioli e bevitori, mentre Speedy porta un enorme sombrero e a volte suona e danza in un complesso di mariachi. In realt\u00e0 il suo unico vizio sembra essere un debole per le belle ragazze: in un episodio gli altri topi pianificano una guerra contro Silvestro e Speedy, quest'ultimo perch\u00e9 \u00e8 un vero e proprio latin-lover. Queste critiche hanno spinto Cartoon Network a mettere da parte dei cartoni di Speedy quando la rete satellitare ottenne l'esclusiva per questi nel 1999. I cartoni incriminati vennero per\u00f2 presto riutilizzati, a seguito di una campagna dei telespettatori e dell'influenza della Lega dei Cittadini Latinoamericani, che videro nella furbizia e la personalit\u00e0 di Speedy un'immagine positiva dei messicani. Per questo nel 2002 il \"topo pi\u00f9 veloce del Messico\" torn\u00f2 in auge.\nNel 2003 Speedy fece una fugace apparizione nel film \"\", scherzando sul suo status \"politicamente scorretto\". Nello stesso periodo apparve anche in un episodio di \"\u00a1Mucha Lucha!\"."}
{"id": "417139", "revid": "729019", "url": "https://it.wikipedia.org/wiki?curid=417139", "title": "Madonna di Montecamera", "text": "Il santuario della Madonna di Montecamera \u00e8 un edificio di culto cattolico situato nel comune di Gualdo Tadino, presso la frazione di San Pellegrino, e dedicato a Maria, madre di Ges\u00f9.\nLa festa religiosa.\nIl primo marted\u00ec dopo la Pasqua, alle ore 6,45 del mattino, i devoti cattolici di Pieve di Compresseto, una frazione di Gualdo Tadino, si incamminano in processione presso questo santuario giungendovi alle ore 9,00.\nDopo la Santa Messa ed una breve colazione nei prati circostanti al Santuario, si riparte per Pieve di Compresseto per giungervi alle ore 12,30.\nLa festa ha origini molto antiche: si ha notizia di offerte per questa manifestazione religiosa gi\u00e0 dal 1647:\nLa leggenda.\nSi racconta che, scoppiata una pestilenza, la popolazione sana, il marted\u00ec dopo Pasqua, and\u00f2 in processione al santuario di Montecamera, distante sei chilometri, per implorare la grazia dalla Madonna; ebbene, quando torn\u00f2, si vide venire incontro gli appestati ormai guariti.\nDa allora, ogni anno, i devoti di Pieve di Compresseto e delle localit\u00e0 vicine tornano in pellegrinaggio, a piedi, al Santuario."}
{"id": "417146", "revid": "15756", "url": "https://it.wikipedia.org/wiki?curid=417146", "title": "Janne Wirman", "text": "Dal 1997 fa parte dei Children of Bodom e dal 2000 degli Warmen (band power metal da lui fondata). \"Warman\" \u00e8 il suo nome \"di battaglia\" (ogni membro dei Bodom ne possiede uno).\nBiografia.\nCome tutti i Bodom, tranne Roope Latvala, Janne \u00e8 nato a Espoo. Suona dall'et\u00e0 di 5 anni. Si diploma all'\"Helsinki Pop &amp; Jazz Conservatory\" quando ha solo 16 anni. Il batterista Jaska Raatikainen dei Children of Bodom lo invita a far parte della band.\nSubito Janne si trova in sintonia con il resto del gruppo e in particolare con il leader Alexi Laiho. Grazie al suo apporto i C.O.B. fanno il salto di qualit\u00e0 e diventano un'affermata band nel loro particolare melodic death metal.\nLa sua influenza principale \u00e8 il tastierista Jens Johansson degli Stratovarius. I Bodom infatti nonostante siano un gruppo melodic death metal possiedono una non indifferente influenza melodica derivata anche dal power metal. \nJanne, come del resto Alexi Laiho, ha diversi progetti paralleli ai Bodom, che sono tuttavia il suo progetto principale, il pi\u00f9 importante di questi \u00e8 sicuramente la band da lui fondata, i Warmen, gruppo fortemente tendente allo speed metal con influenze barocche.\nInoltre ha collaborato con Timo Kotipelto nei suoi 2 album solisti.\nJanne ha anche una sua casa discografica la \"Beyond Abilities\", che nel nome cita una famosa battuta del film Amadeus di Milo\u0161 Forman, essa ha prodotto tutti i progetti dei Warmen ed anche un album del Sinergy, il gruppo parallelo che Alexi Laiho ha con la sua ex-moglie.\nStile.\nJanne \u00e8 un tastierista molto rapido e virtuoso.\nIn origine fortemente ispirato dalla tastiera power di Jens Johansson, lo si sentiva usare suoni come il clavicembalo. Lo stile era quindi molto sinfonico e fortemente ispirato alla musica classica, cosa molto comune nei gruppi power metal. Canzoni come \"Hatebreeder\" o \"Children of Bodom\" ne sono testimonianza. \nSuccessivamente lo stile si \u00e8 un po' \"elettronizzato\" raggiungendo il culmine proprio con l'album Are You Dead Yet? dove i timbri usati sono molto pi\u00f9 \"sintetici\". Possiamo vedere questo cambiamento in tutte le canzoni dell'ultimo album, fin dai primi secondi, la prima canzone \"Living dead beat\" infatti comincia con una parte di sola tastiera con suoni decisamente elettronici e diversi da quelli usati in passato."}
{"id": "417150", "revid": "647919", "url": "https://it.wikipedia.org/wiki?curid=417150", "title": "Santa Maria Salom\u00e8", "text": ""}
{"id": "417158", "revid": "1005847", "url": "https://it.wikipedia.org/wiki?curid=417158", "title": "Luigi Napolitano", "text": ""}
{"id": "417164", "revid": "1318658", "url": "https://it.wikipedia.org/wiki?curid=417164", "title": "Aderbale", "text": "Il nome Aderbale, italianizzazione di un nome punico 'drb cl (presso gli autori latini Adherbal), \u00e8 stato assunto da diversi personaggi storici:"}
{"id": "417165", "revid": "399", "url": "https://it.wikipedia.org/wiki?curid=417165", "title": "Oleodotto", "text": "Un oleodotto \u00e8 una condotta particolare, utilizzata per il trasporto di idrocarburi allo stato liquido dai pozzi o dai centri di stoccaggio fino ai porti o alle raffinerie. Oltre al sistema di tubazioni, anche le stazioni di pompaggio e controllo fanno parte dell'oleodotto. \nCondotte per petrolio.\nQuando c'\u00e8 la necessit\u00e0 di trasportare via superficie dei grossi quantitativi di petrolio, il trasporto tramite condotte \u00e8 sicuramente il metodo migliore; confrontato al prezzo del trasporto ferroviario offre un costo unitario molto minore e contemporaneamente una maggiore capacit\u00e0. Se pur tecnicamente possibile, la posa di condotte sottomarine ha tuttora dei costi molto elevati, infatti, nel caso ci siano da superare gli oceani, alle condotte viene tuttora preferito il trasporto con le petroliere.\nDi norma gli oleodotti sono composti di tubi di acciaio, lisci, in tronchi da 10\u201312 m, ma talvolta anche da 18 m, e dal diametro variabile tra i 30 e i 140 cm, saldati tra loro, rivestiti per evitarne la corrosione e interrati a 80\u2013150\u00a0cm sotto il livello del suolo oppure, se possibile, posati in superficie per agevolarne le ispezioni. Il liquido viene incanalato a mezzo di pompe, distribuite lungo la tubazione a distanze di 50\u2013100\u00a0km (variabili a seconda delle caratteristiche del territorio da percorrere e della viscosit\u00e0 del fluido trasportato) che imprimono al flusso una velocit\u00e0 variabile tra 1 e 6 metri al secondo.\nI percorsi.\nUna delle problematiche maggiori nelle costruzioni di oleodotti \u00e8 la scelta del percorso, sia per quanto riguarda i costi di costruzione, ovviamente maggiori in caso di percorso pi\u00f9 lungo, sia nella necessit\u00e0 di garantire la sicurezza del trasporto, messa spesso a repentaglio dalla presenza nelle zone attraversate di particolari belligeranze. Inoltre, la scelta del percorso risponde solitamente a interessi geopolitici regionali, in quanto i fornitori hanno spesso interesse ad usare il controllo sulle forniture come leva di influenza politico-economica sui territori attraversati ed i clienti finali.\nIncidenti.\nEssendo il tipo di merce trasportata attraverso gli oleodotti particolarmente pericolosa, negli anni si sono registrati alcuni gravi incidenti:\nOleodotti famosi.\nUno degli oleodotti pi\u00f9 famosi fu costruito durante la seconda guerra mondiale per collegare, con un percorso sottomarino, Gran Bretagna e Francia. Questa ardita costruzione prese il nome di \"Operazione Pluto\".\nTra gli oleodotti attuali pi\u00f9 conosciuti vi sono:\nIn Italia:"}
{"id": "417166", "revid": "34928", "url": "https://it.wikipedia.org/wiki?curid=417166", "title": "Adherbal", "text": ""}
{"id": "417169", "revid": "226458", "url": "https://it.wikipedia.org/wiki?curid=417169", "title": "Nerina", "text": "Origine e diffusione.\nNome di matrice letteraria, diffusosi principalmente grazie all'omonima fanciulla cantata da Giacomo Leopardi ne \"Le ricordanze\" e in parte per un personaggio del dramma pastorale \"Aminta\" di Torquato Tasso (opera dalla quale Leopardi trasse ispirazione per i nomi di Silvia e Nerina).\nEtimologicamente deriva dal nome femminile latino \"Nerina\" o \"Nereina\", tratto dal greco \"Nereine\", di una Nereide, figura della mitologia greca, ninfa marina figlia del dio Nereo. Nerina ha dunque stessa origine del nome \"Nereo\".\nIn piccola parte, tuttavia, Nerina pu\u00f2 rappresentare il diminutivo del nome Nera (al maschile Neri). \u00c8 inoltre accostato per tradizione popolare all'aggettivo \"nero\". In Sicilia Nerina \u00e8 anche il diminutivo di Venerina, da Venera, santa patrona di Acireale.\nOnomastico.\nL'onomastico si festeggia il 17 giugno."}
{"id": "417170", "revid": "6923", "url": "https://it.wikipedia.org/wiki?curid=417170", "title": "Reti Bancarie", "text": "La Reti Bancarie S.p.A. era un'holding dell'ex gruppo Banca Popolare Italiana (BPI).\nStoria.\nAveva sede legale a Lucca ed era nata nel 2003 dalla ridenominazione del Banco di Chiavari e della Riviera Ligure, che era stato acquisito dall'allora Banca Popolare di Lodi. La banca ligure che era gi\u00e0 quotata presso la Borsa di Milano aveva proseguito la quotazione con la nuova denominazione.\nSvolgeva l'attivit\u00e0 bancaria e coordinava come holding l'attivit\u00e0 di Cassa di Risparmio di Lucca, Cassa dei Risparmi di Livorno, Cassa di Risparmio di Pisa, Banca Popolare di Crema, Banca Popolare di Mantova, Banca Popolare di Cremona, Banca Caripe, Banca Valori e Bipielle Suisse.\nIn tutto aveva pi\u00f9 di 350 sportelli.\nIl 2 ottobre 2006 viene revocata dalla quotazione in Borsa, dopo che il 30 settembre \u00e8 avvenuta la fusione per incorporazione di Reti Bancarie in Banca Popolare Italiana, che dal 1\u00ba luglio 2007 si \u00e8 fuso con la Banca Popolare Italiana dando vita al Banco Popolare."}
{"id": "417172", "revid": "1008732", "url": "https://it.wikipedia.org/wiki?curid=417172", "title": "Eva Ahnert-Rohlfs", "text": "Fece importanti osservazioni sulle stelle variabili.\nEva Rohlfs studi\u00f2 alle universit\u00e0 di W\u00fcrzburg, di Monaco e di Kiel dal 1931 al 1933. Dopo nove anni di ritorno alla vita familiare, studi\u00f2 dal 1942 alla fine della Seconda guerra mondiale all'Universit\u00e0 di Gottinga. Dal 1945, lavor\u00f2 fianco a fianco con il professor Cuno Hoffmeister come assistente astronomo all'Osservatorio Sonneberg. Nel 1951, ricevette un dottorato in astrofisica dall'Universit\u00e0 di Jena. Allo stesso Osservatorio Eva incontr\u00f2 il futuro marito, Paul Oswald Ahnert, e si sposarono nel 1952. Lei mor\u00ec due anni dopo, ad appena 41 anni."}
{"id": "417176", "revid": "1646297", "url": "https://it.wikipedia.org/wiki?curid=417176", "title": "Parafilia", "text": "La parafilia (dal greco \"para\" \u03c0\u03b1\u03c1\u03ac = \"presso\", \"accanto\", \"oltre\" e \"filia\" \u03c6\u03b9\u03bb\u03af\u03b1 = \"amore\", \"affinit\u00e0\"), in ambito psichiatrico, psicologico e sessuologico, si riferisce a qualsiasi intenso e persistente interesse sessuale diverso dall'interesse sessuale per la stimolazione genitale o i preliminari sessuali con partner umani fenotipicamente normali, fisicamente maturi e consenzienti.\nA differenza dei \"disturbi parafilici\", le \"parafilie\" sono preferenze sessuali non patologiche.\nLe parafilie sono state l'argomento centrale della sessuologia ottocentesca, il cui massimo esponente \u00e8 stato Richard von Krafft-Ebing con il suo famoso trattato \"Psychopathia sexualis.\" L'autore, all'interno dell'elaborato, analizza con precisione tutte quelle situazioni che allora venivano definite \u201cperversioni sessuali\u201d.\nDescrizione.\nLa quinta edizione del \"Diagnostic and Statistical Manual of Mental Disorders\", a cura della American Psychiatric Association del 2013 ha introdotto un importante cambiamento in tema, facendo luce su quelle che venivano definite perversioni dovute a degenerazioni cerebrali. Oggi, l'attuale classificazione della quinta edizione del DSM distingue le parafilie dal disturbo parafilico.\nDa qui vengono considerate parafilie tutti quei comportamenti sessuali atipici per i quali il soggetto sente una forte e persistente eccitazione erotico-sessuale. Tale condizione erotica \u00e8 vissuta in perfetta egosintonia. Quando il comportamento parafilico diventa invece una forma di dipendenza e il soggetto accusa un certo disagio interpersonale (egodistonia), allora \u00e8 utile introdurre il concetto di \"disturbo parafilico\". Il disturbo parafilico \u00e8 quindi una parafilia, ma il soggetto, oltre ad avere un intenso e persistente interesse sessuale per particolari attivit\u00e0 erotico-sessuali, vive l'esperienza e i vissuti parafilici con disagio, tanto da arrecare danni a s\u00e9 stesso e/o agli altri.\nClassificazione.\nLe parafilie possono essere classificate in base all' \"atto\" che sostituiscono o all' \"oggetto\" verso cui si indirizzano. Un'ulteriore suddivisione riguarda il canale sensoriale che viene sollecitato.\nForme clinicamente riconosciute.\nAll'interno del manuale, sono descritte dettagliatamente le parafilie pi\u00f9 comuni come il voyeurismo, l'esibizionismo, travestimento o il feticismo.\nTuttavia, esistono dalle 300 alle 500 parafilie che vengono categorizzate come \u201cparafilia\" e altri come \"disturbo parafilico\" come:\nLa nuova nomenclatura dei disturbi parafilici descritti dal DSM-5 (2013) si organizza all'interno di due differenti gruppi.\nEvoluzione del concetto e delle definizioni.\nNel 1974 l'omosessualit\u00e0 viene cancellata dal Manuale Diagnostico e Statistico dei Disturbi Mentali (DSM) pubblicato dall'American Psychiatric Association (APA). Nella prima versione del 1952 risultava ancora una condizione psicopatologica tra i \u201cDisturbi sociopatici di Personalit\u00e0\u201d. Nel 1968 era considerata una deviazione sessuale, come la pedofilia, catalogata tra i \u201cDisturbi Mentali non Psicotici\u201d. E ancora nel 1974 sui testi scientifici si parlava di \u201domosessualit\u00e0 egodistonica\u201d, ovvero quella condizione in cui una persona omosessuale non accetta il proprio orientamento sessuale e non lo vive con serenit\u00e0. Questa teoria verr\u00e0 superata nel 1987 per arrivare poi appunto al 1990, quando anche l'Organizzazione Mondiale della Salute (OMS) decide di depennare l'omosessualit\u00e0 dall'elenco delle malattie mentali.\nRay Blanchard, un sessuologo americano-canadese noto per i suoi studi di ricerca sulla pedofilia (attrazione su minori sotto gli 11 anni di et\u00e0) e l'ebefilia (attrazione su minori tra gli 11 e i 14 anni di et\u00e0), ha affrontato (nella sua revisione della letteratura per il DSM-5) le obiezioni all'eccessiva inclusivit\u00e0 e alla sottoinclusivit\u00e0 del DSM-IV-TR, e ha proposto una soluzione generale applicabile a tutte le parafilie. Ci\u00f2 significava cio\u00e8 una distinzione tra parafilia e disturbo parafilico. Quest'ultimo termine \u00e8 proposto per identificare il disturbo mentale diagnosticabile che soddisfa i criteri A e B, mentre un individuo che non soddisfa il criterio B pu\u00f2 essere accertato ma non diagnosticato come affetto da parafilia. Blanchard e un certo numero di suoi colleghi hanno anche proposto che l'ebefilia diventi un disturbo mentale diagnosticabile nell'ambito del DSM-5 per risolvere la sovrapposizione dello sviluppo fisico tra pedofilia ed ebefilia combinando le categorie sotto disturbo pedofilo, ma con specificatori su quale fascia di et\u00e0 (o entrambi) \u00e8 l'interesse principale. La proposta per l'ebefilia fu respinta dall'American Psychiatric Association, ma fu implementata la distinzione tra parafilia e disturbo parafilico."}
{"id": "417177", "revid": "2218826", "url": "https://it.wikipedia.org/wiki?curid=417177", "title": "Neri (nome)", "text": "Origine e diffusione.\nDal nome medievale \"N\u00e8ri\", che in origine sembra nascere per aferesi da nomi quali Raineri, Guarneri, Maineri, ecc. A proposito delle sue varianti, per\u00f2, non \u00e8 esclusa una derivazione dal nome medievale \"Nero\" (anche noto come \"Negro\" o \"Nigro\"), che, tratto dal latino \"niger\", significa per l'appunto \"nero\" - in riferimento alla carnagione o al colore dei capelli, secondo un'usanza comune nell'onomastica antica.\nUn'altra origine \u00e8 quella ebraica, in ebraico infatti \u05e0\u05e8\u05d9 (Ner\u00ec) significa \"il mio lume, la mia luce\" ed \u00e8 usato anche come diminutivo di \u05e0\u05e8\u05d9\u05d0\u05dc (Neriel) che significa \"la mia luce \u00e8 Dio\". Questo nome si trova anche all'inizio del Vangelo di Luca, dove viene elencata la genealogia di Ges\u00f9, nella quale Neri figura come uno dei suoi antenati. In ebraico viene usato sia per i maschi che per le femmine.\nOnomastico.\n12 maggio"}
{"id": "417201", "revid": "110157", "url": "https://it.wikipedia.org/wiki?curid=417201", "title": "Nerio", "text": "Origine e diffusione.\nPu\u00f2 essere tanto una forma abbreviata di nomi quali Irnerio, Rainerio e Guarnerio, quanto una variante di Nereo.\n\u00c8 tipico del Nord Italia, in particolare in Emilia ed in Romagna.\nViene utilizzato dal Boccaccio nel \"Decameron\".\nOnomastico.\nIl nome \u00e8 adespota, pertanto l'onomastico ricade il 1\u00ba novembre, in occasione della festa di Tutti i Santi; in alternativa si pu\u00f2 festeggiarlo lo stesso giorno di Nereo, cio\u00e8 generalmente il 12 maggio."}
{"id": "417228", "revid": "47767", "url": "https://it.wikipedia.org/wiki?curid=417228", "title": "Irnerio (nome)", "text": ""}
{"id": "417242", "revid": "598540", "url": "https://it.wikipedia.org/wiki?curid=417242", "title": "Guarniero", "text": "Origine e diffusione.\nDeriva dal nome germanico \"Warinhari\", di tradizione francone, latinizzato dapprima in \"Warinharius\" e poi in \"Guarnerius\" ed altre forme analoghe. Esso \u00e8 composto dai termini \"warin\" (o \"wara\", \"waran\", \"warna\", \"difesa\", \"protezione\", \"guardia\") e \"hari\" (o \"harja\", \"heer\", \"popolo in armi\", \"esercito\"), e il significato complessivo pu\u00f2 essere interpretato come \"che protegge/custodisce l'esercito\", \"difensore/guardia dell'esercito\". Il primo dei due elementi si ritrova anche nel nome Guarino, mentre il secondo, comunissimo nell'onomastica germanica, si riscontra ad esempio in Aroldo, Ermanno e Gualtiero.\nIn Italia venne introdotto dalla Francia, ed \u00e8 documentato in forme latinizzate a partire dal IX secolo, e ha dato origine anche a dei cognomi come \"Guarnieri\". Il nome era gi\u00e0 raro negli anni 1950, e negli anni 1970 si registrava in un centinaio di occorrenze tra forma base e varianti, accentrate in Toscana e per il resto disperse nel centro-nord; faceva eccezione, nello stesso periodo, la variante Irnerio, attestata in oltre un migliaio di casi, di cui pi\u00f9 della met\u00e0 in Emilia-Romagna, riflesso della fama del giurista medievale bolognese Irnerio. Il nome gode di ben maggiore fortuna in tedesco, e anche in tale lingua ha generato una vasta schiera di cognomi, tra cui si possono citare Warner, Werner, Wernher, Wirner, Wirnhier, W\u00f6rner e W\u00f6rnh\u00f6r.\nOnomastico.\nUn santo di questo nome, Varnerio di Oberwesel, era festeggiato il giorno 19 aprile nella diocesi di Treviri; si trattava di fanciullo martirizzato, secondo la tradizione, dagli ebrei: la figura, analoga a quella del Simonino di Trento, venne rimossa dal calendario liturgico nel 1963."}
{"id": "417250", "revid": "1776051", "url": "https://it.wikipedia.org/wiki?curid=417250", "title": "Nicodemo (nome)", "text": "Origine e diffusione.\nDeriva dal nome greco antico \"Nikodemos\", composto da \u03bd\u03b9\u03ba\u03b7 (\"nike\", \"vittoria\") e \u03b4\u03b7\u03bc\u03bf\u03c2 (\"demos\", \"il popolo\"); il significato pu\u00f2 dunque essere \"vittoria del popolo\", \"vincitore del popolo\" o \"vincitore fra il popolo\".\nIl nome \u00e8 presente nella Bibbia nella figura di Nicodemo, il discepolo di Ges\u00f9 che aiut\u00f2 Giuseppe d'Arimatea a seppellirne il corpo.\nOnomastico.\nL'onomastico viene festeggiato il 31 agosto (precedentemente il 3) in memoria del gi\u00e0 citato Nicodemo, discepolo di Ges\u00f9. Si ricordano con questo nome anche altri santi, alle date seguenti:"}
{"id": "417254", "revid": "2187", "url": "https://it.wikipedia.org/wiki?curid=417254", "title": "Nicoletta", "text": "Origine e diffusione.\nRappresenta la variante femminile del nome Nicola, che deriva dal greco antico \u039d\u03b9\u03ba\u03cc\u03bb\u03b1\u03bf\u03c2 (\"Nik\u00f2laos\"), tratto da \u03bd\u03b9\u03ba\u03b7 (\"nik\u00ea\", \"vittoria\") e \u03bb\u03b1\u03bf\u03c2 (\"laos\", \"popolo\"), quindi \"che porta il popolo alla vittoria\", \"vittoria del popolo\", \"vittoriosa sul popolo\" o altre interpretazioni simili.\nVa notato che Nicoletta e tutte le sue varianti italiane sono propriamente diminutivi femminili di Nicola, e non vere e proprie forme femminili, di cui il nome \u00e8 sprovvisto in lingua italiana; questa caratteristica \u00e8 condivisa anche da altre lingue, come il bulgaro, lo slovacco e il greco, laddove invece altre lingue hanno una forma femminile vera e propria, come \"Nicole\", \"Nikola\" o anche \"Nicola\".\nIn inglese, la forma \"Nicole\", di origine francese, cominci\u00f2 ad essere usata dalla met\u00e0 del XX secolo, ed \u00e8 comune anche la forma \"Nicola\", eccetto negli Stati Uniti dove la prima grafia \u00e8 molto prevalente; negli ultimi anni questo uso si \u00e8 diffuso anche in Italia, e \"Nicole\" risulta il 14\u00ba nome pi\u00f9 scelto per le neonate nel 2016 (con 2.815 occorrenze, di gran lunga maggiori delle 64 \"Nicoletta\" nate lo stesso anno).\nOnomastico.\nL'onomastico si festeggia il 6 marzo in ricordo di santa Coletta di Corbie, fondatrice dell'Ordine delle Clarisse Colettine, oppure in corrispondenza dell'onomastico maschile - quindi generalmente il 6 dicembre, memoria di san Nicola di Bari."}
{"id": "417262", "revid": "47767", "url": "https://it.wikipedia.org/wiki?curid=417262", "title": "Nevio (nome)", "text": "Origine e diffusione.\nDeriva dall'antico gentilizio latino \"Naevius\" o \"N\u00e6vius\", tipico della \"gens Naevia\"; etimologicamente, \u00e8 connesso con il termine \"naevus\" (\"neo\"), e si \u00e8 originato probabilmente come soprannome; alcune fonti riconducono alla medesima radice anche il nome Gneo.\nIl nome gode di scarsa diffusione, ed \u00e8 ricordato principalmente per essere stato portato dal commediografo Gneo Nevio.\nOnomastico.\nL'onomastico si pu\u00f2 festeggiare il 1\u00ba novembre, giorno di Ognissanti, poich\u00e9 il nome \u00e8 privo di santo patrono ed \u00e8 quindi adespota."}
{"id": "417269", "revid": "110157", "url": "https://it.wikipedia.org/wiki?curid=417269", "title": "Nilde", "text": "Origine e diffusione.\n\u00c8 un ipocoristico di nomi quali Brunilde, Benilde, Cleonilde, Leonilde. Parte del nome deriva dal termine germanico \"hild\", che significa \"battaglia\".\nIn Italia \u00e8 distribuito con maggiore frequenza al Nord, in particolare in Emilia ed in Romagna. Nella forma Nilda, \u00e8 usato anche in spagnolo e portoghese.\nOnomastico.\nIl nome \u00e8 adespota, non essendo portato da alcuna santa. Si pu\u00f2 festeggiarne l'onomastico il 1\u00ba novembre, ad Ognissanti, oppure in concomitanza con quello del nome di cui costituisce un'abbreviazione."}
{"id": "417282", "revid": "1573940", "url": "https://it.wikipedia.org/wiki?curid=417282", "title": "Ninfa (nome)", "text": "Origine e diffusione.\nRiprende il nome delle ninfe, divinit\u00e0 minori della mitologia greca; etimologicamente, risale al latino \"nympha\", a sua volta dal greco \u03bd\u03c5\u03bc\u03c6\u03b5 (\"nymphe\", da cui anche Ninfodora); il significato originale del termine era \"[giovane] sposa\", simile a quello dei nomi Beulah e Siv; in seguito, pass\u00f2 ad indicare una \"donna giovane e bella\". \nIn Italia, \u00e8 tipico della Sicilia, dove \u00e8 diffuso per il culto della santa palermitana.\nOnomastico.\nL'onomastico viene festeggiato il 10 novembre in ricordo di santa Ninfa, vergine e martire del IV secolo."}
{"id": "417291", "revid": "87479", "url": "https://it.wikipedia.org/wiki?curid=417291", "title": "Monti del Sole", "text": "I Monti del Sole sono un gruppo dolomitico situato nel territorio del Parco nazionale delle Dolomiti Bellunesi.\nSi trovano in Provincia di Belluno, e dividono la Valbelluna - sulla quale si affacciano - dall'Agordino. A differenza dei gruppi dolomitici pi\u00f9 noti, come le Dolomiti ampezzane o il Monte Civetta, le cime dei Monti del Sole raggiungono quote limitate a circa 2000 metri.\nMalgrado la bassa quota, i Monti del Sole sono ripidi e impervi, in alcuni tratti impenetrabili, solitari, infestati da zecche (tanto da essere pericolosi), e sono meta di escursionisti in cerca di montagne che garantiscano loro il fascino delle Dolomiti senza l'affollamento del turismo di massa. Numerosi sono anche gli itinerari alpinistici sulle pareti della Palazza, dei Feruch e di altre cime e torri.\nSuddivisione.\nIl massiccio dei Monti del Sole sorge a nord del Lago del Mis tra la Valle del Mis a sud-ovest e la Val Cordevole a est e nord.\nAlpinismo.\nLa conquista della cima pi\u00f9 elevata, il Piz de Mezzod\u00ec, avvenne da parte della grande guida Santo Siorpaes e del suo cliente Gottfried Merzbacher il 16 agosto 1877. Da allora le imprese alpinistiche sui Monti del Sole sono state sporadiche ed esclusivamente opera di locali, eccettuate alcune incursioni di Ettore Castiglioni negli anni '30. Ci\u00f2 \u00e8 dovuto al fatto che i Monti del Sole versano in uno stato di abbandono quasi totale (il quasi \u00e8 riferito alla sopravvivenza di alcune tracce ancora battute da amanti dell'avventura e dalla presenza del Bivacco Valdo) e che gli impervi vi\u00e0z che li attraversano sono opera dei cacciatori e dei boscaioli che vivono (o vivevano) alle loro pendici. La storia dei Monti del Sole comincia abbastanza tardi con la salita della Cima Bus del Diaol di Oskar Schuster nel 1902 e le esplorazioni di Castiglioni insieme a Bruno Detassis, i quali scalarono la Torre dei Fer\u00f9ch per lo spigolo sud-ovest, la Torre del Mont Alt rispettivamente e la Cima Larga negli anni 1934 e 1935. I Monti del Sole furono dimenticati fino agli anni '70 quando conobbero un vero e proprio boom che vedeva contrapposti gli alpinisti bellunesi (Franco Miotto e Riccardo Bee in particolare) agli alpinisti feltrini (Maurizio Zanolla, Diego Della Rosa, Pier Verri e molti altri) sfidarsi a colpi di vie nuove, senza contare anche le puntate di esterni tra cui un gruppo di Polacchi (parete est del Piz di Mezzod\u00ec), Alessandro Gogna (spigolo sud della Palazza) e Renato Casarotto (parete sud-ovest della Cima de la Bor\u00e0la). Nel lasso di tempo dal 1969 fino al 1984, tutte le pareti del gruppo vennero sistematicamente scalate lungo le linee pi\u00f9 logiche e con difficolt\u00e0 via via crescenti fino al massimo per l'epoca (come la via \"Chino Viel\" alla Palazza di Miotto e Bee o lo spigolo di Gogna-Santon e Zonta alla stessa). Negli anni successivi ad oggi, a parte le realizzazioni di Pier Verri (che culminarono con un'altra grande via sulla est del Piz di Mezzod\u00ec) non si registrarono altre salite di rilievo e quelle gi\u00e0 esistenti attendono ancora la prima ripetizione.\nAccessi.\nLe basi per l'accesso al massiccio sono tre: Gena Bassa, presso il bar al limite settentrionale del Lago del Mis, la Val Cordevole dai pressi di La Muda e la valle Agordina per il Piz di Mezzod\u00ec.\nOltre ai citati esiste una fitta rete di tracce parzialmente segnalate e mantenute da un gruppo di appassionati frequentatori del gruppo montuoso, che permette il collegamento tra le varie forcelle del massiccio. Tutti i sentieri sono estremamente selvaggi.\nAscensioni.\nDi seguito sono elencate alcune tra le vie aperte nel gruppo:\nClassificazione.\nSecondo la SOIUSA i Monti del Sole costituiscono un sottogruppo alpino ed hanno la seguente classificazione:"}
{"id": "417302", "revid": "2730", "url": "https://it.wikipedia.org/wiki?curid=417302", "title": "Narciso (nome)", "text": "Origine e diffusione.\nDeriva da \"Narcisus\", una variante poco frequente del latino \"Narcissus\", a sua volta dal greco \u039d\u03b1\u03c1\u03ba\u03b9\u03c3\u03c3\u03bf\u03c2 (\"Narkissos\"); cos\u00ec come avviene oggi, anche tra gli elleni il nome richiamava chiaramente un fiore (in greco \u03bd\u03b1\u03c1\u03ba\u03b9\u03c3\u03c3\u03bf\u03c2, \"narkissos\"), ma mentre in italiano moderno si tratta del narciso (\"Narcissus\"), in greco era forse un tipo di iris o di giglio. Etimologicamente, \u03bd\u03b1\u03c1\u03ba\u03b9\u03c3\u03c3\u03bf\u03c2 viene spesso rincodotto a \u03bd\u03b1\u03c1\u03ba\u03b7 (\"n\u00e1rk\u0113\", \"sonno\", \"torpore\", da cui anche il vocabolo \"narcotico\"); questa \u00e8 per\u00f2 un'antica paretimologia, legata anche al fatto che la pianta era usata per produrre sedativi e ipnotici: il termine ha invece origini pregreche non decifrabili.\nIl nome \u00e8 portato da un celebre personaggio della mitologia greca, Narciso, giovane tanto bello quanto vanesio, trasformato alla sua morte proprio nel fiore (da lui viene il termine \"narcisismo\"). Si diffuse ampiamente tra gli schiavi, i liberti e i cristiani in et\u00e0 imperiale; venne cos\u00ec portato da alcuni fra i primi santi, incluso un patriarca di Gerusalemme, e appare brevemente anche nel Nuovo Testamento (Ro ). La sua diffusione \u00e8 proseguita, almeno in ambienti cristiani, grazie al culto dei vari santi cos\u00ec chiamati; non \u00e8 per\u00f2 trascurabile una ripresa rinascimentale o moderna della figura mitologica, specialmente di matrice letteraria.\nIn Italia, \u00e8 diffuso prevalentemente al Centro e al Nord, specie in Toscana, mentre \u00e8 poco frequente nel Sud.\nOnomastico.\nL'onomastico pu\u00f2 essere festeggiato in memoria di pi\u00f9 santi, alle date seguenti:\nCon lo stesso nome si ricordano inoltre i seguenti beati:"}
{"id": "417306", "revid": "1005847", "url": "https://it.wikipedia.org/wiki?curid=417306", "title": "Elezioni presidenziali negli Stati Uniti d'America del 1976", "text": "Le elezioni presidenziali negli Stati Uniti d'America del 1976 si svolsero il 2 novembre.\nLa sfida oppose il presidente repubblicano uscente Gerald Ford e il candidato democratico Jimmy Carter. Ford era subentrato nel 1974 al dimissionario Richard Nixon, in seguito allo scandalo Watergate. Carter, ex governatore della Georgia, venne eletto nonostante fosse fino ad allora poco noto a livello nazionale. Era dai tempi di Zachary Taylor (eletto nel 1848) che un presidente statunitense non proveniva dal Profondo Sud.\nRisultati.\n(a) \"Mike Padden, grande elettore repubblicano dello Stato di Washington, vot\u00f2 Ronald Reagan alla presidenza anzich\u00e9 Ford.\""}
{"id": "417312", "revid": "1005847", "url": "https://it.wikipedia.org/wiki?curid=417312", "title": "Elezioni presidenziali negli Stati Uniti d'America del 1980", "text": "Le elezioni presidenziali negli Stati Uniti d'America del 1980 si svolsero il 4 novembre. La sfida oppose il governatore repubblicano della California Ronald Reagan e il presidente democratico uscente Jimmy Carter. La vittoria di Reagan determin\u00f2 uno dei rari casi in cui il presidente uscente non ottenne la riconferma."}
{"id": "417316", "revid": "1005847", "url": "https://it.wikipedia.org/wiki?curid=417316", "title": "Elezioni presidenziali negli Stati Uniti d'America del 1984", "text": "Le elezioni presidenziali negli Stati Uniti d'America del 1984 si svolsero il 6 novembre. La sfida oppose il presidente repubblicano uscente Ronald Reagan e il candidato democratico Walter Mondale.\nPer la prima volta nella storia una donna, l'italoamericana Geraldine Ferraro, fu candidata al ruolo di vicepresidente da uno dei due maggiori partiti. Il tandem Mondale-Ferraro venne per\u00f2 travolto da Reagan, che si aggiudic\u00f2 tutti gli stati in palio tranne il Minnesota, Stato di provenienza del candidato democratico (che vinse inoltre nel distretto federale di Washington). Rimane tutt'oggi la vittoria pi\u00f9 larga di sempre; nessun candidato repubblicano \u00e8 peraltro mai riuscito, dopo il 1984, anche solo a eguagliare il risultato elettorale che Reagan consegu\u00ec negli Stati del Nord-est, tradizionalmente fedeli ai democratici."}
{"id": "417318", "revid": "17351", "url": "https://it.wikipedia.org/wiki?curid=417318", "title": "Jumbo Jet", "text": ""}
{"id": "417319", "revid": "77358", "url": "https://it.wikipedia.org/wiki?curid=417319", "title": "Walter F. Mondale", "text": ""}
{"id": "417332", "revid": "1005847", "url": "https://it.wikipedia.org/wiki?curid=417332", "title": "Elezioni presidenziali negli Stati Uniti d'America del 1988", "text": "Le elezioni presidenziali negli Stati Uniti d'America del 1988 si svolsero l'8 novembre. La sfida oppose il vicepresidente repubblicano uscente George H. W. Bush e il candidato democratico Michael Dukakis. Bush fu eletto presidente vincendo 40 stati, il 53,37% del voto popolare e 426 voti elettorali. Era dal 1836 con l'elezione di Martin Van Buren, che il vice-presidente uscente non veniva eletto alla massima carica dello stato.\nRisultati.\n(a) \"Margaret Leach, grande elettrice democratica della Virginia Occidentale, vot\u00f2 Bentsen per la presidenza e Dukakis per la vicepresidenza.\"\n(b) \"Per Nuova Alleanza i candidati alla vicepresidenza erano diversi a seconda degli Stati.\""}
{"id": "417334", "revid": "2128848", "url": "https://it.wikipedia.org/wiki?curid=417334", "title": "Long Island Iced Tea", "text": "Il Long Island Iced Tea \u00e8 un cocktail a base di vodka, gin, rum bianco, tequila e triple sec.\nStoria.\nUna leggenda abbastanza diffusa, simpatica quanto inverosimile, lo vorrebbe inventato negli anni '30, durante il periodo del proibizionismo, e realizzato con pi\u00f9 basi alcoliche possibili con l'aggiunta di coca-cola per farlo sembrare un innocentissimo the freddo. In realt\u00e0 \u00e8 facile immaginare come ai tempi del proibizionismo fosse difficile procurarsi anche un solo liquore alcolico.\nLa bevanda deve il suo nome non alla presenza effettiva di t\u00e8 freddo ma all'aspetto finale della preparazione e all'odore, che assomigliano a quelli del t\u00e8 al limone.\nComposizione.\nIngredienti.\nLa ricetta ufficiale dell'IBA prevede:\nPreparazione.\nRiempire un bicchiere di tipo rock alto con cubetti di ghiaccio. Prendere uno shaker e versare al suo interno le componenti alcoliche e lo sweet e sour. Shakerare e versare nel bicchiere precedentemente riempito di ghiaccio. Aggiungere il top di coca cola. Infine, decorare con una fetta di limone e servire.\nPreparazione secondo ricetta comune.\nLa preparazione avviene in un bicchiere a collo medio-alto o in un highball (secondo il metodo IBA): si versano tutti gli ingredienti, tranne la cola, nel boston shaker senza ghiaccio, si shakera, si versa nel bicchiere pieno di ghiaccio, ed infine si aggiunge la cola a top (per dare colore e il sapore tipico al cocktail). Si pu\u00f2 guarnire il bicchiere con uno spicchio di limone. Servire con una cannuccia.\nIl colore ambrato, e in parte anche il sapore (se preparato correttamente, evitando la tequila con la quale si prepara il texas ice tea, con sapore pi\u00f9 sapido), ricordano appunto quelli dell'Ice Tea, il t\u00e8 freddo estivo.\nVarianti.\nIl Long Island Iced Tea \u00e8 la base per moltissimi coktail, i quali per la fama e la grande variet\u00e0 hanno dato origine ad una famiglia di hard drink, per l'appunto gli Iced Tea:"}
{"id": "417335", "revid": "124088243", "url": "https://it.wikipedia.org/wiki?curid=417335", "title": "Napoleone (nome)", "text": "Origine e diffusione.\n\u00c8 un nome non comune, di tradizione storica e ideologica, la cui diffusione \u00e8 dovuta per la maggior parte alla fama di Napoleone Bonaparte; attestato in Italia centrale gi\u00e0 nel XII secolo (con figure quali Napoleone della Torre e Napoleone di Voltaggio), venne poi portato in Corsica dalla famiglia del condottiero, che vi si trasfer\u00ec da Sarzana nel XVI secolo. \nAl di l\u00e0 di questo, per\u00f2, \u00e8 arduo descriverne l'esatta etimologia: alcune fonti ipotizzano un collegamento con il nome \"Neopolus\", portato da due santi martiri e connesso probabilmente con il toponimo di Napoli, mentre altre tentano di dargli improbabili origini germaniche (ad esempio, dal nome dei Nibelunghi, che vuol dire \"figli della nebbia\"). Per etimologia popolare si sono sviluppate anche altre spiegazioni del tutto fantasiose, come quella che considera il nome una fusione di \"Napoli\" e \"leone\".\nOnomastico.\nL'onomastico si pu\u00f2 festeggiare il 15 agosto (o il 2 maggio) in memoria di san Neopolo, chiamato anche Napoleone, martire e compagno di san Saturnino di Alessandria."}
{"id": "417343", "revid": "287204", "url": "https://it.wikipedia.org/wiki?curid=417343", "title": "Gustavo Mendez", "text": ""}
{"id": "417345", "revid": "226458", "url": "https://it.wikipedia.org/wiki?curid=417345", "title": "Novella (nome)", "text": "Origine e diffusione.\nQuesto nome deriva dal latino \"novellus\" (diminutivo di \"novus\", \"nuovo\"), ed \u00e8 tradizionalmente assegnato all'ultimo figlio nato (quindi \u00e8 affine, per semantica, ai nomi Navin e Novak); inoltre, nella sua forma femminile costituisce anche un nome tipicamente cristiano, che riflette la devozione verso Santa Maria Novella. \nPer quanto riguarda la sua diffusione, il nome \u00e8 accentrato in Emilia-Romagna e in Toscana.\nOnomastico.\nL'onomastico pu\u00f2 essere festeggiato il 1\u00ba novembre, in occasione di Ognissanti, in quanto nessuna santa ha mai portato questo nome, che \u00e8 quindi adespota."}
{"id": "417349", "revid": "47767", "url": "https://it.wikipedia.org/wiki?curid=417349", "title": "Nunzia", "text": ""}
{"id": "417351", "revid": "767487", "url": "https://it.wikipedia.org/wiki?curid=417351", "title": "Idrolasi", "text": "In biochimica una idrolasi () \u00e8 un enzima che catalizza l'idrolisi di un legame chimico. Un enzima in grado di catalizzare la seguente reazione, ad esempio, appartiene alla famiglia delle idrolasi.\nNomenclatura.\nIl nome sistematico di ogni idrolasi \u00e8 composto nel modo seguente: \"\"[Nome substrato]\" idrolasi\". In ogni caso, spesso si usa la terminologia \"\"[Nome substrato]\"asi\", come avviene ad esempio per le nucleasi, che idrolizzano acidi nucleici, o le fosfatasi, che idrolizzano gruppi fosfato.\nClassificazione.\nLa classificazione degli enzimi mediante numero EC inserisce le idrolasi nella categoria EC 3. Esistono inoltre 13 ulteriori sottoclassi, costituite in base al tipo di legame idrolizzato dall'enzima.\nPatologia.\nL'alterazione della sintesi di questa classe chimica di enzimi, solitamente su base genetica, determina una serie di patologie facenti parte dell'eterogeneo gruppo delle malattie da accumulo lisosomiale."}
{"id": "417352", "revid": "1005847", "url": "https://it.wikipedia.org/wiki?curid=417352", "title": "Elezioni presidenziali negli Stati Uniti d'America del 1992", "text": "Le elezioni presidenziali negli Stati Uniti d'America del 1992 si svolsero il 3 novembre. La sfida oppose il presidente repubblicano uscente George H. W. Bush e il candidato democratico Bill Clinton.\nDopo la conclusione vittoriosa della prima guerra del Golfo, a molti politologi parve che Bush godesse d'un consenso difficilmente scalfibile: secondo alcuni fu questa la ragione che spinse uno dei pi\u00f9 popolari esponenti democratici, Mario Cuomo, a rinunciare alla candidatura alle primarie dell\"Asinello\".\nBush, tuttavia, scont\u00f2 il fallimento delle proprie politiche economiche, nonch\u00e9 l'entrata in campo del miliardario Ross Perot, che - candidandosi alla presidenza da indipendente - dren\u00f2 molti consensi conservatori dal Partito Repubblicano, ottenendo il miglior risultato per un \"non schierato\" da oltre vent'anni. Ci\u00f2 spinse il candidato democratico Clinton in vantaggio nei sondaggi e infine, il 3 novembre 1992, alla vittoria con 370 voti elettorali.\nStatistiche.\nvoto presidenziale per gruppi sociali (dati in percentuale)."}
{"id": "417356", "revid": "226458", "url": "https://it.wikipedia.org/wiki?curid=417356", "title": "Nilva", "text": "Origine e diffusione.\nDi incerta interpretazione, potrebbe rappresentare l'ipocoristico di nomi doppi formati da un primo elemento terminante in \"-na\" o \"-nia\" (Anna, Antonia, Bruna, Giovanna, Marina, Silvana) e di un secondo elemento quale Elva, Ilvia o Silvia oppure una variante di Milva. Alcune varianti potrebbero rappresentare un alterato di Nirvana.\n\u00c8 diffuso principalmente in Toscana e in alcune zone dell'Emilia-Romagna.\nOnomastico.\nL'onomastico si festeggia il 1\u00ba novembre, festa di Ognissanti, essendo un nome adespota."}
{"id": "417358", "revid": "123833998", "url": "https://it.wikipedia.org/wiki?curid=417358", "title": "Cirvoi", "text": "Cirvoi (\"Zerg\u00f3i\" in dialetto locale) \u00e8 una frazione di Belluno.\nIl paese sorge a quota 545 metri sul livello del mare, nel versante settentrionale delle prealpi, ai piedi del Nevegal. Si trova a circa 5\u00a0km a sud dal capoluogo comunale.\nGeografia e accessi.\nCirvoi si raggiunge:\nCirvoi \u00e8 servito dall'autobus urbano (linea J).\nSi possono distinguere tre principali parti del paese: il nucleo centrale, organizzato attorno alla chiesa; la porzione lungo l'ultimo tratto di via Cirvoi verso la piazza; la zona meno abitata, verso il Nevegal e il torrente Cicogna con varie case sparse.\nStoria.\nDell'esistenza di Cirvoi si ha notizia certa, da atti di compravendita, dall'inizio del XVI secolo, anche se il paese esisteva gi\u00e0 in epoca pi\u00f9 antica. A Cirvoi si trova, infatti, un lavatoio che la tradizione orale del paese indica come coperchio di una tomba di epoca ostrogota . \nLo storico bellunese Piloni riferisce che gli abitanti di Cirvoi sarebbero stati liberati dalla servit\u00f9 della gleba soltanto nel 1414, su loro richiesta, ad opera del vescovo di Belluno e Feltre Enrico Scarampi. Secondo alcune fonti tale evento rifletterebbe la possibile localizzazione a Cirvoi di una presunta fara longobarda del Castionese. Il tipico cognome Dal Farra arriv\u00f2 a Cirvoi agli inizi del 1400 con alcune persone provenienti da Farra d'Alpago probabilmente allevatori di pecore e commercianti di legname. Nella met\u00e0 del 1600 si ha notizia che i Dal Farra avevano acquistato da Venezia i terreni appartenenti alla Regola del paese. Altro cognome tipico del paese \u00e8 Reolon che anticamente era scritto Revolon o Rovolon. Si pu\u00f2 ipotizzare che Cirvoi si trovasse su un'antica strada di passaggio fra la Val Belluna e Ceneda (attuale Vittorio Veneto) e che potesse essere sorto sui confini dell'Impero Bizantino. Quasi sicuramente nella zona sono passati i Romani, i Goti, gli Alemanni, i Longobardi ed ognuno pu\u00f2 aver lasciato traccia del proprio passaggio. \nMonumenti e luoghi d'interesse.\nLa chiesa del paese, il cui campanile \u00e8 stato ristrutturato nel 2006, \u00e8 intitolata a San Tiziano ed \u00e8 stata ampliata e restaurata dalla famiglia Persicini intorno alla met\u00e0 del 1600, su un preesistente impianto la cui pi\u00f9 antica testimonianza risale al 1394.Ma la chiesa era senz'altro antecedente a questa data. Essa \u00e8 qualificata come \"sacramentale\". All'interno si trovano alcune opere pittoriche e scultoree, fra le quali vi sono lavori di Antonio de Nes, Giovanni Fossa e Giuseppe Orisi.\nNella piazza di Cirvoi sono visibili dei murales dedicati alla Resistenza italiana, realizzati negli anni ottanta del XX secolo, in onore dei molti abitanti del paese che vi hanno partecipato come partigiani. Interessanti o quantomeno curiose sono anche le statue collocate sulle colonne dell'ingresso del cortile cosiddetto \"dei Sponga\", di fronte ai murales, piuttosto antiche ma di incerta origine (vedere galleria fotografica). Queste due particolari statue facevano parte del giardino della villa di campagna della nobile famiglia Persicini. La villa non \u00e8 pi\u00f9 visibile perch\u00e9 \u00e8 stata oggetto di restauri poco felici che ne hanno fatto perdere per sempre la configurazione seicentesca. Curiosa, sebbene certamente non antica, \u00e8 anche, salendo dalla piazza verso il Nevegal, la fontana detta \"dell'alpino\". Nella direzione opposta, scendendo dalla piazza, si incontrano un'altra particolare scultura sulla colonna al lato dell'ingresso di un cortile, e un lavatoio utilizzato fino a pochi decenni fa dagli abitanti del paese, restaurato nel 2006.\nEventi.\nA Cirvoi si tiene ogni due anni la Festa dei Cortivi, caratteristica manifestazione a met\u00e0 fra la sagra paesana e l'iniziativa culturale. Con frequenza annuale, neve permettendo, si svolge anche una gara di slittino lungo la ripida Via Col de Gou."}
{"id": "417364", "revid": "44638", "url": "https://it.wikipedia.org/wiki?curid=417364", "title": "R.S.C. Anderlecht", "text": ""}
{"id": "417365", "revid": "1005847", "url": "https://it.wikipedia.org/wiki?curid=417365", "title": "Elezioni presidenziali negli Stati Uniti d'America del 1996", "text": "Le elezioni presidenziali negli Stati Uniti d'America del 1996 si svolsero il 5 novembre. La sfida oppose il presidente democratico uscente Bill Clinton e il candidato repubblicano Bob Dole. Clinton riusc\u00ec a confermarsi alla carica con largo margine, infliggendo pi\u00f9 di otto punti percentuali di distacco a Dole. Netta fu anche la sconfitta dell'indipendente Ross Perot, che ottenne appena l'8% a fronte del 19% che aveva conquistato quattro anni prima e che era risultato determinante per la prima elezione dello stesso Clinton."}
{"id": "417366", "revid": "121532156", "url": "https://it.wikipedia.org/wiki?curid=417366", "title": "Worcestershire", "text": "Il Worcestershire (pronuncia o , abbreviato in Worcs) \u00e8 una contea dell'Inghilterra situata nella regione delle Midlands Occidentali. Dal 1974 al 1998 \u00e8 stata unita alla contea di Herefordshire.\nGeografia fisica.\nLa contea confina con le contee di Herefordshire, Shropshire, Staffordshire, West Midlands, Warwickshire e Gloucestershire.\nNella parte occidentale il confine \u00e8 segnato dalle colline Malvern sulle cui pendici \u00e8 posta la citt\u00e0 termale di Malvern. La parte occidentale delle colline si trova nell'Herefordshire. A sud, in corrispondenza del confine con il Gloucestershire, la contea \u00e8 interessata dai margini settentrionali delle colline Cotswolds. I fiumi principali che attraversano la contea sono il Severn e l'Avon. Fatta eccezione per la citt\u00e0 di Worcester e per alcuni grossi centri nella parte settentrionale la contea \u00e8 prevalentemente rurale.\nStoria.\nNella contea di Worcestershire si sono combattute importanti battaglie della storia inglese: quella di Evesham combattuta il 4 agosto 1265 (in cui trov\u00f2 la morte Simone V di Montfort) e successivamente nel corso della guerra civile inglese la battaglia di Worcester nel 1651.\nNel diciannovesimo secolo Worcester fu a centro della manifattura dei guanti, Kidderminster in quella dei tappeti mentre Redditch si specializz\u00f2 nella produzione di aghi e spilli. La cittadina di Droitwich Spa essendo situata su un largo deposito di sale \u00e8 stata un importante centro per la produzione di sale fin dai tempi dei romani. Tutte queste antiche industrie hanno subito un declino nel corso degli anni per essere sostituite da altre e pi\u00f9 varie attivit\u00e0 industriali.\nIl consiglio di contea fu istituito nel 1888.\nDal 1974 al 1998 la contea era unita a quella di Herefordshire formando un'unica contea chiamata contea di Worcester e Hereford.\nEconomia.\nLarga parte della contea era destinata in passato alla coltivazione della frutta e del luppolo. Le superfici dedicate a tali coltivazioni sono diminuite dalla seconda guerra mondiale anche se nella parte meridionale della contea, nella valle di Evesham, ci sono ancora tanti frutteti che la \"British Automobile Association\" ha appositamente segnalato un percorso stradale lungo il quale \u00e8 possibile vedere i frutteti in fiore a primavera.\nSullo stemma della citt\u00e0 di Worcester \u00e8 rappresentato un albero di pere nere. Le pere nere di Worcester sono ormai un frutto raro. Molto pi\u00f9 comuni sono i frutteti delle mele \"Worcester Pearmain\" e le prugne \"Peshore\", entrambe le variet\u00e0 sono originarie del Worcestershire.\nWorcester \u00e8 poi famosa per la sua salsa (conosciuta come \"Worcester sauce\") e per le sue porcellane. Nella citt\u00e0 di Malvern si producono le automobili Morgan e s'imbottiglia l'acqua minerale Malvern. Evesham ospita un'importante azienda informatica.\nCitt\u00e0 e villaggi.\nIl capoluogo di contea e la sola citt\u00e0 \u00e8 Worcester. Altri importanti centri sono Kidderminster, Bromsgrove e Redditch che sono cittadine satellite di Birmingham. Vi sono poi varie cittadine che storicamente ospitavano importanti mercati: Malvern, Droitwich Spa, Evesham, Bewdley, Pershore e Tenbury Wells.\nCultura e media.\nLa cattedrale di Worcester \u00e8 sede ogni tre anni del festival musicale \"Three Choirs Festival\" che vede la partecipazione dei cori delle cattedrali di Worcester, Gloucester e Hereford.\nNel villaggio di Broadheath a 10\u00a0km a nord-ovest di Worcester \u00e8 nato il compositore Edward Elgar.\nCi sono tre stazioni radio che trasmettono nella contea e nella vicina contea di Herefordshire.\nLa contea inoltre ospita il pi\u00f9 vecchio quotidiano al mondo ancora stampato: il Berrow Journal pubblicato a Worcester sin dal 1690.\nSport.\nLa contea \u00e8 la sede del Worcestershire County Cricket Club che partecipa con successo al campionato nazionale di cricket. Il club ha avuto tra i suoi giocatori Tom Graveney, Ian Botham, Glenn McGrath, Graeme Hick, Kapil Dev, Vikram Solanki, Don Kenyon e Basil D'Oliveira. La squadra di rugby del Worcester Rugby Football Club \u00e8 stata promossa nel Campionato inglese di rugby nel 2004 ma \u00e8 stato retrocesso nel 2010."}
{"id": "417367", "revid": "1318658", "url": "https://it.wikipedia.org/wiki?curid=417367", "title": "Jupiler League", "text": "A Jupiler League corrispondono le denominazioni di due divisioni di calcio sponsorizzate dalla Jupiler:"}
{"id": "417368", "revid": "77358", "url": "https://it.wikipedia.org/wiki?curid=417368", "title": "Jenisej", "text": ""}
{"id": "417376", "revid": "124123", "url": "https://it.wikipedia.org/wiki?curid=417376", "title": "Aderbale (re)", "text": "Primogenito del re Micipsa, sal\u00ec al potere alla sua morte, ma, forse su pressione dei Romani, che temevano la forza di uno Stato numida unificato, dovette condividere il potere con il fratello minore Iempsale e col cugino (e fratello adottivo) Giugurta (come gi\u00e0 era stato imposto da Scipione Emiliano all'epoca della successione di Massinissa).\nLa divisione dello Stato doveva essere di tipo territoriale, ma non vi fu modo di definirla con precisione. Ben presto Iempsale, che si era stabilito provvisoriamente a Thirmida, venne ucciso, con tutta probabilit\u00e0 su istigazione di Giugurta, che oramai non faceva pi\u00f9 mistero di mirare alla conquista dell'intero regno. Aderbale, sconfitto in battaglia dal pi\u00f9 esperto cugino, dovette rifugiarsi nella Provincia d'Africa, da cui poi and\u00f2 nella stessa Roma per fare valere i propri diritti.\nMa anche Giugurta aveva forti appoggi in Senato, sia per i meriti acquisiti durante l'assedio di Numanzia, sia perch\u00e9 non esitava ad usare la corruzione. La decisione fu quindi quella di inviare in Numidia una commissione senatoriale, con lo scopo di ripartire il regno tra i due. Nel 117 a.C., l'arbitrato di L. Opimio stabil\u00ec che a Giugurta andasse la parte occidentale (l'antico regno dei Massesili), confinante con la Mauretania, pi\u00f9 ricca e popolosa, mentre ad Aderbale spettava la parte orientale (l'antico regno dei Massili), con Cirta come capitale, pi\u00f9 urbanizzata e ricca di porti.\nCiononostante, Giugurta non esit\u00f2 ad invadere il territorio del cugino, e Aderbale dovette rifugiarsi a Cirta, che venne posta sotto assedio. Al termine dell'assedio (112 a.C.), nonostante le promesse di salvargli la vita, Giugurta fece torturare ed uccidere Aderbale, e non risparmi\u00f2 nemmeno i commercianti italici della citt\u00e0, che avevano fatto da mediatori, convincendolo ad arrendersi. Questa uccisione di cittadini romani fu il pretesto che i Romani utilizzarono poi per dichiarare guerra a Giugurta.\nSulla personalit\u00e0 di Aderbale poco si riesce a ricavare dai dati degli storici antichi. Appare indubbio che fosse meno capace, e meno esperto, di Giugurta in quello che concerne le arti militari, e molti indizi inducono a pensare che fosse piuttosto portato, come il padre a governare pacificamente e con saggezza."}
{"id": "417382", "revid": "666668", "url": "https://it.wikipedia.org/wiki?curid=417382", "title": "Rainardo", "text": "Origine e diffusione.\nContinua il francone \"Raginhard\" e poi \"Rainhard\", composto da \"ragin\", \"consiglio\" (sottinteso, anche \"consiglio divino\") e \"hard\", \"forte\", \"coraggioso\", \"valoroso\"; il significato viene interpretato in vari modi, fra cui \"consiglio del forte\", \"ardito nell'assemblea\" o anche \"valoroso per volere degli dei\". Entrambi gli elementi sono piuttosto comuni nei nomi germanici: il primo si ritrova anche in Rinaldo, Raniero, Raimondo e Rembrandt, il secondo in Eberardo, Eccardo, Adalardo, Gebardo e vari altri.\nIl nome era diffuso in Francia nella forma \"Renard\"; nelle fiabe medievali del \"Roman de Renart\" questo nome era portato da una volpe, e cos\u00ec in lingua francese \"renard\" \u00e8 diventato il nome della volpe (sostituendo il precedente termine \"goupil\"). Dalla Francia giunse in Italia, principalmente per vie letterarie, nella forma Rainardo, che godette di un certo uso solo durante il Medioevo e oggi ha ben scarso utilizzo (fa eccezione l'Alto Adige dove \u00e8 comune nella sua forma tedesca). Sempre dalla Francia, tramite i normanni, venne introdotto in Inghilterra nella forma \"Reinard\", ma anche in questo caso il nome non ebbe mai ampia diffusione.\nIl nome \u00e8 spesso associato a Rinaldo, simile per etimologia e storia onomastica.\nOnomastico.\nL'onomastico pu\u00f2 essere festeggiato in memoria di vari santi che portavano questo nome o le sue varianti, commemorati alle date seguenti:"}
{"id": "417393", "revid": "1005847", "url": "https://it.wikipedia.org/wiki?curid=417393", "title": "Elezioni presidenziali negli Stati Uniti d'America del 2000", "text": "Le elezioni presidenziali negli Stati Uniti d'America del 2000 si svolsero il 7 novembre. La sfida oppose il candidato repubblicano George W. Bush e il vicepresidente democratico uscente Al Gore. In termini di voto popolare prevalse quest'ultimo, ma i voti elettorali, 271 contro 266, furono favorevoli a Bush e ne determinarono l'elezione.\nLa proclamazione del vincitore venne rinviata per molti giorni, poich\u00e9 nello stato determinante della Florida fu necessario ricontare i voti, addirittura a mano. Bush ottenne la maggioranza in Florida con un distacco di appena 537 voti.\nRisultati.\nQuando i risultati provvisori incominciarono ad essere diffusi, fu subito chiaro che, a differenza di quanto accaduto in passato, il risultato sarebbe rimasto in sospeso fino al totale riconteggio dei voti. Con la sola eccezione dello Stato della Florida, Bush aveva ottenuto la maggioranza dei voti in tutti gli stati meridionali con larghi margini, ed inoltre aveva ottenuto pi\u00f9 voti anche in Ohio, Indiana e diversi stati della zona del Midwest e delle Montagne Rocciose.\nGore, invece, aveva vinto in tutti gli stati nordorientali (con la sola eccezione del New Hampshire), diversi stati dell'Upper Midwest e della costa del Pacifico (inclusa la California). Nella notte del 7 novembre, col passare delle ore, era divenuto ormai chiaro che sarebbe stata la Florida lo Stato il cui vincitore sarebbe stato eletto presidente. La mattina dell'8 novembre, quando i risultati nazionali furono resi noti, Bush aveva vinto un totale di 246 voti elettorali, mentre Gore ne aveva ottenuti 225 (ne servivano 270 per vincere). Le votazioni in due Stati poco rilevanti dal punto di vista dei voti (New Mexico, possessore di 5 voti elettorali, ed Oregon, 7 voti) erano ancora in bilico. Tuttavia, il caso pi\u00f9 rilevante dal punto di vista mediatico era quello dello Stato della Florida (25 voti), e sebbene i due Stati centrali furono in seguito aggiudicati a Gore, i voti della Florida rimasero decisivi ai fini della vittoria di uno dei due candidati. I risultati ufficiali non furono resi noti per oltre un mese, a causa delle difficolt\u00e0 nella raccolta e nel riconteggio delle schede.\nContestazioni.\nIl caso \"Bush vs Gore\" fu un caso giudiziario trattato dalla Corte Suprema degli Stati Uniti l'11 dicembre del 2000 e determin\u00f2 il risultato delle elezioni presidenziali statunitensi del 2000. In tre separate sessioni di giudizio, i giudici decisero con una maggioranza di 7 a 2 che il riconteggio delle schede che stava avendo luogo in alcune contee della Florida doveva essere sospeso a causa di una mancanza di basi coerenti. In un'ulteriore sessione di giudizio fu stabilito con una maggioranza di 5 a 4 che non vi era tempo a sufficienza per stabilire le basi per un nuovo riconteggio che avrebbe potuto rispettare i termini elettorali nello Stato della Florida.\nLa decisione della corte ferm\u00f2 il riconteggio dei voti e permise al segretario di stato della Florida Katherine Harris di validare la vittoria elettorale di George W. Bush in quello Stato. I 25 voti dei grandi elettori nella Florida diedero al candidato repubblicano la vittoria nelle elezioni presidenziali.\nIl retroscena.\nLe elezioni presidenziali ebbero luogo il 7 novembre del 2000. Secondo il sistema elettorale statunitense, ogni Stato conduce le proprie consultazioni per la scelta del presidente e ogni candidato riceve un numero diverso di voti dei grandi elettori, a seconda dello Stato in cui vince. Chi ottiene la maggioranza dei voti dei grandi elettori a livello federale \u00e8 eletto presidente degli Stati Uniti d'America. Nel 2000, il numero dei voti dei grandi elettori necessari per la vittoria era di 269.\nL'8 novembre del 2000, il rapporto della divisione elettorale in Florida affermava che Bush aveva un margine di vittoria di 1784 voti, equivalente allo 0,5 % di scarto. Secondo lo statuto della Florida, una tale situazione richiedeva un riconteggio automatico dei voti. Tale processo risult\u00f2 in una restrizione del margine di vittoria per Bush e il 10 novembre, terminato il riconteggio in tutte le contee tranne una, tale margine si era assottigliato fino a raggiungere 327 voti.\nLe leggi elettorali della Florida consentono a un candidato di richiedere un riconteggio manuale dei voti espressi in una contea, cosa che Gore fece per quattro casi della Florida: Volusia, Palm Beach, Broward e Miami-Dade, che acconsentirono alla procedura. Tuttavia, secondo tali leggi, tutte le contee dovevano dichiarare i loro risultati al segretario di stato della Florida entro sette giorni dalle elezioni; molte di esse, che effettuavano il riconteggio manuale, credettero di non poter rispettare tale scadenza. Il 14 novembre, ultimo giorno a disposizione, la corte della Florida dichiar\u00f2 tale termine come obbligatorio, permettendo per\u00f2 che le contee potessero emendare i loro risultati in una data successiva.\nIl caso.\nLa disputa nel caso Bush vs. Gore venne portata davanti alla corte l'11 dicembre dagli avvocati di ambo le parti: per Bush dall'avvocato Theodore B. Olson, proveniente dal Distretto di Columbia e per Gore da David Boies. Data l'importanza del caso, la Corte Suprema espresse il suo verdetto solamente 16 ore dopo le udienze e le sorti del caso vennero strettamente legate alle sorti del caso \"Bush v. Palm Beach County Canvassing Board\"."}
{"id": "417398", "revid": "1926649", "url": "https://it.wikipedia.org/wiki?curid=417398", "title": "Vlada Avramov", "text": "Carriera.\nClub.\nGli esordi in patria.\nHa iniziato la carriera nel Vojvodina Novi Sad con il quale debutta, appena diciannovenne, nel campionato serbo nel 1999, disputando 16 partite. Anche nella stagione successiva si dimostra portiere dalle grandi qualit\u00e0, scendendo in campo in 20 occasioni.\nL'arrivo in Italia: Vicenza, Pescara, Fiorentina e Treviso.\nAcquistato dal nell'estate del 2001, resta in panchina tutto l'anno alle spalle di Giorgio Sterchele, avendo la soddisfazione di debuttare in serie B nell'ultima partita con il Cagliari. Nella stagione seguente, nel caos della gestione Mandorlini, la porta del vede alternarsi dapprima Campagnolo, poi Sterchele e, solo dopo il suo infortunio, Avramov che, colta la possibilit\u00e0 al volo, si dimostra una delle pi\u00f9 piacevoli e positive sorprese dell'annata biancorossa. La stagione seguente, sotto la guida di mister Iachini, Avramov diventa uno dei punti di forza della squadra berica, scendendo in campo per ben 41 volte e salvando il risultato in pi\u00f9 occasioni. La sua quarta stagione in biancorosso lo vede ancora titolare, ma dopo una prima parte di torneo non brillantissima, complice comunque errori imbarazzanti della difesa, lo vedono perdere il posto, dopo 23 incontri, a favore dell'amico e pi\u00f9 esperto Sterchele.\nNon avendo certezze, e per non sprecare una stagione in panchina, pur rimanendo propriet\u00e0 del , passa al , dove l'inizio non \u00e8 dei migliori, in quanto gli viene preferito Michele Tardioli. Dopo un infortunio del portiere titolare, Avramov debutta con la nuova casacca, non perdendo pi\u00f9 il posto fisso (26 le sue presenze a fine stagione) e dimostrandosi uno dei migliori portieri della Serie B, attirando le mire dei grandi club, tra cui la Fiorentina che acquista il suo cartellino dal il 5 giugno 2006 per 1.200.000 \u20ac.\nAlla fine di agosto, avendo davanti portieri pi\u00f9 esperti quali S\u00e9bastien Frey e Bogdan Lobon\u021b, viene ceduto in prestito al Treviso di cui diventa subito titolare, disputando 38 incontri di buon livello a difesa della porta biancoceleste.\nRientrato a Firenze, diventa il secondo portiere della formazione viola, debuttando in Serie A il 17 febbraio 2008 nel corso di Fiorentina-Catania 2-1. Il 4 novembre 2009 esordisce in Champions League nella gara tra Fiorentina e il Debrecen, vinta dai Viola per 5-2.\nNella stagione 2010-2011 diventa il terzo portiere dopo S\u00e9bastien Frey e Artur Boruc, e il quarto con l'arrivo a gennaio di Neto.\nCagliari.\nNell'estate del 2011, dopo essersi svincolato dalla Fiorentina, firma con il Cagliari. Debutta in campionato, il 1\u00ba aprile nella gara vinta dai sardi con il risultato di 2-0 contro gli Orobici dell' a causa dell'infortunio del collega Michael Agazzi.\nRitorna titolare nel 2013, nuovamente a causa dell'infortunio del primo portiere, e difende la porta dei rossoblu il 25 novembre in occasione del match contro la compiendo interventi decisivi e permettendo al Cagliari di concludere la partita sul risultato di 0-0. Gioca pi\u00f9 di met\u00e0 campionato da titolare, ben figurando.\nConcluso il campionato di Serie A 2013-2014, invece di andare in vacanza come molti colleghi calciatori, decide di tornare in Serbia, colpita da una gravissima alluvione, per portare soccorso alla sua gente prestando aiuti umanitari.\nTorino e prestito all'Atalanta.\nSvincolatosi dal Cagliari, il 19 luglio 2014 firma un contratto con il Torino, prendendo a parte a tutto il ritiro estivo ed ai preliminari di Europa League oltre che alla prima di campionato dove rimane in panchina senza mai debuttare ufficialmente. Cos\u00ec il successivo 1\u00ba settembre passa in prestito gratuito per un anno all'Atalanta. Fa il suo esordio assoluto con la maglia dell'Atalanta nella partita di Coppa Italia vinta per 2-0 contro l'Avellino il 3 dicembre 2014. Il 10 maggio 2015 gioca la sua prima ed unica partita di campionato con la maglia dei bergamaschi, sul campo del . A fine stagione dopo solo una presenza in campionato non viene riscattato restando svincolato.\nFC Tokyo.\nIl 2 settembre 2015 viene ingaggiato dal Football Club Tokyo, allenato da Massimo Ficcadenti, ma il suo contratto viene successivamente rescisso il 27 dicembre dello stesso anno dopo otto presenze restando ancora una volta svincolato.\nNazionale.\nNelle qualificazioni al \u00e8 stabilmente nel giro della Nazionale serba, con cui debutta il 21 novembre 2007 in occasione di Serbia-Polonia, difendendo i pali nuovamente quattro giorni dopo nella sfida vinta 1-0 contro il Kazakistan.\nAllenatore.\nDopo oltre un anno di pausa, nel luglio 2017 abbandona il calcio giocato e su richiesta di Cesare Prandelli diventa vice preparatore dei portieri dell'Al-Nasr Sports Club. dove rimane per una stagione. Il 14 luglio 2018 entra nello staff di David Suazo come allenatore dei portieri al Brescia, ma a causa dei risultati negativi il 18 settembre con l'esonero di Suazo viene sollevato anche lui dall'incarico. Il 29 maggio 2019 accetta la proposta del mister Giuseppe Sannino che lo inserisce nel suo staff come preparatore dei portieri all'Honv\u00e9d di Budapest.2020/2021 inizia ad allenare i portieri di \u00c7aykur Rizespor nella Super Lig,massimo campionato turco."}
{"id": "417408", "revid": "287204", "url": "https://it.wikipedia.org/wiki?curid=417408", "title": "Uomo di Oberkassel", "text": ""}
{"id": "417410", "revid": "2224275", "url": "https://it.wikipedia.org/wiki?curid=417410", "title": "Balzi Rossi", "text": "Balzi Rossi (italianizzato dal ventimigliese \"B\u00e0ussi Russi\" = \"sassi rossi\", in francese anche \"Baouss\u00e9-Rouss\u00e9\") \u00e8 un toponimo dato a una spiaggia (nota anche come \"spiaggia delle uova\"), un museo e un complesso di grotte in cui sono stati scoperti, a partire dalla seconda met\u00e0 dell'Ottocento, numerosi reperti di epoca paleolitica. Il sito archeologico \u00e8 situato nei pressi della frazione Grimaldi di Ventimiglia, a poca distanza dal valico di frontiera di Ponte San Ludovico tra Italia e Francia.\nIl luogo deve il nome al tipico colore della roccia meteorizzata, una falesia alta circa 100 m formata da calcare dolomitico ricco di minerali ferrosi. Il sito e l'area archeologica sono gestiti della Direzione Regionale Musei della Liguria del Ministero per i Beni e le Attivit\u00e0 Culturali e per il Turismo.\nCaratteristiche.\nIl complesso \u00e8 formato da una quindicina di cavit\u00e0, di cui le pi\u00f9 importanti sono (da ovest ad est):\nFra i numerosi reperti in esse rinvenuti vi sono resti di animali di varie epoche, sepolture umane (in tutto una ventina), svariati oggetti (fra cui statuette -\u00a0le cosiddette \"Veneri dei Balzi Rossi\"\u00a0-, ornamenti, utensili in pietra) e anche un'incisione rupestre raffigurante un cavallo. Almeno sette degli scheletri scoperti sono riferibili alla presenza dell'Uomo di Cro-Magnon, il cui tipo locale era denominato \"Uomo di Grimaldi\".\nPresso le grotte \u00e8 allestito un museo (fondato nel 1898 da sir Thomas Hanbury, ampliato e rinnovato nel 1994), che custodisce alcuni degli scheletri e dei manufatti ritrovati.\nLe principali sepolture.\nLe principali sepolture, tutte di individui del tipo di Cro-Magnon, si distinguono in un gruppo recente databile all'epigravettiano finale (ne fan parte i bambini messi in luce dal Rivi\u00e8re e lo scheletro femminile rinvenuto negli strati alti della grotta dei Fanciulli), ed uno precedente, gravettiano/aurignaziano. L'orizzonte pi\u00f9 basso apparterrebbe al musteriano, e manca di reperti umani.\nLe sepolture sono le seguenti:\n\u00c8 a questi ultimi individui, in particolare, che si deve la definizione di \"negroidi di Grimaldi\" (poi \"uomo di Grimaldi\") a causa della morfologia apparentemente analoga al tipo umano negroide moderno. Questo almeno \u00e8 quanto si era pensato sino agli inizi degli anni settanta, quando pi\u00f9 attente analisi effettuate dall'antropologo dentario Pierre Legoux dimostrarono che il prognatismo facciale era dovuto nel caso della donna ad un difetto di masticazione e per l'adolescente si trattava di una contraffazione effettuata per fare rientrare la scoperta nella casistica dei cosiddetti \"anelli mancanti\" della catena evolutiva. In realt\u00e0 anche questi due individui appartenevano al tipo Cro-Magnon come tutti gli altri.\nUomo di Grimaldi.\nLa doppia sepoltura, della grotta dei Fanciulli, formata da una donna anziana e un adolescente, pur se cromagnonoidi, si differenziava per le caratteristiche particolari degli individui, almeno relativamente agli altri \"Homo sapiens\" europei.\nLe caratteristiche antropologiche del tipo sono:\nS. Sergi insieme a Ugo Chiamparino propose (1967) che i Grimaldiani fossero di origine africana, ma l'opinione pi\u00f9 diffusa \u00e8 che la somiglianza con i negroidi non implichi legame genetico. H. Vallois nega anche l'affinit\u00e0. Un nuovo esame del cranio dell'adolescente effettuato tra il 1973 e il 1974 da Olivier e Mantelin ha confermato l'appartenenza cromagnoide del soggetto.\nVia Julia Augusta.\nLasciando il capo della Mortola, la via Julia Augusta proseguiva il suo itinerario verso Cemenelum attraversando la falesia dei Balzi Rossi.\nNell'ambiente naturale dei Balzi Rossi \u00e8 difficile trovare (dopo la costruzione, nel Novecento, della linea ferroviaria Ventimiglia-Nizza e i danni causati dalla seconda guerra mondiale) delle tracce conservate dell'antica via romana.\nOggi, a valle della ferrovia, si pu\u00f2 osservare l'unica testimonianza, una \"tagliata\" scavata nella roccia che permetteva il passaggio, quasi in riva al mare, della strada romana."}
{"id": "417411", "revid": "1714743", "url": "https://it.wikipedia.org/wiki?curid=417411", "title": "Carlo XV di Svezia", "text": "Era il primogenito di re Oscar I e Giuseppina di Leuchtenberg. Il 19 giugno 1851 spos\u00f2 Luisa dei Paesi Bassi, figlia del principe Federico dei Paesi Bassi e della principessa Luisa di Prussia, e nipote di re Guglielmo I dei Paesi Bassi.\nBiografia.\nInfanzia.\nNato nel Palazzo reale di Stoccolma, alla sua nascita fu subito creato duca di Scania. Il Principe ereditario fu brevemente vicer\u00e9 di Norvegia nel 1856 e nel 1857. Durante la sua infanzia fu affidato alle cure della contessa Christina Ulrika Taube, la governante reale. Come figlio di Giuseppina di Leuchtenberg, era discendente di re Gustavo I di Svezia e di una sorella di re Carlo X di Svezia, la cui discendenza ritorn\u00f2 sul trono dopo averlo perso, nel 1818, dopo la morte di re Carlo XIII di Svezia.\nPrincipe ereditario.\nSuo nonno, Carlo XIV, fu colpito da un ictus nel giorno del suo 81\u00ba compleanno, nel 1844, morendo poco dopo. Gli successe il suo unico figlio con il nome di Oscar I. Dopo l'ascesa al trono di suo padre, il giovane Carlo fu nominato cancelliere delle universit\u00e0 di Uppsala e Lund e, nel 1853, cancelliere della Reale Accademia delle Belle Arti. L'11 febbraio 1846 fu nominato membro onorario dell'Accademia reale svedese delle scienze.\nIl principe ereditario fu vicer\u00e9 di Norvegia brevemente nel 1856 e nel 1857. Divent\u00f2 reggente il 25 settembre 1857.\nMatrimonio.\nIl 19 giugno 1850 Carlo spos\u00f2 a Stoccolma la principessa Luisa dei Paesi Bassi, nipote di Guglielmo II dei Paesi Bassi, attraverso suo padre e nipote di Guglielmo I di Prussia, attraverso sua madre. \nLuisa era una donna colta e raffinata, tuttavia, era considerata piuttosto normale e Carlo era deluso dal suo aspetto. Luisa era innamorata di suo marito, mentre lui preferiva altre donne, rattristandola profondamente. Le sue amate ben note comprendevano l'attrice Laura Bergn\u00e9hr, la contessa Josephine Sparre, Wilhelmine Schr\u00f6der e le attrici Hanna Styrell ed Elise Hwasser. D'altra parte, il suo rapporto con la sua unica figlia, Luisa, era unito.\nMolti pettegolezzi sostengono che Carlo ebbe molti figli illegittimi.\nRe di Svezia e di Norvegia.\nCome principe ereditario, i suoi modi bruschi e non convenzionali indussero molti a preoccuparsi della sua futura ascesa al trono, anche se poi Carlo si dimostr\u00f2 uno dei pi\u00f9 popolari re scandinavi e uno dei re pi\u00f9 fedeli alla costituzione. Il suo regno divenne famoso per le sue riforme: la legge comunale (1862), la legge ecclesiastica (1863) e la legge sul crimine (1864) furono approvate proprio per volere del re, il cui motto era: \u00ab\"Land skall med lag byggas\"\u00bb (con la legge si costruir\u00e0 lo Stato).\nCarlo era un convinto difensore della causa scandinava e della politica di solidariet\u00e0 tra i tre regni settentrionali; la sua forte amicizia con re Federico VII di Danimarca, lo indusse a promettere alla Danimarca il suo sostegno alla vigilia della guerra del 1864, che, per certi aspetti, era ingiustificabile. Comunque, a causa della mancanza di preparazione dell'esercito svedese e delle difficolt\u00e0 della situazione, Carlo fu obbligato a dichiararsi poi neutrale.\nMorte.\nIl re mor\u00ec a Malm\u00f6 il 18 settembre 1872.\nCome suo padre e suo nonno, fu massone e Gran Maestro della Massoneria svedese.\nCarlo XV era un apprezzato pittore, e le sue poesie rivelano la sua perizia nello scrivere. Gli successe al trono di Norvegia e Svezia il fratello Oscar II. Poche settimane prima della morte di Carlo XV/IV, la figlia Luisa diede alla luce il suo secondo figlio, il giovane principe di Danimarca fu battezzato con il nome del nonno, Carlo, e nel 1905 questo nipote, il principe Carlo, sal\u00ec al trono di Norvegia, diventando cos\u00ec successore del nonno, da parte della madre, nel Paese, e assunse il nome regnante di Haakon VII. L'attuale sovrano, re Harald V di Norvegia, \u00e8 pro-pro-pronipote di Carlo, anche da parte di madre.\nNessun re di Svezia successivo a Carlo XV \u00e8 suo diretto discendente. I suoi discendenti, comunque, sono, o sono stati, sui troni di Danimarca, Lussemburgo, Grecia, Belgio e Norvegia.\nDiscendenza.\nCarlo e Luisa dei Paesi Bassi ebbero due figli:\nCarlo ebbe anche due figli illegittimi:"}
{"id": "417429", "revid": "348618", "url": "https://it.wikipedia.org/wiki?curid=417429", "title": "Rachele (nome)", "text": "Origine e diffusione.\nDeriva dal nome ebraico \u05e8\u05b8\u05d7\u05b5\u05dc (\"Ra\u1e25el\"), adattato in greco come \u03a1\u03b1\u03c7\u03b7\u03bb (\"Rachel\") o \"Hrakhel\" ed in latino come \"Rachel\". Il significato \u00e8 letteralmente \"pecora\", \"pecorella\".\nNome di tradizione biblica, viene portato da Rachele, la moglie prediletta di Giacobbe, madre di Giuseppe e Beniamino. L'uso di questo nome era diffuso fra gli ebrei nel Medioevo; in inglese, prese piede fra i cristiani solo dopo la Riforma protestante. Le due forme inglesi moderne \"Rachael\" e \"Rachelle\" si sono plausibilmente alterate l'una sotto l'influsso di \"Michael\", l'altra di \"Rochelle\".\nOnomastico.\nL'onomastico viene festeggiato il 30 settembre in memoria di santa Rachele, sposa di Giacobbe, considerata santa alla stregua di tutti gli antenati di Ges\u00f9, che collettivamente sono commemorati il 24 dicembre."}
{"id": "417436", "revid": "110157", "url": "https://it.wikipedia.org/wiki?curid=417436", "title": "Regolo (nome)", "text": "Origine e diffusione.\nDeriva dal \"cognomen\" romano \"Regulus\", tipico della \"gens Atilia\"; esso \u00e8 tratto da \"regulus\", un diminutivo di \"rex, regis\", \"re\", ed \u00e8 quindi interpretabile come \"giovane re\", \"piccolo re\", \"reuccio\", \"principe\".\nTra i vari personaggi storici che lo portarono \u00e8 da ricordare soprattutto Marco Atilio Regolo, comandante durante la prima guerra punica, alla cui figura sono ispirate anche varie opere fra cui l'\"Attilio Regolo\" di Metastasio. Cos\u00ec si chiamano inoltre la stella Regolo, la principale della costellazione del Leone, e il regolo, un piccolo uccello (questo per via della macchina colorata che gli \"corona\" la fronte). La diffusione in Italia (peraltro scarsa) \u00e8 dovuta, oltre che alla memoria del condottiero romano, anche al culto di diversi santi cos\u00ec chiamati; \u00e8 attestato maggiormente nel Centro-Nord e in Abruzzo, e in particolare in Emilia-Romagna.\nOnomastico.\nL'onomastico si pu\u00f2 festeggiare in memoria di pi\u00f9 santi, alle date seguenti:\nL'11 settembre si festeggia inoltre santa Regola, martire con il marito (o fratello) Felice e il servo Esuperanzio a Zurigo, il cui nome va per\u00f2 ricondotto al latino \"regula\", \"regola\"."}
{"id": "417438", "revid": "113458825", "url": "https://it.wikipedia.org/wiki?curid=417438", "title": "Keiji il magnifico", "text": " \u00e8 un manga tratto da un racconto di Keichiro Ryu e disegnato da Tetsuo Hara.\nL'opera, che si compone in 18 numeri, \u00e8 stata pubblicata per la prima volta in Giappone dalla Sh\u016beisha dal 1990 al 1994, e successivamente in Italia dalla Star Comics tra l'aprile 1999 e il settembre 2000. \u00c8 stato anche trasportato in una versione animata nel 2013.\nTrama.\nIl fumetto racconta le avventure romanzate di Maeda Keiji, personaggio realmente esistito, considerato il pi\u00f9 grande kabukimono (persona eccentrica, che ama distinguersi dagli altri nel modo di comportarsi e nell'aspetto, col fine ultimo di imporre la propria volont\u00e0 sugli altri) mai esistito in Giappone. Keiji \u00e8 figlio naturale di Takigawa Masuuji e di una delle sue concubine; all'epoca la famiglia Maeda \u00e8 in rapporti di vassallaggio con i Takigawa, e durante un ricevimento Maeda Toshihisa incontra la donna e chiede ai Takigawa il permesso di sposarla; la prima notte di nozze la sposa confessa di essere gi\u00e0 incinta del suo precedente signore, ma invece di ucciderla (consuetudine in un'epoca in cui l'onore e il sangue nobile erano fondamentali) Toshihisa, follemente innamorato di lei, dichiara di volerlo adottare come fosse suo. Cos\u00ec, alla sua nascita Keiji (il cui nome completo \u00e8 Keijiro Toshimasu Maeda) diventa ufficialmente figlio di Toshihisa e quindi nipote di Maeda Toshiie, uno dei pi\u00f9 ricchi feudatari giapponesi dell'epoca Sengoku (1467-1568). In questo periodo si svolgono grandi battaglie per decidere chi dominer\u00e0 il Giappone dopo Oda Nobunaga e Keiji, cresciuto sui campi di battaglia e dotato di grande forza, partecipa a molti di questi eventi bellici. Keiji inoltre incontra, sul campo di battaglia e non, le maggiori figure storiche dell'epoca.&lt;br&gt;\nIn verit\u00e0, le vicende del \"manga\", che lo sceneggiatore sostiene ambientate nell'epoca Sengoku (1467-1573), sono ambientate soprattutto nel periodo Azuchi-Momoyama (1568\u20131603); ci\u00f2 si evince dalle informazioni storiche fornite dagli stessi autori durante lo svolgimento della trama, per informare il lettore e calarlo nell'atmosfera dell'epoca.\nKeiji \u00e8 un personaggio dai forti senso dell'onore e personalit\u00e0, e segue il principio base dell'essere kabukimono fino in fondo. Pertanto, Keiji cerca di imporre sempre la propria volont\u00e0 fino in fondo, consapevole che ci\u00f2 significa essere liberi non solo di agire a proprio piacimento, ma anche di essere uccisi \"come un cane\".&lt;br&gt;Keiji non va d'accordo con lo zio, che pi\u00f9 volte cerca di farlo uccidere o di creare pretesti per poterlo giustiziare. Keiji rimane entro il clan e quindi sotto l'autorit\u00e0 dello zio solo fino alla morte di Toshihisa, poi si comporta in modo da venir cacciato dal clan (cosa che salva l'onore del clan stesso, in quanto un samurai che abbandona volontariamente il proprio padrone lo disonora).\nVari personaggi di finzione accompagnano Keiji nei suoi viaggi e avventure.\nNel primo capitolo del manga Keiji incontra e si lega al cavallo \"diabolico\" Matsukase (in giapponese \"vento che soffia tra i pini\"), un animale pi\u00f9 grande del consueto (\u00e8 la copia di Re Nero, il cavallo di Raoul) e pertanto capace di sopportare il peso di Keiji, ma che nessun altro riesce a cavalcare. Da allora i due sono inseparabili.&lt;br&gt;&lt;br&gt;\nPer un certo periodo Keiji \u00e8 accompagnato dalla piccola Ofu. Keiji incontra la ragazzina quando si trova a confrontarsi con un esperto di arti marziali di nome Gankibo, che Ofu deve seguire portando sulla testa un secchio in cui raccoglie le orecchie dei nemici morti. Gli spiriti dei caduti la tormentano e quando Keiji sconfigge Gankibo libera Ofu dal suo compito, dando anche pace agli spiriti. Ofu in realt\u00e0 ha 14 o 15 anni, ma sembra una bambina perch\u00e9 ha deciso di non crescere.&lt;br&gt;&lt;br&gt;\nIl piccolo shinobi Sutemaru \u00e8 il primo vassallo che si mette al servizio di Keiji. All'inizio Sutemaru fa parte della truppa di ninja di Kaga, al servizio di Maeda Toshiie, e vuole uccidere Keiji e Matsukase (il cavallo che ha travolto e ucciso suo fratello). Presto tuttavia Sutemaru decide di abbandonare la truppa dei ninja e di rimanere con Keiji, che serve fedelmente nella speranza, un giorno, di riuscire a ucciderlo. Sutemaru combatte con armi da taglio, kunai e esplosivi, oltre a fare spesso da esploratore per Keiji. Peculiarit\u00e0 del personaggio sono il fatto di canticchiare sempre quando combatte e di non riuscire a mentire (ogni volta che lo fa gli occhi gli diventano strabici).&lt;br&gt;&lt;br&gt;\nL\"'orco\" Iwabee, originario del villaggio di Nagiri, compare per la prima volta intenzionato a portare via Ofu. Iwabee spiegher\u00e0 di essere il padre adottivo della ragazzina, che ha cresciuto per qualche tempo prima che il capovillaggio di Nagiri decidesse di abbandonarla sul fiume per il bene del villaggio. Gli abitanti di Nagiri, infatti, noti come \"orchi\", sono spie dirette dell'imperatore, al suo diretto servizio. Ofu \u00e8 figlia di una donna di Nagiri e del capo dei cortigiani imperiali, fedele a Hideyoshi Toyotomi: se la cosa fosse risaputa, la fazione di Toyotomi vacillerebbe, creando le basi per una spaccatura politica a favore del clan H\u014dj\u014d. Attorno a Ofu e al complotto per usare politicamente la ragazzina vertono diciannove capitoli, che porteranno in scena uno dei pi\u00f9 abili avversari di Keiji, il ninja \"Kotaro\" della famiglia \"Fuma\". Una volta risolta la questione, Iwabee rimane con Keiji, al cui servizio mette la propria grande forza e l'abilit\u00e0 di leggere nel pensiero.&lt;br&gt;&lt;br&gt;\nL'ultimo personaggio importante \u00e8 Lisa, una giovane donna bellissima dai capelli biondi: suo padre Yoshiro \u00e8 figlio di Sen no Riky\u016b (il cui nome alla nascita era Yoshiro) e di una donna occidentale, portata come schiava su una nave pirata europea che si scontrer\u00e0 con i mercanti di Sakai; Yoshiro conoscer\u00e0 Keiji e gli mostrer\u00e0 un ritratto di sua figlia, e il kabukimono si innamorer\u00e0 perdutamente della ragazza, contesa anche dal pirata spagnolo Carlos e dal re di Ryukyu (oggi Okinawa, isola principale dell'arcipelago Ryukyu).&lt;br&gt;&lt;br&gt;\nTra i personaggi storici incontrati da Keiji vi sono suo zio Toshiie Maeda (noto anche come Mataza il lanciere), il \"kanpaku\" (reggente dell'Imperatore) Hideyoshi Toyotomi, Tokugawa Ieyasu (che prender\u00e0 il posto di Hideyoshi alla sua morte), Hattori Hanz\u014d (capo dei ninja di Iga al servizio di Ieyasu), Nobunaga Oda (ex padrone di Hideyoshi e Ieyasu), il maestro di cerimonie Sen no Riky\u016b, il comandante militare della regione Yamashiro (dove si trovava la capitale del tempo, Kyoto) Kanetsugu Naoe e il suo signore Kagekatsu Uesugi (nipote e successore del noto \"daimyo\" Uesugi Kenshin, detto il Dio della Guerra Bishamonten), Mitsunari Ishida (favorito di Hideyoshi e cugino di Kanetsugu Naoe) e Date Masamune, \"daimyo\" delle terre settentrionali dal paese.&lt;br&gt;&lt;br&gt;\nDopo la battaglia di Sekigahara, nella quale Mitsunari Ishida e Ieyasu Tokugawa si giocano il controllo del paese, Keiji si trova dalla parte perdente (in realt\u00e0 si \u00e8 schierato e registrato come vassallo di Kanetsugu Naoe per aiutare il clan Uesugi, che Ieyasu ha provocato per cercare una guerra al solo scopo di far muovere Mitsunari e farlo scoprire), e decide di incontrare Ieyasu come ambasciatore di Uesugi; si rade a zero i lunghi capelli come un bonzo e rinuncia al compenso cui ha diritto come samurai del clan Uesugi; fatta la pace, si tiene fuori dalla scena finch\u00e9 Kanetsugu non gli chiede di venire con lui nel suo feudo, e Keiji accetta: la mattina successiva, regala il denaro rimastogli e mette in piedi una festa improvvisata, mentre i \"balloon\" raccontano che si trasferir\u00e0 con Lisa presso il clan Naoe e smetter\u00e0 di essere un \"kabukimono\"; morir\u00e0 circa 12 anni dopo, sotto il regno di Tadakatsu Uesugi, erede di Kagekatsu.\nStoria editoriale.\nOriginariamente il manga \"Keiji il magnifico\" \u00e8 stato pubblicato come storia autoconclusiva nel numero 50 del 1989 della rivista \"Weekly Sh\u014dnen Jump\". La versione serializzata \u00e8 stata pubblicata sempre da \"Weekly Sh\u014dnen Jump\" a partire dal numero 13 del 1990 al numero 33 del 1993 e ripubblicata in 18 tank\u014dbon dall'editore Jump Comics. Dal 2004 al 2005 il manga \u00e8 stato pubblicato in 10 bunkoban da Sh\u016beisha e in 15 kanzeban da Tokuma Shoten.\nIn Italia l'opera \u00e8 stata pubblicata dalla Star Comics nella collana \"Zero\" tra l'aprile 1999 e il settembre 2000 in 18 tank\u014dbon con la copertina che riprendeva quella originale giapponese; per l'occasione l'editore ha creato una nuova rivista formato \"tankobon \"denominata Zero, che seguiva la pubblicazione di Ken il guerriero, disegnato sempre da Tetsuo Hara; l'edizione contiene informazioni aggiuntive poco note a chi non conosce la cultura e la storia giapponesi. Curiosamente, qualche mese prima, la Sar Comics aveva pubblicato un numero della collana City Hunter in cui il protagonista Ryo Saeba, che ha appena ritrovato un vecchio amico in modo bizzarro (i dueprima si sparano addosso e poi si salutano e ridono), interrompe i \"baloon \"dell'autore Tsukasa H\u014dj\u014d che spiegano tale comportamento esclamando: \"Basta! Non ci avrai mica scambiato per il fumetto KEIJI?!\". Una frase sottostante di Hojo chiede scusa a Tetsuo Hara, di cui Hojo \u00e8 buon amico!\nNel novembre del 2009 la J-Pop ha iniziato la pubblicazione di una nuova edizione che si compone di 18 volumetti di circa 200 pagine l'uno in formato 12\u00a0cm \u00d7 17\u00a0cm.\nAnime.\nUn anime basato su uno spin-off sequel del manga intitolato \u00e8 stato trasmesso sotto la direzione di Bob Shirohata nel 2013 e conta 25 episodi inediti in Italia. "}
{"id": "417443", "revid": "47767", "url": "https://it.wikipedia.org/wiki?curid=417443", "title": "Rigoberto", "text": "Origine e diffusione.\nDeriva dal nome germanico \"Richbert\", composto dai termini \"ric\" (\"potente\") e \"beraht\" (o \"berht\", \"splendente\", \"famoso\", \"illustre\"); il suo significato pu\u00f2 essere interpretato come \"signore illustre\".\nOnomastico.\nL'onomastico si festeggia il 4 gennaio in memoria di san Rigoberto, vescovo di Reims."}
{"id": "417448", "revid": "1573940", "url": "https://it.wikipedia.org/wiki?curid=417448", "title": "Clathrus ruber", "text": "Il Clathrus ruber (Micheli) \u00e8 un fungo tanto curioso quanto comune che appartiene alla famiglia delle Clathraceae.\nQuesto particolare fungo, a maturit\u00e0, secerne una gleba deliquescente di color marrone-verdognola oppure nerastra che emana odore cadaverico abbastanza fastidioso, avvertibile anche a distanza; odore forte ma non al livello di quello del Phallus impudicus o del Phallus hadriani, che \u00e8 assolutamente insopportabile e chiaramente percepibile anche a molti metri.\nVenne descritto, per la prima volta, nel 1592 da Fabio Colonna, che lo denomin\u00f2 \"Fungo lanterna\" per la sua particolare forma.\nSe ben conformato in modo regolare, questo fungo a maturazione assume la sorprendente forma geometrica di un icosaedro troncato.\nDescrizione della specie.\nCorpo fruttifero.\nQuando immaturo, si presenta a forma di un \"ovetto\" racchiuso in una volva bianca (esoperidio), con alla base una piccola appendice radiciforme.\nVolva.\nA maturit\u00e0 si lacera e fuoriesce un ricettacolo (endoperidio) a forma di gabbia ed a larghe maglie, di color rosa, poi rosso sangue o rosso-scarlatto; le maglie della gabbia, internamente, sono cosparse di mucillagine granulosa di colore olivastro o bruno-verdastro, che contiene le spore.\nCarne.\nFragile, fetida.\nSpore.\nDi colore bruno o verdastro in massa, ellittiche, lisce, guttulate, 5-6 x 1,5-2\u00a0\u00b5m.\nHabitat.\nCresce dalla primavera all'autunno nei luoghi umidi: boschi di latifoglie e conifere delle zone appenniniche e prealpine. \nNon sono infrequenti gli avvistamenti d'inverno, se il tempo \u00e8 mite.\nCommestibilit\u00e0.\nNon commestibile, poco invitante.Oltre ad essere portatore di un odore repellente, acquisisce una certa tossicit\u00e0 in fase di maturazione.\nTuttavia, secondo voci non confermate, in alcune nazioni del nord Europa viene consumato senza problemi allo stato di \"ovolo\" e privato del peridio gelatinoso."}
{"id": "417452", "revid": "33689", "url": "https://it.wikipedia.org/wiki?curid=417452", "title": "Ufficio delle Nazioni Unite a Vienna", "text": "L'Internationale Zentrum Wien o Vienna International Center (VIC), conosciuto colloquialmente come UNO-city, \u00e8 il complesso di edifici che ospita varie organizzazioni delle Nazioni Unite a Vienna, in Austria.\nComplesso.\nIl VIC \u00e8 stato progettato dall'architetto austriaco Johann Staber e costruito tra il 1973 e il 1979 poco a nord del Danubio.\nSei torri per uffici a forma di Y circondano un edificio circolare per conferenze, per un'area totale di 230\u00a0000 metri quadrati.\nLa torre pi\u00f9 alta (120 m) consta di 28 piani.\nIl VIC sorge su un'area \"extraterritoriale\", ossia non \u00e8 soggetta alla giurisdizione austriaca.\nIl VIC e la sede delle Nazioni Unite a Vienna sono accessibili al pubblico e possono essere visitati.\nOrganizzazioni ospitate.\nIl VIC ospita le seguenti organizzazioni internazionali:\nAltre due importanti organizzazioni internazionali hanno il quartier generale a Vienna, ma fuori dal VIC: l'OSCE e l'OPEC."}
{"id": "417465", "revid": "907211", "url": "https://it.wikipedia.org/wiki?curid=417465", "title": "Rolando", "text": "Origine e diffusione.\nContinua l'antico nome germanico \"Hrodland\", composto dai termini \"hrod\" (o \"hroth\", \"fama\", \"gloria\") e \"land\" (\"terra\", \"patria\"), quindi \"[colui che ha una] terra gloriosa\", \"glorioso paese\", anche se alcune fonti riconducono il secondo elemento a \"nantaz\" (\"audace\", \"ardito\"), col significato complessivo di \"famoso per il suo ardimento\".\n\u00c8 un nome di tradizione letteraria, reso celebre dal poema epico medievale \"Chanson de Roland\", il cui protagonista \u00e8 il cavaliere Rolando (o Orlando), il paladino tra i 12 pi\u00f9 fedele a Carlo Magno.\nAttestato in Italia sin dall'VIII secolo, con le forme latine \"Rodelandus\" e \"Rolandus\", oggi \u00e8 diffuso soprattutto in Toscana. . In Inghilterra venne introdotto dai Normanni.\nOnomastico.\nL'onomastico si pu\u00f2 festeggiare il 13 aprile in memoria del beato Rolando Rivi, un seminarista martirizzato nel triangolo della morte durante la seconda guerra mondiale, oppure il 15 settembre in ricordo del beato Rolando de' Medici, eremita presso Busseto."}
{"id": "417467", "revid": "38275", "url": "https://it.wikipedia.org/wiki?curid=417467", "title": "Archer (semovente)", "text": ""}
{"id": "417472", "revid": "2225", "url": "https://it.wikipedia.org/wiki?curid=417472", "title": "Keiji il Magnifico", "text": ""}
{"id": "417484", "revid": "465169", "url": "https://it.wikipedia.org/wiki?curid=417484", "title": "Roma (nome)", "text": "Origine e diffusione.\nRiprende il nome della citt\u00e0 di Roma, proveniente dal latino o dall'etrusco e di origine incerta.\nOnomastico.\nPu\u00f2 essere festeggiato il 1\u00ba novembre, festa di Ognissanti, non essendovi sante con questo nome che \u00e8 quindi adespota."}
{"id": "417485", "revid": "124434628", "url": "https://it.wikipedia.org/wiki?curid=417485", "title": "Coordinamento macchinisti uniti", "text": "Il Coordinamento macchinisti uniti, in sigla CO.M.U., \u00e8 stato un'organizzazione sindacale di base dei macchinisti delle Ferrovie dello Stato italiane, fondata da Ezio Gallori, Aldo Murella (uno dei coordinatori nazionali e unico coordinatore operativo per diversi anni), Fabio Protano, Orlando Valzer, Gialluigi Morozzi, Pasquale Romano e Luca Mansueti. \nIl CO.M.U, nato ufficialmente con la registrazione del proprio statuto il 9 luglio del 1992 con atto notarile registrato a Roma, port\u00f2 nella categoria dei trasporti, da sempre tra le pi\u00f9 sindacalizzate in Italia, un sindacalismo gestito \"dal basso\", paragonabile o comunque ispirato alle esperienze consiliari proprie del sindacalismo industriale. Successivamente il CO.M.U. conflu\u00ec nel sindacato OR.S.A. Macchinisti Uniti.\nProprio all'autorganizzazione di base nel settore dei trasporti (assieme soprattutto a quello della scuola pubblica) si deve la nascita del movimento dei Cobas.\nCaratteristiche peculiari di questa organizzazione sindacale erano l'impossibilit\u00e0 di avere distacchi sindacali per i propri attivisti e la partecipazione al rinnovo degli incarichi, attraverso l'elezione, anche dei lavoratori non iscritti al sindacato.\nUno dei motti del Coordinamento \u00e8 stato: \"Unit\u00e0 democrazia partecipazione - Uno strumento per lottare che non chiede ne rinunce ne adesioni ideologiche - Uniti si vince!\"\nCon la fondazione del federazione OR.S.A. Ferrovie, il C.O.M.U. diviene uno dei sindacati federati, dove i principi fondanti del C.O.M.U. sono ora patrimoni dell'intero sindacato. Il motto \" UNITI si Vince\" diviene il motto ufficiale del nuovo sindacato.\nIl Coordinamento Nazionale Macchinisti Uniti, \u00e8 oggi l'organo decisionale nazionale di ORSA Macchinisti Uniti.\nGiornale \"Ancora IN MARCIA!\".\nAncor prima di riunirsi sotto la sigla sindacale CO.M.U. i macchinisti aderenti ai comitati di base, nell'anno 1982, fondarono una rivista che tutt'oggi viene stampata, dal nome evocativo \"Ancora IN MARCIA!\". \nLa pubblicazione infatti porta avanti lo spirito e la vocazione dello storico giornale dei macchinisti \"IN MARCIA!\" fondato dal macchinista Augusto Castrucci nel 1908 e chiuso per volere dello SFI nel 1979.\nIl motto del giornale fu \"Per conoscere... discutere... lottare! Ancora IN MARCIA! Strumento di Democrazia\".\nLa rinascita del giornale fu dovuta a un'esigenza precisa, perch\u00e9 se per gli altri lavoratori \u00e8 pi\u00f9 o meno facile confrontarsi e riunirsi in assemblea per discutere e decidere, per i macchinisti questo diventa difficile se non impossibile. Infatti l'ambiente di lavoro del macchinista non \u00e8 chiuso da mura e cancelli, ma scorre per l'intera rete ferroviaria obbligandoli ad orari flessibili che non permettono un confronto diretto.\n\"Ancora IN MARCIA!\", pur trattando anche temi politici e sindacali, non \u00e8 mai stato organo di nessun sindacato, nel tentativo di dar voce ed essere espressione delle esigenze e della volont\u00e0 di tutti i lavoratori. Nonostante ci\u00f2 il connubio Co.M.U. - \"Ancora IN MARCIA!\", permise ai macchinisti di raggiungere momenti di partecipazione e lotta fra i pi\u00f9 alti della scena sindacale italiana."}
{"id": "417486", "revid": "767487", "url": "https://it.wikipedia.org/wiki?curid=417486", "title": "Geoelettricit\u00e0", "text": "Geoelettricit\u00e0 \u00e8 lo studio dei fenomeni elettrici che avvengono all'interno del globo terrestre.\nCause.\nLa causa di questi fenomeni \u00e8 l'effetto Volta. Quando due sostanze diverse vengono a contatto, o anche solo accostate, vi \u00e8 un passaggio di elettroni da una sostanza all'altra e quindi si crea una differenza di potenziale che \u00e8 la causa di correnti elettriche. Questo \u00e8 dovuto alla diversa energia di legame che posseggono gli elettroni periferici e che fa s\u00ec che gli elettroni meno legati si spostino da un elemento ad un altro per trovarsi in una situazione di maggiore stabilit\u00e0.\nUn campo magnetico \u00e8 l'espressione (secondo la legge di conservazione dell'energia) di una massa elettroconducente qualora sottoposta ad una corrente elettrica maggiore di quella che quella stessa massa pu\u00f2 accumulare quando impedita nel poterla cedere ad un altro conduttore (ovvero isolata). In quest'ottica, il nucleo terrestre pu\u00f2 essere considerato proprio tale. Cos\u00ec come l'elettricit\u00e0, il magnetismo tende a seguire il percorso che oppone meno resistenza al suo passaggio (da cui il flusso da polo a polo, in quanto punti nei quali il diametro terrestre \u00e8 il pi\u00f9 breve dato il leggero appiattimento dovuto alla forza centrifuga); mentre per quanto riguarda il flusso inverso, esterno, esso avviene per forza di cose tramite l'atmosfera: le fasce di Van Allen. Dato che come detto deve seguire il percorso che gli oppone meno resistenza, ne deriva che per quanto riguarda appunto il flusso \"di ritorno\", predilige un preciso \"canale\" ed evita gli altri percorsi: l'anomalia del Sud Atlantico dovrebbe corrispondere al punto nel quale il flusso esterno incontra la maggior resistenza, mentre di contro nelle aree maggiormente magnetizzate (\"canale\" Siberia-Indocina-Australia) evidentemente esso trova la resistenza minore, quindi prediligendole nel suo percorso.\nEffetti.\nLe microcorrenti che si generano all'interno della Terra sono anche una delle cause del magnetismo terrestre e la tettonica a zolle spiega anche la migrazione dei poli. Le numerose anomalie a cui \u00e8 sottoposto il magnetismo terrestre possono essere spiegate con le variazioni continue dei canali conduttori, sottoposte a variazioni al seguito dell'assetto terrestre sia interno che esterno. Una modifica della distanza tra il nucleo e una data area della crosta terrestre, ad esempio in seguito a un terremoto, pu\u00f2 modificare il magnetismo di quell'area (formare uno \"pseudo-polo\")."}
{"id": "417489", "revid": "47767", "url": "https://it.wikipedia.org/wiki?curid=417489", "title": "Rosario (nome)", "text": ". \u00c8 usato al femminile in spagnolo (e, occasionalmente, anche in italiano).\nOrigine e diffusione.\nDa un punto di vista etimologico, questo nome risale al latino \"rosarium\", che significa \"rosaio\" in latino classico e \"corona di rose\" in latino medievale. Tale termine era usato come nome proprio gi\u00e0 in epoca romana, tuttavia il nome moderno, diffusosi molto pi\u00f9 di recente, presenta una tradizione onomastica completamente differente: si tratta infatti di un nome devozionale tipicamente cattolico, che riflette il culto per la \"Beata Vergine del Rosario\", un titolo della Madonna che fa riferimento alla preghiera del rosario (storicamente, il termine \"rosario\" indicava dapprima la vera e propria corona di rose che ornava il capo della Vergine nelle rappresentazioni iconografiche; da l\u00ec, nel corso del XVI secolo, \u00e8 passato ad indicare la preghiera rivolta alla Madonna, consistente nella recita in sequenza di diverse \"Ave Maria\" e \"Padre Nostro\", e poi la catena di grani usata per contare tali preghiere). \nSi tratta, quindi, di uno dei tanti nomi che si sono diffusi grazie al culto mariano, come Catena, Consolata, Dolores, Itziar, Sterpeta, Nives e via dicendo, e come questi \u00e8 spesso abbinato al nome Maria formando un nome composto (ad esempio, Maria Rosaria, Marie Rosaire e via dicendo).\nIn Italia, il nome gode di particolare diffusione nel Meridione, specie in Sicilia e Calabria; \u00e8 parimenti proprio del Sud Italia l'utilizzo delle forme in \"Sar-\" come ipocoristici di Rosario e Rosaria; altrove, infatti, queste fanno tutte capo al nome biblico Sara.\nOnomastico.\nL'onomastico si festeggia tradizionalmente il 7 ottobre, festa della Madonna del Rosario."}
{"id": "417499", "revid": "38120", "url": "https://it.wikipedia.org/wiki?curid=417499", "title": "Zuccata", "text": "La zuccata \u00e8 un tipico prodotto della pasticceria siciliana a base di zucca candita. Usata prevalentemente per decorare la cassata."}
{"id": "417508", "revid": "2225", "url": "https://it.wikipedia.org/wiki?curid=417508", "title": "Brown Bunny", "text": ""}
{"id": "417550", "revid": "124123", "url": "https://it.wikipedia.org/wiki?curid=417550", "title": "Manuele II di Trebisonda", "text": "Biografia.\nFu incoronato imperatore all'et\u00e0 di otto anni, dopo la morte del padre Andronico II di Trebisonda.\nI crimini compiuti dal padre ricaddero sull'incolpevole imperatore-infante, deposto a furor di popolo otto mesi soltanto dopo la sua nomina a favore dello zio Basilio di Trebisonda. \nProprio per la sua et\u00e0 giovane, Manuele venne avviato lo stesso anno della sua deposizione ad una vita monastica, ma l'anno successivo fu assassinato."}
{"id": "417574", "revid": "1234826", "url": "https://it.wikipedia.org/wiki?curid=417574", "title": "Accoppiamento", "text": ""}
{"id": "417576", "revid": "77358", "url": "https://it.wikipedia.org/wiki?curid=417576", "title": "Bartholomew Morris Goldwater", "text": ""}
{"id": "417579", "revid": "342046", "url": "https://it.wikipedia.org/wiki?curid=417579", "title": "Piero Bernocchi", "text": "Piero Bernocchi \u00e9 il portavoce nazionale della Confederazione COBAS e l\u2019esponente pi\u00f9 conosciuto e pi\u00f9 rilevante del sindacalismo di base, conflittuale e alternativo in Italia. Laureato in Matematica ed ex-docente di tale materia, la sua attivit\u00e0 sociale si \u00e8 manifestata nella politica extra-parlamentare fin dal 1968, come protagonista ed esponente di rilievo di quasi tutti i movimenti sociali di pi\u00f9 di mezzo secolo. E\u2019 anche autore di numerosi libri, e di centinaia di saggi a carattere politico, teorico, filosofico e antropologico. La sua attivit\u00e0 politica e sociale, conflittuale con il sistema dominante e con i governi via via succedutisi da allora, \u00e8 iniziata nel 1968 nel movimento studentesco romano, come leader della facolt\u00e0 di Ingegneria e del Coordinamento delle Facolt\u00e0 scientifiche, nonch\u00e9 della Commissione Lavoro operaio che costru\u00ec le relazioni e le iniziative comuni tra gli studenti e i lavoratori di molte fabbriche e cantieri edili. E\u2019 stato poi uno dei maggiori esponenti del movimento di lotta del 1977, partito anch\u2019esso da molte universit\u00e0 italiane, ed \u00e8 poi stato direttore e principale animatore di Radio Citt\u00e0 futura, la prima radio libera e alternativa d\u2019Italia, che ha guidato tra il 1978 e il 1985. Dopo aver partecipato e collaborato attivamente, anche con la creazione del giornale \"In movimento\", al cosiddetto \u201cmovimento della Pantera\u201d, che nel 1990 si manifest\u00f2 per alcuni mesi nelle principali universit\u00e0 italiane, \u00e8 entrato nello stesso anno nella \"leadership\" nazionale dei COBAS della Scuola, nati nel 1987 e protagonisti del pi\u00f9 potente movimento dei lavoratori/trici della Scuola nell\u2019intera storia della Repubblica italiana. Nel 1995 \u00e8 stato nominato portavoce nazionale dei COBAS della Scuola , carica mantenuta fino al 2019. Dal 2008 \u00e8 portavoce nazionale della Confederazione COBAS, nata dall\u2019incontro tra i COBAS della scuola e vari COBAS di altri settori del Lavoro privato, della Sanit\u00e0, del Pubblico Impiego. Nel 2001 ha partecipato al primo Forum Sociale Mondiale (FSM) di Porto Alegre (Brasile) ed \u00e8 stato tra i fondatori di quel Genoa Social Forum che ha gestito la mobilitazione contro il G8 a Genova nel luglio del 2001. Nelle drammatiche giornate di Genova, con i COBAS fortemente impegnati nella mobilitazione, ha avuto un ruolo centrale nelle giornate pi\u00f9 difficili, prima e dopo l\u2019uccisione di Carlo Giuliani. La sua presenza televisiva, che si \u00e8 manifestata da allora con continuit\u00e0 nei principali \"talk show\" e nei servizi giornalistici delle TV pubbliche e private, e il rilievo che la stampa italiana ha dato molto spesso al suo ruolo di \u201c\"protagonista permanente\"\u201d dei movimenti sociali di lotta, lo hanno segnalato anche come uno dei principali esponenti del movimento internazionale \"no global/altermondialista\", a partire dal primo Forum Sociale Europeo di Firenze del novembre 2002 e dal secondo FSM di Porto Alegre, dove ha portato la proposta di una mobilitazione mondiale contro la minacciata invasione USA dell\u2019Iraq: mobilitazione poi realizzatasi \u00a0effettivamente il 15 febbraio 2003 con circa 100 milioni di manifestanti globali in centinaia di citt\u00e0 del mondo, guadagnando al movimento altermondialista la definizione enfatica, da parte del New York Times, di \u201c\"seconda potenza mondiale\"\u201d. Negli anni successivi, ha affiancato al suo ruolo di portavoce COBAS nei principali conflitti politici, sindacali e sociali italiani, la partecipazione da protagonista in tutti i \u00a0Forum Sociali europei e nella quasi totalit\u00e0 dei Forum Sociali mondiali, del cui Consiglio Internazionale fa parte dal 2003. Non ha mai interrotto, con una produzione costante nel tempo, la sua attivit\u00e0 di scrittore e saggista, che negli ultimi anni ha generato tra l\u2019altro una nuova teoria della trasformazione sociale, il \"benicomunismo\" (con \"Benicomunismo\" del 2012 e \"Oltre il capitalismo\" del 2015); e, pi\u00f9 recentemente, nel 2020, con \"Pandemie virali e contagi politici\", ha offerto un\u2019analisi della pandemia da Covid 19, con una ricostruzione storica, comparata con quella odierna, di celebri pandemie del passato e dei loro riflessi sociali; nonch\u00e9 una impietosa e approfondita analisi della parabola del PCI, dalla fondazione allo scioglimento, con \"C\u2019era una volta il PCI\" (del 2021, scritto insieme all\u2019editore Roberto Massari). \nL\u2019evoluzione delle basi politiche e teoriche e il \"benicomunismo\" \nCi\u00f2 che, del cammino di conflittualit\u00e0 sociale, politica e sindacale percorso da Bernocchi nel corso di oltre mezzo secolo, pi\u00f9 \u00e8 stato segnalato dai mezzi di informazione e commentatori politici che di lui si sono occupati, ha riguardato il suo ruolo di \"leader permanente e incontrastato di movimento e di piazza\", collocatosi \u201c\"sempre da una parte sola\"\u201d nei conflitti sociali, ipotizzando per\u00f2 una sua fissit\u00e0 di pensiero che \u00e8 smentita dalla valutazione della sua elaborazione teorica e politica, dai libri e le centinaia di saggi e articoli prodotti nell\u2019arco di pi\u00f9 di mezzo secolo, da cui emerge invece una notevole trasformazione del pensiero, da un marxismo e leninismo \u201cscolastici\u201d al netto distacco dal comunismo novecentesco e dal marxismo politico della \u201cdittatura del proletariato\u201d. Mentre nel \u00a0Bernocchi \u201csessantottino\u201d convivevano un movimentismo di stampo quasi anarchico e un leninismo anti-staliniano, in una singolare miscela che gli permetteva di muoversi con eclettismo nei movimenti sociali del \u201cdecennio rosso\u201d (1968-1977), a partire dal suo protagonismo nel movimento del \u201977 si realizzava in pochi anni il completo allontanamento ideologico dall\u2019intera esperienza del \u201csocialismo reale\u201d (cfr. in particolare \"Le riforme in Urss\", del 1977, \"Capire Danzica,\" del 1980 e \"Oltre il Muro di Berlino\" del 1990). Poi, l\u2019evoluzione teorica e politica ha via via investito anche l\u2019analisi delle mutazioni del capitalismo, il ruolo dello Stato e della \"borghesia di Stato\"; le composizioni di classe in Occidente e l\u2019innovativa teoria sugli intellettuali-massa e sulla \"middle class\". Ci si deve riferire in particolare a \"Dal sindacato ai Cobas (1993)\", che contiene un\u2019organica analisi dell\u2019originale esperienza COBAS; e ai due successivi libri, che propongono anche una nuova teoria dei movimenti sociali (\"Dal \u201977 in poi\" del 1997 e \"Per una critica del \u201968\" del 1998), che verr\u00e0 approfondita con \"In movimento\" e \"Vogliamo un altro mondo\", entrambi del 2008, a stretto contatto con il movimento altermondialista, di cui Bernocchi \u00e8 stato tra i principali protagonisti. Un\u2019ulteriore evoluzione teorica, filosofica ed antropologica \u00e8 avvenuta con i volumi \"Benicomunismo\" (2012) e \"Oltre il capitalismo\" (2015), ove Bernocchi, constatando che il fallimento del primo, gigantesco tentativo di superare il capitalismo non ha prodotto la rinuncia al mutamento nella coscienza di milioni di personee, ha proposto di separare nettamente l\u2019idea di nuova societ\u00e0 dall'intera parabola del comunismo novecentesco, anche prendendo di petto il Marx politico, distinguendolo dal Marx analista del capitalismo: tanto materialista e profondo il secondo, tanto idealista, contraddittorio e dannoso\u00a0 il Marx teorico della dittatura del proletariato. La proposta alternativa al modello del \u201csocialismo reale\u201d \u00e8 il \"benicomunismo,\" che fa riferimento alla centralit\u00e0 dei Beni comuni, l\u2019insieme di quei beni considerati socialmente indispensabili e non privatizzabili, l\u2019istruzione, la sanit\u00e0, l\u2019energia, l\u2019ambiente, l\u2019acqua e la terra ma anche la finanza pubblica e le industrie strategiche. Questi beni vanno sottratti ai privati ma socializzati e non semplicemente statalizzati, visto che la vorace \"borghesia di Stato\" \u2013 cos\u00ec Bernocchi definisce quell\u2019insieme di ceti politici e amministrativi che gestiscono le strutture pubbliche \u2013 pu\u00f2 utilizzarli per fini privati anche senza possederli giuridicamente. Fondamentale \u00e8 la teoria delle \"alleanze sociali\" per la gestione del benicomunismo. In luogo della ideologia del Partito Unico che gestisce l\u2019esistente in nome degli interessi collettivi popolari ma in realt\u00e0 garantendosi quelli del proprio ceto/classe, Bernocchi ritiene che le alleanze politiche vadano realizzate tra i vari strati sociali interessati al cambiamento, che devono organizzarsi senza delegare ad altri i propri interessi. Nei due libri gli interrogativi si addensano sulle possibilit\u00e0 di realizzare una vera socializzazione dei Beni comuni. Bernocchi enuncia varie proposte \u00a0per renderla possibile, affrontando anche l\u2019epocale interrogativo antropologico su quanto la \"natura umana\" sia prodotto culturale o biologico, elaborando la teoria dell\u2019\"egoismo altruista\", cio\u00e8 della necessit\u00e0 \u2013 polemizzando in questo con la teoria dominante nel comunismo novecentesco secondo la quale bont\u00e0, altruismo, cooperazione sarebbero caratteristiche innate negli umani, se non coartate dalle societ\u00e0 di classe \u2013 di conciliare la difesa dell\u2019Io con l\u2019indispensabilit\u00e0 degli Altri e della collettivit\u00e0\",\" mettendo in evidenza le difficolt\u00e0 di praticare socialmente l\u2019\"egoismo altruista\". Successivamente, tra il 2020 e il 2021, durante la pandemia, Bernocchi \u00e8 ritornato, in parallelo con la sua perdurante attivit\u00e0 di portavoce COBAS, ad una produzione teorica pi\u00f9 strettamente legata all\u2019attuale politica, con \"Pandemie e contagi politici\" (2020) e \"C\u2019era una volta il PCI\" (2021), scritto insieme all\u2019editore Roberto Massari, forse la pi\u00f9 spietata critica al percorso storico del PCI apparsa negli ultimi anni in Italia. \nOpere.\nSito ufficiale https://www.pierobernocchi.it"}
{"id": "417581", "revid": "1699816", "url": "https://it.wikipedia.org/wiki?curid=417581", "title": "Capodanno fiorentino", "text": "Il Capodanno fiorentino \u00e8 una delle festivit\u00e0 ufficiali del Comune di Firenze e si celebra il 25 marzo di ogni anno.\nTale festivit\u00e0 ricorda che, per la citt\u00e0 di Firenze, l'anno civile, fino al 1750, cominciava il 25 marzo, giorno in cui la Chiesa cattolica aveva collocato la festa dell'Annunciazione. La festa era stata collocata al 25 marzo in corrispondenza del nono mese antecedente la nascita di Ges\u00f9 a indicare la sua Incarnazione.\nNel 1582 entr\u00f2 in vigore il calendario gregoriano che fissava l'inizio dell'anno al 1\u00ba gennaio, ma Firenze continu\u00f2 a considerare il 25 marzo come il suo Capodanno.\nNel 1749, il Granduca Francesco III di Lorena (Francesco Stefano, imperatore col nome di Francesco I) impose la data del 1\u00ba gennaio come giorno ufficiale per l'inizio dell'anno.\nLa Festa del 25 marzo si celebra solennemente nella Basilica della Santissima Annunziata, fondata dai Servi di Maria nel XIII secolo.\nDal 2000 il Comune di Firenze ha inserito tale data nelle celebrazioni ufficiali e oltre alle feste religiose si tengono altre manifestazioni, mostre e concerti in tutta la citt\u00e0.\nAll'interno della loggia dei Lanzi, sulla parete destra guardando la loggia dall'esterno, \u00e8 presente una targa che ricorda la riforma di Francesco III."}
{"id": "417586", "revid": "104458", "url": "https://it.wikipedia.org/wiki?curid=417586", "title": "Arnex", "text": ""}
{"id": "417587", "revid": "21880", "url": "https://it.wikipedia.org/wiki?curid=417587", "title": "Greenovia", "text": ""}
{"id": "417590", "revid": "39692", "url": "https://it.wikipedia.org/wiki?curid=417590", "title": "Cupressacee", "text": ""}
{"id": "417593", "revid": "1437331", "url": "https://it.wikipedia.org/wiki?curid=417593", "title": "Reed (dispositivo)", "text": "I dispositivi Reed sono dei componenti elettronici o elettromeccanici che lavorano usando la tecnologia dei contatti Reed, realizzata per la prima volta dalla Bell Labs.\nStoria.\nFu inventato presso i Bell Telephone Laboratories nel 1936 da Walter B. Ellwood con brevetto del 1941 US patent 2264746, \"Electromagnetic switch\".\nContatto Reed.\nIl contatto Reed \u00e8 un interruttore a lamina (normalmente aperto) che si chiude in presenza di un campo magnetico.\nStruttura.\nNella forma pi\u00f9 semplice \u00e8 costituito da due lamine, realizzate con materiale ferromagnetico (una lega di ferro-nichel), parzialmente sovrapposte e separate tra loro di qualche decimo di millimetro. Sulle lamine contrapposte sono riportati dei contatti (generalmente in oro diffuso).\nLe lamine vengono sigillate all'interno di un piccolo contenitore di vetro riempito di gas inerte (azoto o argon). Le estremit\u00e0 delle lamine opposte ai contatti fuoriescono dal contenitore e costituiscono i terminali del contatto.\nIn presenza di un campo magnetico le lamine diventano sede di flusso magnetico e sulle estremit\u00e0 si formeranno poli di segno opposto che tenderanno ad attrarsi. Se il campo magnetico \u00e8 sufficientemente forte (100-200 amperspire), la forza d'attrazione vince la resistenza a flessione e le lamine attraendosi chiuderanno il contatto.\nCaratteristiche.\nI contatti Reed presentano significativi vantaggi:\nAltre caratteristiche significative:\nLo svantaggio principale di questi contatti \u00e8 l'impossibilit\u00e0 di realizzare lamine di grande dimensione, in grado di far passare forti correnti: normalmente i contatti Reed non commutano correnti superiori a 1 A.\nContatti deviatori.\n\u00c8 possibile realizzare dei deviatori Reed in luogo di semplici interruttori.\nIn questo caso, una lamina flessibile di materiale ferromagnetico, che costituisce il contatto centrale, pu\u00f2 muoversi tra due terminali, provvisti di contatti dorati. Il terminali normalmente chiuso (NC-) \u00e8 di un materiale amagnetico, invece quello normalmente aperto (NA-) \u00e8 di materiale ferromagnetico. La struttura \u00e8 completata da una piccola molla che flette la lamina ferromagnetica sul terminale NC.\nA riposo, vi \u00e8 connessione tra il terminale del contatto centrale e il terminale NC. In presenza di un campo magnetico, la forza d'attrazione tra i terminali ferromagnetici vince la resistenza della molla, realizzando la connessione tra il terminale del contatto centrale e il terminale NA.\nContatti multipolari.\nQuesta tecnologia permette anche di comandare pi\u00f9 contatti contemporaneamente: infatti \u00e8 possibile inserire diversi contatti all'interno della medesima bobina (sono stati applicati fino a 12 contatti), eccitando la bobina, il flusso magnetico che questa genera attiva tutti i contatti contemporaneamente.\nQuesta capacit\u00e0 risulta molto utile per realizzare dei rel\u00e8 multipolari.\nSensori Reed.\nI contatti Reed sono utilizzati in vari tipi di sensori. Esistono due modalit\u00e0 d'utilizzo di questi contatti:\nContatti puri.\nAl primo tipo fanno riferimento ad esempio i contatti magnetici per antifurti: un magnete permanente viene fissato sul bordo di una porta o di una finestra, sullo stipite viene montato il contatto Reed. Finch\u00e9 la porta rimane chiusa, il contatto, sotto l'influenza del magnete, rimane chiuso. Se viene aperta la porta, il magnete allontanandosi, permette l'apertura del contatto.\nBasandosi sullo stesso principio, il contatto Reed pu\u00f2 essere usato come sensore di prossimit\u00e0.\nTrasduttori Reed.\nI contatti Reed possono costituire l'elemento di trasduzione di un sensore pensato per misurare delle grandezze fisiche. Ad esempio pu\u00f2 essere usato per la creazione di encoder a bassa risoluzione, utili per la lettura di angoli o velocit\u00e0 rotazionali. L'encoder, accoppiato a una ruota di diametro noto, permette misure di velocit\u00e0 lineare, spazio o accelerazione.\nDa qualche tempo per questo tipo di applicazione i contatti Reed vengono sostituiti con i sensori ad effetto Hall, che presentano:\nRel\u00e8 Reed.\nIl rel\u00e8 Reed \u00e8 un rel\u00e8 che ha sostituito i classici contatti elettromeccanici con dei contatti Reed: il contatto viene avvolto dalla bobina d'eccitazione, quando essa genera il campo magnetico, quest'ultimo chiude direttamente il contatto, senza l'intermediazione di leverismi, alcuni modelli hanno ai capi della bobina il diodo di protezione.\nPer realizzare rel\u00e8 a pi\u00f9 contatti, \u00e8 sufficiente inserire diversi contatti Reed all'interno della bobina d'eccitazione.\nL'assenza di leverismi permette:\nPer questi motivi i rel\u00e8 Reed hanno sostituito i rel\u00e8 tradizionali in tutte le applicazioni che non richiedono commutazioni con corrente superiore a mezzo ampere."}
{"id": "417594", "revid": "767487", "url": "https://it.wikipedia.org/wiki?curid=417594", "title": "Brood - La covata malefica", "text": "Brood - La covata malefica (\"The Brood\") \u00e8 un film del 1979 scritto e diretto da David Cronenberg.\nTrama.\nNola, moglie di Frank Carveth e madre di Candice, si trova ricoverata nella clinica del Dr. Raglan, inventore della pratica psichiatrica denominata \"psicoplasmia\", il quale costringe la paziente ad una rigida reclusione. Nel giro di qualche giorno la piccola Candice si trova ad assistere in prima persona al brutale assassinio della nonna Juliana (a cui segue quello del marito Barton) e della sua maestra, Ruth Meyer. I colpevoli si rivelano essere delle strane creature aventi l'aspetto di bambini deformi. Intanto Candice \u00e8 scomparsa e Frank, insospettito dai racconti di alcuni ex-pazienti di Raglan e dal comportamento dello stesso dottore, si reca alla clinica per cercarla. L\u00e0 scoprir\u00e0 l'origine mostruosa delle creature: vengono tutte partorite da Nola tramite una sacca amniotica esterna (sviluppata sul suo corpo in seguito ai trattamenti imposti da Raglan), e obbediscono ciecamente al suo volere attraverso la telepatia. Nel frattempo Raglan, che si \u00e8 ravveduto e tenta di salvare Candice, viene linciato dai mostri. Le creature stanno per aggredire anche la bambina quando Frank, in seguito a una colluttazione, strangola Nola uccidendo sia lei che tutta la sua progenie mostruosa. Il film termina con Frank che porta Candice in salvo a bordo della sua auto, ma non si accorge che la bambina ha sviluppato dei misteriosi bubboni sulla pelle, proprio come era successo a Nola e agli altri soggetti sottoposti alla \"psicoplasmia\".\nProduzione.\nLe riprese sono avvenute nel novembre e dicembre del 1978, principalmente a Toronto (Canada): la scena della scuola venne realizzata al 454 di Avenue Road mentre gli interni sono stati realizzati presso i Magder Studios di Toronto. Altre scene sono state girate a Mississauga.\nDavid Cronenberg scrisse il film in seguito al tumultuoso divorzio da Margaret Hindson ed alla battaglia per la custodia dei figli; il regista ha inoltre dichiarato che il personaggio di Samantha Eggar, Nola Carveth, possedeva alcune delle caratteristiche della sua ex moglie.\nL'attrice lavor\u00f2 solo quattro giorni per questo film.\nDurante la produzione Oliver Reed venne arrestato dalla polizia canadese dopo aver fatto una scommessa con qualcuno che avrebbe potuto camminare da un bar all'altro senza indossare abiti, sfidando il freddo pungente.\nSia la Eggar e Reed sono cresciuti nella stessa zona di Londra.\nDebutto cinematografico di Cindy Hinds, che all'epoca aveva solo otto anni.\nFu Joe Dante a realizzare il trailer teatrale americano.\nQuesta pellicola \u00e8 una delle ultime a mostrare l'interno del vecchio quartier generale della polizia di Toronto, al 590 di Jarvis Street: nel 1988 venne trasferito in un nuovo edificio e l'edificio originario (mostrato nel film) venne abbattuto nel 2007 per fare spazio a nuovi condomini.\nDistribuzione.\nIl film \u00e8 stato distribuito nelle sale cinematografiche canadesi dalla New World-Mutual il 1\u00ba giugno 1979, mentre in quelle statunitensi dalla New World Pictures il 25 maggio 1979.\nIl Italia ha avuto la sua prima proiezione a Pesaro nel marzo 1980; \u00e8 stato quindi distribuito nelle sale dalla Difilm il 4 giugno successivo."}
{"id": "417598", "revid": "4106", "url": "https://it.wikipedia.org/wiki?curid=417598", "title": "Bogis", "text": ""}
{"id": "417599", "revid": "626621", "url": "https://it.wikipedia.org/wiki?curid=417599", "title": "Droitwich Spa", "text": "Droitwich Spa \u00e8 una citt\u00e0 inglese di 23.504 abitanti (2011) posta sul fiume Salwarpe nella parte settentrionale della contea di Worcestershire. La citt\u00e0 \u00e8 situata su di un gigantesco deposito di sale che veniva estratto fin dai tempi pi\u00f9 antichi. La concentrazione di sale nelle acque saline di Droitwich \u00e8 di 10 volte superiore a quella del mare.\nStoria.\nL'origine della citt\u00e0 \u00e8 legata all'estrazione di sale iniziata in tempi preistorici e continuata dai romani. L'insediamento romano era denominato \u201cSalinae\u201d . Era costituito da un forte a protezione dell'estrazione di sale e da un villaggio. Salinae era posta alla convergenza di diverse strade romane. A nord una strada verso nord-est collegava Salinae con il forte di Metchley e la citt\u00e0 di Wall nell'attuale Staffordshire e una verso nord-est con il forte di Greensforge nell'area dell'attuale citt\u00e0 di Dudley. A est Salinae era collegata con Alcester ed infine a sud-ovest con l'insediamento di Worcester.\nDurante gli scavi per la costruzione della ferrovia nel 1847 venne alla luce un pavimento a mosaico romano. Successivi scavi portarono alla luce le fondazioni di una villa romana.\nIl sale veniva estratto pompando in superficie l'acqua salina proveniente dai depositi di sale e lasciandola evaporare. Nel corso dei secoli la continua estrazione di sale ha provocato fenomeni di subsidenza in alcune parti della citt\u00e0. Particolarmente lungo la \"High Street\" \u00e8 possibile vedere alcune file di case inclinate.\nNel XIX secolo Droitwich \u00e8 divenuta famosa come citt\u00e0 termale. I benefici medici non derivavano come altrove dal bere l'acqua (che nel caso delle terme di Droitwich Spa \u00e8 completamente satura di sale) ma dal sollievo muscolare derivante dal nuotare e galleggiare in questa densa soluzione di sale. Le prime terme aprirono nel 1830.\nLe terme originarie sono chiuse da tempo ma un nuovo stabilimento termale, parte di un ospedale privato, \u00e8 aperto al pubblico.\nL'estrazione del sale fu industrializzata e sviluppata nel corso del XIX secolo dall'imprenditore John Corbett che fece inoltre costruire la fantasiosa residenza di Chateau Impeney, modellata su di un castello francese, oggi adibito ad albergo.\nNel 1930 fu aperto il \"Lido\", una grande piscina, che utilizzava le acque saline diluite.\nDue canali si incontrano a Droitwich Spa. Il canale Barge (del 1771) e il canale Junction (del 1854). I canali furono costruiti per il trasporto del sale ma furono abbandonati a partire dal 1939. A seguito di un progetto di recupero iniziato nei primi anni settanta, nel 2010 \u00e8 stato riaperto il canale Barge permettendo di nuovo il collegamento con il fiume Severn. Nel\n2011 anche la sezione del Junction canal \u00e8 stata riaperta permettendo di nuovo il collegamento con il canale Birmingham-Worcester che conduce a sud a Worcester e a nord a Birmingham.\nNei dintorni di Droitwich \u00e8 situato il trasmettitore radiofonico a onde lunghe del Regno Unito (Wychbold BBC) che \u00e8 anche usato per le trasmissioni a onde medie. Fu installato a Droitwich nel 1934 poich\u00e9 si scopr\u00ec che i grandi depositi di sale creavano un effetto per cui il segnale radio era potenziato (cos\u00ec come fu relazionato dall'ingegnere capo Humphreys nel corso di molti anni).\nLuoghi di interesse.\nDroitwich conserva alcune case a graticcio. La pi\u00f9 antica \u00e8 di epoca elisabettiana. Interessante l'architettura a graticcio del \"Raven Hotel\".\nLa chiesa pi\u00f9 antica di Droitwich \u00e8 quella di \"Saint Augustine\" posta sulla collina che domina l'abitato. All'angolo dell'High Street sorge la chiesa principale di \"Saint Andrew\". Ai margine del parco di \"Saint Peter\", nel cui interno sorge il Lido ormai dismesso, sorge la chiesa di \"Saint Peter de Witton\". All'interno una lapide ricorda che \"Edward Winslow\" nato a Droitwich nel 1595 fu uno dei coloni sbarcati in America con il Mayflower.\nLa chiesa cattolica del \"Sacro Cuore\" conserva alcuni dei mosaici pi\u00f9 belli d'Inghilterra al di fuori della citt\u00e0 di Londra. Il ciclo dei mosaici rappresenta la vita di San Riccardo di Wych nato a Droitwich nel 1197."}
{"id": "417601", "revid": "991694", "url": "https://it.wikipedia.org/wiki?curid=417601", "title": "Termovalorizzatori", "text": ""}
{"id": "417604", "revid": "92723", "url": "https://it.wikipedia.org/wiki?curid=417604", "title": "Teorema di Zeckendorf", "text": "Il teorema di Zeckendorf, dal matematico belga Edouard Zeckendorf, \u00e8 un teorema sulla rappresentazione di interi come somme di numeri di Fibonacci; esso afferma che ogni intero ha una e una sola rappresentazione di Zeckendorf.\nDefinizione di una rappresentazione di Zeckendorf.\nUn intero \u00e8 rappresentato secondo Zeckendorf se \u00e8 espresso come somma di numeri di Fibonacci e se tale somma verifica le seguenti propriet\u00e0: \nUna somma che rispetti queste condizioni \u00e8 detta rappresentazione di Zeckendorf.\nEsempi e falsi esempi.\nA titolo di chiarimento si mostra esplicitamente la rappresentazione di Zeckendorf del numero cento: \nNon \u00e8 difficile, partendo dalla rappresentazione fornita e ricordando le propriet\u00e0 di costruzione dei numeri di Fibonacci, esprimere il numero cento come somma di altri numeri di Fibonacci. &lt;br&gt;\nEcco degli esempi:\nEsistenza della rappresentazione di Zeckendorf e suo ottenimento tramite algoritmo ingordo.\nDi seguito dimostreremo che, fissato un qualunque intero positivo formula_11, si pu\u00f2 costruire una somma che soddisfa le condizioni di Zeckendorf usando un semplice algoritmo ingordo, ovvero scegliendo a ogni passo il pi\u00f9 grande numero di Fibonacci possibile.&lt;br&gt; \nSegue una formalizzazione di questa idea.\nSia formula_11 il numero che si vuole rappresentare. Si introduca la funzione:\nChe, dato un numero formula_11, restituisce il pi\u00f9 grande numero di Fibonacci non pi\u00f9 grande di formula_11 o equivalentemente, il numero di Fibonacci precedente il primo numero di Fibonacci pi\u00f9 grande di formula_11.&lt;br&gt;\nSi pu\u00f2 indicare questo numero con il nome parte di Zeckendorf o se si vuole parte di Fibonacci del numero formula_11.&lt;br&gt;\nA titolo di esempio, avvantaggiandoci dell'aver gi\u00e0 studiato il caso nel capitolo precedente, si pu\u00f2 calcolare la parte di Zeckendorf (o di Fibonacci) del numero cento, risulta:\nL'idea dell'algoritmo ingordo \u00e8 che, preso un numero iniziale, a esso si sottragga la sua parte di Zeckendorf. Cos\u00ec facendo si ottiene un secondo numero del quale si calcola la parte di Zeckendorf, poi nuovamente si sottrae e cos\u00ec via. L'insieme delle varie parti di Zeckendorf cos\u00ec ottenute costituir\u00e0 la rappresentazione di Zeckendorf del numero formula_11.\nSi pu\u00f2 ora esporre questa idea appoggiandoci al formalismo delle successioni ricorrenti.&lt;br&gt;\nPer amor di brevit\u00e0 e per disinteresse del nominalismo nel prosieguo ci riferiremo alle varie parti di Zeckendorf (o di Fibonacci) con il semplice nome di parti.\nIn particolare useremo i nomi: prima parte, seconda parte, terza parte, ecc. Con l'usuale convenzione che fa s\u00ec che l'ordinale sia funzione dell'indice della parte. \nSi costruiscano le due successioni:\nChe chiameremo successione degli avanzi e:\nformula_21\nche sar\u00e0 chiamata successione delle parti. \nSi dimostra che la somma della successione delle parti, per come \u00e8 costruita, rispetta tutte le richieste di Zeckendorf.\nLemma 1: Due parti successive non sono mai numeri di Fibonacci successivi.\nIn simboli:\nSostituendo nella definizione logica di formula_23 si osserva che, affinch\u00e9 sia vera la disuguaglianza, basta chiedere che sia identicamente vera la seguente disequazione:\nSi supponga dunque per assurdo che non sia cos\u00ec per qualche n:\nUtilizzando la definizione ricorsiva della successione degli avanzi:\novvero\nMa per ipotesi \u00e8 vero prioprio l'opposto per ipotesi. \nergo, nel caso fosse, saremmo di fronte a un'incongruenza e quindi la disequazione \u00e8 sempre vera e con essa la disuguaglianza.\nMoralmente si pu\u00f2 dire che ci\u00f2 si verifica perch\u00e9 l\"'ingordigia\" fa preferire all'algoritmo un unico boccone grosso di peso formula_29 a due bocconi pi\u00f9 piccoli anche se di peso equivalente formula_30.\nOgni addendo compare una e una sola volta.\nQuesto risultato si ottiene agevolmente a partire dallo studio delle tre successioni che compaiono all'interno della sezione.\nPer lo studio della successione di Fibonacci si rimanda alla voce specifica e ci si limita qui a prendere nota che essa \u00e8 positiva, divergente e crescente per ogni indice positivo.\nDal risultato precedente segue, per costruzione, che la successione degli avanzi \u00e8 positiva e sempre decrescente. &lt;br&gt;\nCi\u00f2 si verifica perch\u00e9 l'enne+1-esimo avanzo \u00e8 ottenuto, per costruzione, come differenza di un numero positivo (l'avanzo precedente) con un numero di Fibonacci inferiore o uguale (la parte dell'avanzo precedente) e certamente positivo. \nQuesta propriet\u00e0 \u00e8 legata al fatto che la successione di Fibonacci \u00e8 crescente, positiva, divergente e si ha formula_31, queste tre ipotesi implicano che, per ogni formula_11 naturale non nullo, esiste sempre un numero di Fibonacci positivo formula_33 pi\u00f9 piccolo o uguale, in simboli:\nformula_34\nDi contro, questo secondo risultato, implica che anche la successione delle parti, essendo i numeri di Fibonacci positivi e crescenti per indici positivi, \u00e8 decrescente, e questo teorema \u00e8 vero tanto nelle parti quanto nei loro pedici di Fibonacci. &lt;br&gt;\nIn simboli i tre risultati si sintetizzano.\nIn particolare, l'ultima catena di disequazioni, garantisce che ogni numero di Fibonacci compaia una e una sola volta.\nL'algoritmo non produce mai come risultati formula_2 o formula_1.\nPer quel che riguarda l'assenza di F_1 ci si rif\u00e0 alla definizione di algoritmo ingordo, e si osserva che esso non potr\u00e0 mai, per costruzione logica, fornire come uscita formula_40.&lt;br&gt;\nCi\u00f2 \u00e8 dovuto al fatto che:\n\u00e8 che affinch\u00e9 formula_2 possa essere un'uscita dell'algoritmo, dovrebbe esistere un intero che verifichi la seguente e:\nMa tale intero ovviamente non esiste. &lt;br&gt;\nPer ragioni analoghe, posto formula_44 per la definizione ricorsiva, l'algoritmo non pu\u00f2 produrre come uscita formula_45 .\nL'algoritmo termina sempre in un numero finito di passaggi.\nSi \u00e8 dimostrato precedentemente che l'algoritmo produce sempre avanzi positivi minori dell'avanzo iniziale, i numeri positivi minori di N sono un numero finito, ergo l'algoritmo si arresta in un numero finito di passaggi\nUnicit\u00e0 della rappresentazione di Zeckendorf.\nL'unicit\u00e0 si ottiene efficientemente per assurdo.\nSi supponga che un numero formula_46 abbia due decomposizioni distinte.\nSi eliminino per prima cosa da ambo le rappresentazioni gli elementi ripetuti ovvero gli:\nIl nuovo numero cos\u00ec ottenuto sar\u00e0 indicato come formula_50, ed avr\u00e0 anch'esso due rappresentazioni.\nOvviamente, essendo scomparsi dei termini, gli indici andranno riassegnati e ad essere cambiato saranno anche il loro complessivo dei termini costituenti le rappresentazioni.\nAvendo solamente tolto addendi entrambe le rappresentazioni ottenute saranno ancora di Zekendorf; non c'\u00e8 infatti rischio di aver aggiunto doppioni o addendi in posizioni vietate. Inoltre, dato che abbiamo supposto le due rappresentazioni di formula_53 distinte, anche formula_54 , poich\u00e9 somma di quantit\u00e0 positive e non nulle. Il caso in cui tutti i termini si fossero elisi vicendevolmente va escluso perch\u00e9, se cos\u00ec fosse, verrebbe meno l'ipotesi che le due rappresentazioni siano distinte. &lt;br&gt;\nSenza perdere di generalit\u00e0 si supponga a questo punto:\nPer il seguito si introduce la seguente identit\u00e0, valida per formula_56 :\nDove la disequazione \u00e8 vera perch\u00e9 la successione di Fibonacci \u00e8 crescente e la seconda parte \u00e8 semplicemente la definizione ricorsiva di formula_58.&lt;br&gt;\nSi pu\u00f2 scrivere a questo punto la seguente catena di equazioni e disequazioni:\nOra, essendo il numero formula_60 rappresentato secondo Zeckendorf, l'ultimo termine della disequazione formula_61 \u00e8 tale da soddisfare la seguente disequazione:\ne questo perch\u00e9 le rappresentazioni di Zeckendorf non ammettono parti successive che siano numeri di fibonacci successivi.\nSostituendo anche questa disequazione nella catena:\nChe iterato fino alla fine del processo da:\nElidendo l'esubero rimane:\nIl primo termine tra parentesi potrebbe anche essere nullo, ma sicuramente non \u00e8 negativo, il secondo, essendo formula_54 rappresentato secondo Zeckendorf, \u00e8 quantomeno formula_67, ergo :\nformula_68\nAssurdo. \nOgni rappresentazione di Zeckendorf di un numero \u00e8 pertanto unica\nCodifica di Fibonacci binaria.\nI numeri codificati secondo Zeckendorf si possono scrivere in maniera analoga ai numeri binari.\nIn particolare, posti \nSi possono scrivere banalmente i numeri rappresentati secondo Zeckendorf nella forma:\ne omettendo i moltiplicandi di Fibonacci come stringa binaria\nAlcuni esempi chiariranno meglio cosa si \u00e8 fatto:\nTale modo di codificare i numeri, con l'omissione dei due zeri all'inizio e l'aggiunta di un uno alla fine, viene utilizzato in informatica e prende il nome di codifica di Fibonacci.&lt;br&gt;\nEssa ha la propriet\u00e0 di presentare una coppia di 1 appaiati solamente alla fine del numero e permette per questo di memorizzare gli interi senza imporre loro una dimensione a priori, come ad esempio si fa nelle architetture a 32 bit.&lt;br&gt;\nSi tratta di un esempio di notazione dotata di codice prefisso (suffisso in questo caso). \nNormalizzazione di un numero.\nSi supponga di avere un numero espresso in binario di Fibonacci ma non ben rappresentato secondo Zeckendorf. &lt;br&gt;\nA titolo d'esempio un numero del genere \u00e8 il seguente.\nChe non \u00e8 in forma corretta perch\u00e9 ci sono degli 1 adiacenti.&lt;br&gt;\nPer portarlo nella forma corretta quello che si deve fare \u00e8 leggerlo da destra a sinistra e, quando si trovano coppie di 1, sostituire queste con uno 0 e lo zero precedente la coppia (a destra)con un 1. &lt;br&gt;\nSi applica il procedimento tutte le volte necessarie.\nTale operazione \u00e8 giustificata dal fatto che\nSomma ordinaria tra rappresentazioni Zeckendorf binarie.\nCos\u00ec come si pu\u00f2 costruire un algoritmo di somma tra numeri in binario si pu\u00f2 fare altrettanto con i numeri rappresentati secondo Zeckendorf.\nLe tabelle della soma rimangono fondamentalmente invariate con l'unica differenza che, rispetto all'usuale somma binaria, i riporti non sono fatti solo in avanti di una posizione ma anche indietro di due. Il perch\u00e9 si capisce facilmente leggendo la seguente identit\u00e0:\nA titolo di esempio:\nChe con la notazione binaria introdotta diventa:\nChe computato diventa \nChe a sua volta da\nApplicando la procedura di normalizzazione si ottiene infine:\nE che ci conferma che, anche con questa notazione:\nProdotto di Fibonacci.\nMediante la codifica di Zeckendorf si pu\u00f2 definire l'operazione \"prodotto di Fibonacci\".\nTale operazione non coincide identicamente con l'usuale moltiplicazione e non \u00e8 distributiva rispetto all'usuale somma, si tratta pertanto di un'operazione binaria a s\u00e9 stante.\nDate le rappresentazioni di Zeckendorf di due naturali\nsi definisce prodotto di Fibonacci \nUn contr'esempio dimostra esplicitamente la non equivalenza tra questa operazione ed il prodotto usuale, siano dunque:\nApplicando la definizione e mandando avanti i conti\nformula_93\nDove l'ultima parte \u00e8 stata aggiunta per confronto.\nKnuth dimostr\u00f2 il fatto notevole che questa operazione \u00e8 associativa. \nLa dimostrazione si appoggia sull'equivalenza procedurale (da un punto di vista formale) tra prodotto tra numeri scritti in binario e prodotto Fibonacci tra numeri espressi in binario di fibonacci. \nSi veda anche ."}
{"id": "417611", "revid": "1893", "url": "https://it.wikipedia.org/wiki?curid=417611", "title": "Rappresentazione di Zeckendorf", "text": ""}
{"id": "417620", "revid": "124184187", "url": "https://it.wikipedia.org/wiki?curid=417620", "title": "Bessasta\u00f0ir", "text": "Bessasta\u00f0ir \u00e8 la residenza ufficiale del Presidente della Repubblica d'Islanda, a \u00c1lftanes, a circa 15 km da Reykjav\u00edk, la capitale dell'Islanda.\nStoria.\nLa penisola su cui risiede Bessasta\u00f0ir \u00e8 stata occupata sin dall\u2019anno 1000. \u00c8 nota per essere stata una delle residenze di Snorri Sturluson. Dopo la sua uccisione, nel settembre 1241, Bessasta\u00f0ir fu rivendicato dal re di Norvegia. Successivamente divenne una roccaforte reale e residenza di ufficiali di alto rango del re e di vari funzionari in Islanda. Resistette anche a un attacco da parte di razziatori ottomani di schiavi nel mese di luglio 1627. \nPer secoli \u00e8 stato la sede della scuola pi\u00f9 importante dell'Islanda, la \"Lat\u00ednusk\u00f3linn\" (scuola latina), dopo di che divenne una fattoria fino al 1944, quando fu donata al Presidente della Repubblica. \nIl luogo prende il nome da Sigur\u00f0ur J\u00f3nasson Bessasta\u00f0ir che acquist\u00f2 la tenuta nel 1940."}
{"id": "417624", "revid": "1573940", "url": "https://it.wikipedia.org/wiki?curid=417624", "title": "Aderbale (ammiraglio)", "text": "Combatt\u00e9 durante la prima guerra punica, che vedeva Cartagine battersi contro Roma per il controllo del Mar Mediterraneo (264-241 a.C.).\nAderbale fu al comando della flotta almeno fino al 249 a.C., quando riport\u00f2 una brillante vittoria contro il console Publio Claudio Pulcro nella battaglia di Trapani, una delle imprese pi\u00f9 brillanti di quella guerra da parte dei Cartaginesi, e unica loro vittoria navale."}
{"id": "417625", "revid": "599013", "url": "https://it.wikipedia.org/wiki?curid=417625", "title": "Simone Perrotta", "text": "Dopo aver vestito le maglie di Reggina e Juventus, a partire dal 1999 si impone in Serie A con il . Dopo tre stagioni al , viene acquistato, nel 2004, dalla , di cui diventer\u00e0 una \"bandiera\" e con cui disputer\u00e0 nove stagioni, impreziosite da due Coppe Italia e una Supercoppa italiana, oltre che da quattro secondi posti in campionato. Con la nazionale italiana, di cui ha fatto parte dal 2002 al 2009, si \u00e8 laureato campione del mondo nel 2006.\nBiografia.\nNato nella contea inglese di Greater Manchester, vi ha vissuto sino all'et\u00e0 di 5 anni. Successivamente si \u00e8 trasferito a Cerisano, in provincia di Cosenza, luogo del quale la sua famiglia era originaria.\nCaratteristiche tecniche.\nEra un centrocampista completo, abile negli inserimenti e nel palleggio, impiegato, nella prima fase di carriera, nel ruolo di centrocampista centrale o mediano.\nVeniva tuttavia utilizzato come trequartista nel 4-2-3-1 nel periodo di Luciano Spalletti alla e come centrocampista laterale sinistro da Marcello Lippi in nazionale.\nCarriera.\nClub.\nReggina.\nCresciuto nella squadra del paese, il Cerisano, e nel Castrolibero, \u00e8 stato in seguito tesserato dalla , nel 1990, a 13 anni. Con gli amaranto ha giocato in tutte le categorie, dai Giovanissimi alla Primavera.\nIl 10 settembre 1995 esordisce contro il in Serie B. Nella stagione 1995-1996 disputa 26 gare e segna la sua prima rete da professionista nella partita contro l'. Viene inoltre convocato nell'Under-21 di Serie B.\nJuventus e Bari.\nNell'estate 1998 viene ingaggiato dalla , trovandovi poco spazio a causa della vasta concorrenza a centrocampo. Con la formazione piemontese ha inoltre modo di esordire in Europa, giocando in Champions League e Coppa Intertoto.\nUn anno pi\u00f9 tardi passa al , vestendone la maglia sino al 2001.\nChievo.\nPer la stagione 2001-02 firma con il neopromosso , realizzando la prima rete dei veronesi in Serie A (nel 2-0 contro la ). Il centrocampista si mette particolarmente in luce al fianco di Corini, conferendo sostanza e qualit\u00e0 alla mediana scaligera. Grazie anche al suo contributo, i gialloblu ottengono la qualificazione in Coppa UEFA.\nL'esperienza veneta dura sino al 2004, con un totale di 100 presenze e 7 gol.\nRoma.\nNel 2004 viene acquistato dalla , dapprima allenata da Cesare Prandelli, poi da Rudi V\u00f6ller, e infine Perrotta ritrova il suo ex allenatore Luigi Delneri, che lo fa giocare centrocampista di contenimento a sostegno di Francesco Totti, Antonio Cassano e Vincenzo Montella.\nNella stagione 2005-2006 arriva Luciano Spalletti che lo impiega come trequartista e al termine della stagione viene chiamato per il . Nella stagione successiva realizza otto reti in campionato, favorendo il secondo posto dei giallorossi. Segna per\u00f2 nella gara vinta per 3-1 in casa dei campioni d'Italia dell'Inter. Risulta inoltre, con quattro gol, capocannoniere della Coppa Italia, vinta sempre contro i nerazzurri in finale con una vittoria per 6-2 all'andata e una sconfitta per 2-1 al ritorno; Perrotta segna una rete in entrambe le gare. Il gol all'Olympiakos in Champions League (competizione dove la Roma esce ai quarti) porta il computo totale a 13 reti in stagione, suo record.\nIl 19 agosto 2007 vince la Supercoppa italiana, contro l'Inter a San Siro, ma non la gioca in quanto viene espulso dall'arbitro Roberto Rosetti per proteste verso il quarto uomo e il guardalinee prima ancora di entrare in campo. Il 24 maggio 2008 vince un'altra Coppa Italia nella finale unica allo Stadio Olimpico contro l'Inter, segnando il gol del 2-0.\nLe stagioni seguenti si rivelano scevre di successi, nonostante il raggiungimento del secondo posto e della finale di Coppa Italia nel campionato 2009-2010. Nell'agosto dello stesso anno, inoltre, i giallorossi perdono anche la Supercoppa di Lega; in tutti e tre i casi, \u00e8 l'Inter a imporsi vincitrice. Ciononostante, segna un gran numero di reti, alcune importanti, come la doppietta nella gara del 17 maggio 2009, vinta contro il Catania per 4-3.\nAnnuncia il proprio ritiro nel 2013, all'et\u00e0 di 35 anni.\nCon la maglia della Roma ha collezionato in totale 326 presenze segnando 49 gol in nove stagioni. In totale in carriera ha giocato 575 partite e ha segnato 59 gol.\nNazionale.\nCon l'Under-21 guidata da Marco Tardelli, ha fatto parte della rosa vincitrice all'Europeo di categoria del 2000. In seguito, le buone prestazioni con il Chievo gli valgono la chiamata in Nazionale maggiore da Giovanni Trapattoni: compie il suo esordio il 20 novembre 2002, nell'amichevole pareggiata 1-1 contro la Turchia. Durante la gestione tecnica del \"Trap\", l'allora venticinquenne centrocampista diviene una pedina importante: partecipa all'Europeo 2004, realizzando nella vittoria contro la Bulgaria (non sufficiente per accedere alla seconda fase) il suo primo gol in azzurro.\n\u00c8 convocato da Marcello Lippi per i Mondiali 2006, giocando l'intera competizione da titolare. Schierato da laterale di centrocampo, offre il suo contributo alla vittoria azzurra. Sotto la conduzione di Donadoni, prende invece parte all'Europeo 2008.\nDopo il ritorno di Lippi sulla panchina azzurra non trova spazio, chiudendo l'esperienza in Nazionale nel 2009.\nDopo il ritiro.\nIl 14 gennaio 2013 entra a far parte del Consiglio Federale della FIGC per la componente atleti.\nNel 2014, ha collaborato con il canale televisivo Sport Uno conducendo il programma \"I Football - Italian Football Talent\", seguendo sui vari campi d'Italia i settori giovanili e i giovani talenti.\nNel 2018 ha fondato la scuola calcio Jem\u2019s soccer accademy.\nStatistiche.\nPresenze e reti nei club.\n\"Statistiche aggiornate al 26 maggio 2013.\""}
{"id": "417626", "revid": "339392", "url": "https://it.wikipedia.org/wiki?curid=417626", "title": "Alef-Zero", "text": ""}
{"id": "417627", "revid": "1933156", "url": "https://it.wikipedia.org/wiki?curid=417627", "title": "Interleuchina 1", "text": "Per interleuchina 1 (IL-1) si intende una citochina secreta da vari tipi di cellule del sistema immunitario tra cui macrofagi, monociti e cellule dendritiche, ma anche da fibroblasti e cellule endoteliali. Deve il suo nome al fatto di essere stata la prima citochina a venire scoperta.\nQuesta proteina viene prodotta tra l'altro in risposta a infezioni batteriche (la sua produzione viene stimolata soprattutto dall'LPS, una endotossina dei batteri Gram negativi), alla presenza di TNF e dall'interazione delle cellule produttrici con linfociti T - CD4 positivi.\nLa IL-1 ha molteplici effetti a livello sia locale che generale nell'organismo tra cui quello di favorire processi infiammatori in risposta ad infezioni batteriche quali vasodilatazione, crampi e febbre. Inoltre stimola la produzione di prostaglandine da parte di vari tipi di cellule (muscolari, epiteliali, ecc), la produzione di altre citochine quali IL-2 e l'attivazione e il reclutamento di altre cellule del sistema immunitario.\nQueste manifestazioni sono sintomo dell'attivit\u00e0 di questa molecola: la vasodilatazione dei vasi sanguigni (per mezzo delle prostaglandine) favorisce la migrazione di cellule immunitarie quali macrofagi e linfociti verso il sito di infezione. Inoltre l'espressione di molecole di adesione nelle cellule dell'endotelio dei vasi sanguigni favorisce l'ancoraggio dei leucociti alle pareti dei vasi stessi e la loro migrazione verso i tessuti.\nUn'altra capacit\u00e0 di queste chemochine \u00e8 quella di contribuire ad attivare linfociti T helper e alla maturazione e all'espansione clonale (moltiplicazione di linfociti B in grado di riconoscere lo stesso antigene) dei linfociti B.\nIn caso di infezione sistemica, l'interleuchina 1 agisce in maniera simile al TNF-alfa, stimolando la produzione nel fegato delle cosiddette proteine di fase acuta.\nOltre a stimolare processi infiammatori, l'IL-1 \u00e8 in grado direttamente e autonomamente di stimolare la febbre, anche in assenza di altri stimoli (antigeni batterici), ed \u00e8 per questo conosciuto come un \"pirogeno endogeno\". Questa citochina si lega a recettori presenti nelle cellule endoteliali dell'ipotalamo e sembra essere in grado di \"resettare\" il suo centro termoregolatore facendo aumentare la temperatura del corpo provocando febbre. In queste condizioni la replicazione batterica e virale diminuisce mentre la risposta immunitaria diviene pi\u00f9 efficiente.\nSono stati identificati finora diversi tipi di IL-1 tra cui:\nQueste due classi hanno attivit\u00e0 simili ma strutture diverse, e infatti sono codificate da geni diversi e mostrano una identit\u00e0 di meno del 30% tra le loro sequenze, mentre all'interno delle loro sottofamiglie l'omologia sale al 60-70%. Entrambe sono sintetizzate a partire da precursori (33 kDa) che in seguito a processamento originano le forme attive (circa 17 kDa).\nSia IL1\u03b1 che IL1\u03b2 agiscono sullo stesso recettore, che viene poi internalizzato per portare agli effetti sopra citati.\nOltre a queste 2 classi, esiste un'altra citochina strutturalmente omologa alle 2 (e quindi in grado di legarsi ai suoi stessi recettori), ma funzionalmente inattiva. Essa agisce quindi da inibitore competitivo bloccando gli effetti di IL1\u03b1 e IL1\u03b2 e viene perci\u00f2 chiamata IL-1 RA (cio\u00e8 \"IL-1 Receptor Antagonist\").\nIn quanto queste interleuchine svolgono un ruolo fondamentale nella regolazione dei processi infiammatori, giocano anche un ruolo importante nella patogenesi di alcune malattie autoimmuni croniche, quale l'artrite reumatoide e alcune malattie autoinfiammatorie quali le sindromi periodiche associate alla criopirina (Cryopyrin Periodic Associated Syndrome). \nTrattamento con corticosteroidi, ormoni prodotti dalle ghiandole surrenali inibisce l'azione dell'IL-1 ed \u00e8 usato per ridurre le infiammazioni. Esiste anche una forma ricombinante dell'IL-1 RA (conosciuta sotto il nome di \"anakinra\") che viene impiegata nel trattamento dell'artrite reumatoide e delle sindromi periodiche associate alla criopirina (CAPS) un gruppo di malattie autoinfiammatorie molto gravi."}
{"id": "417632", "revid": "117933243", "url": "https://it.wikipedia.org/wiki?curid=417632", "title": "Campionato faroese di calcio", "text": "Il campionato faroese di calcio (F\u00f3tb\u00f3ltur \u00ed F\u00f8royum) ha come primo livello la Formuladeildin.\nA partire dal 2006 i campionati calcistici delle Isole F\u00e6r \u00d8er sono strutturati in quattro divisioni:\nLa Formuladeildin, chiamata cos\u00ec dal 2005 per un accordo di sponsorizzazione, viene disputata dal 1942. Denominata fino al 1975 Meistaradeildin (\"Divisione Maggiore\"), il nome viene quindi modificato, fino al 2004, in 1. deild (\"Prima Divisione\"). Soltanto dal 1992 le Isole F\u00e6r \u00d8er partecipano alle competizioni europee.\nFormuladeildin, 1. e 2. deild sono composte da dieci squadre ciascuna e prevedono due retrocessioni e due promozioni (la 2. deild prevede tre retrocessioni).\nLa 3. deild \u00e8 invece suddivisa in tre gironi (B\u00f3lkur A, B\u00f3lkur B e B\u00f3lkur C) da otto squadre ciascuno.\nLa squadra pi\u00f9 titolata del massimo campionato \u00e8 l'HB T\u00f3rshavn.\nLa vincitrice del campionato si qualifica per il primo turno preliminare di Champions League, mentre la seconda e la terza classificata partecipano al primo turno preliminare della UEFA Europa League. Alla medesima manifestazione partecipa anche la vincitrice della coppa nazionale, che per\u00f2 accede al secondo turno preliminare.\nAttuale sistema.\nAi primi due livelli troviamo:"}
{"id": "417633", "revid": "1776051", "url": "https://it.wikipedia.org/wiki?curid=417633", "title": "Fenin-Vilars-Saules", "text": "Fenin-Vilars-Saules \u00e8 stato un comune svizzero nel distretto di Val-de-Ruz (Canton Neuch\u00e2tel). \u00c8 stato istituito nel 1875 con la fusione dei comuni soppressi di Fenin, Saules e Vilars e soppresso il 31 dicembre 2012: il 1\u00ba gennaio 2013 \u00e8 stato accorpato agli altri comuni soppressi di Boudevilliers, Cernier, Ch\u00e9zard-Saint-Martin, Coffrane, Dombresson, Engollon, Fontainemelon, Fontaines, Le P\u00e2quier, Les Geneveys-sur-Coffrane, Les Hauts-Geneveys, Montmollin, Savagnier e Villiers per formare il nuovo comune di Val-de-Ruz."}
{"id": "417635", "revid": "4106", "url": "https://it.wikipedia.org/wiki?curid=417635", "title": "P\u00e9seux (Doubs)", "text": ""}
{"id": "417636", "revid": "1005847", "url": "https://it.wikipedia.org/wiki?curid=417636", "title": "Oreste Tofani", "text": "\u00c8 stato a lungo presidente della commissione parlamentare d'inchiesta sugli infortuni sul lavoro. Laureato in Storia, ha svolto l'attivit\u00e0 di professore di storia e filosofia nella scuola superiore e di sindacalista CISNAL-UGL.\nLa carriera politica.\nNel 1970 \u00e8 eletto consigliere comunale di Alatri nelle file del Movimento Sociale Italiano, riconfermato fino al 1998.\nNel 1985 viene eletto consigliere provinciale di Frosinone e consigliere regionale del Lazio.\nNel 1990 viene riconfermato consigliere provinciale di Frosinone e consigliere regionale del Lazio.\nNel 1994 viene eletto alla Camera dei deputati per Alleanza Nazionale. \u00c8 membro della Commissione lavoro pubblico e privato, della Commissione bilancio e programmazione, vicepresidente della Commissione Speciale per le Politiche Comunitarie.\nNel 1996 si candida come deputato nel collegio di Cassino, ma ottiene il 42,4% dei voti e viene sconfitto dal rappresentante dell'Ulivo Testa.\nNel 2001 \u00e8 eletto al Senato della Repubblica per Alleanza Nazionale. Vice capogruppo vicario di AN al Senato \u00e8 membro della Commissione permanente Lavoro e previdenza sociale, della Commissione Politiche dell'Unione Europea, presidente della Commissione Contenzioso del Senato della Repubblica, presidente della Commissione Parlamentare d'inchiesta sugli infortuni sul lavoro.\nNel 2006 \u00e8 confermato al Senato della Repubblica per Alleanza Nazionale diventando vice capogruppo vicario. \u00c8 poi nuovamente rieletto nel 2008 per il Popolo della Libert\u00e0.\nMuore la sera del 26 febbraio 2017 presso la sua casa ad Alatri, all'et\u00e0 di 70 anni, dopo una lunga malattia.\nAltri incarichi.\nDal 1990 ricopre la carica di segretario confederale CISNAL-UGL.\nDal 1991 al 1996 \u00e8 stato responsabile delle relazioni internazionali della CISNAL.\nDal 1996 al 1999 \u00e8 stato presidente dell'Ente Nazionale per l'Orientamento e la Formazione.\nDal 1999 al 2001 ha ricoperto l'incarico di membro del Consiglio Nazionale dell'Economia e del Lavoro.\nNel 2004 \u00e8 stato nominato coordinatore delle relazioni istituzionali del Ministero delle comunicazioni.\nOnorificenze.\nNel 2005 \u00e8 stato nominato \"Personaggio Illustre della Citt\u00e0\" dal presidente del consiglio comunale di Mar del Plata (Argentina), \u00e8 stato insignito della qualifica di \"Profesor Extraordinario Visitante\" dell'Universit\u00e0 FASTA di Mar del Plata (Argentina)."}
{"id": "417637", "revid": "1776051", "url": "https://it.wikipedia.org/wiki?curid=417637", "title": "Peseux (Svizzera)", "text": "Peseux (toponimo francese) \u00e8 un comune svizzero di 5\u00a0919 abitanti del Canton Neuch\u00e2tel, nel distretto di Boudry."}
{"id": "417638", "revid": "767487", "url": "https://it.wikipedia.org/wiki?curid=417638", "title": "Fenin", "text": "Fenin (toponimo francese) \u00e8 una frazione del comune svizzero di Val-de-Ruz, nel distretto di Val-de-Ruz (Canton Neuch\u00e2tel).\nStoria.\nFino al 1874 \u00e8 stato un comune autonomo; nel 1875 \u00e8 stato aggregato agli altri comuni soppressi di Saules e Vilars per formare il nuovo comune di Fenin-Vilars-Saules, il quale a sua volta il 1\u00ba gennaio 2013 \u00e8 stato aggregato agli altri comuni soppressi di Boudevilliers, Cernier, Ch\u00e9zard-Saint-Martin, Coffrane, Dombresson, Engollon, Fontainemelon, Fontaines, Le P\u00e2quier, Les Geneveys-sur-Coffrane, Les Hauts-Geneveys, Montmollin, Savagnier e Villiers per formare il nuovo comune di Val-de-Ruz."}
{"id": "417639", "revid": "767487", "url": "https://it.wikipedia.org/wiki?curid=417639", "title": "Vilars", "text": "Vilars (toponimo francese) \u00e8 una frazione del comune svizzero di Val-de-Ruz, nel distretto di Val-de-Ruz (Canton Neuch\u00e2tel).\nStoria.\nFino al 1874 \u00e8 stato un comune autonomo; nel 1875 \u00e8 stato aggregato agli altri comuni soppressi di Fenin e Saules per formare il nuovo comune di Fenin-Vilars-Saules, il quale a sua volta il 1\u00ba gennaio 2013 \u00e8 stato aggregato agli altri comuni soppressi di Boudevilliers, Cernier, Ch\u00e9zard-Saint-Martin, Coffrane, Dombresson, Engollon, Fontainemelon, Fontaines, Le P\u00e2quier, Les Geneveys-sur-Coffrane, Les Hauts-Geneveys, Montmollin, Savagnier e Villiers per formare il nuovo comune di Val-de-Ruz."}
{"id": "417640", "revid": "1543377", "url": "https://it.wikipedia.org/wiki?curid=417640", "title": "Dumnoni", "text": "I Dumnoni erano una trib\u00f9 celtica della penisola sud-occidentale della Britannia durante l'Et\u00e0 del Ferro e il primo periodo romano.\nIl loro nome si rifletteva in quello romano della citt\u00e0 di Exeter, cio\u00e8 \"Isca Dumnoniorum\" (\"Isca dei Dumnoni\"), che suggerisce come questa fosse un \"oppidum\" celtico, o comunque una citt\u00e0 fortificata, sulle rive dell'Exe, prima della fondazione dell'insediamento romano attorno al 50 d.C. Questo popolo avrebbe dato il suo nome alla contea di Devon. Am\u00e9d\u00e9e Thierry (\"Histoire des Gauloises\", 1828) mise in relazione questo popolo con gli abitanti della Cornovaglia.\nStoria.\nSi pensa che i Dumnoni avessero occupato il Somerset, il Devon la Cornovaglia e, forse, parte del Dorset. Non sembrano avere avuto una struttura politicamente centralizzata: le fortificazioni collinari dell'Et\u00e0 del Bronzo e di quella del Ferro indicano, infatti, l'esistenza di piccoli gruppi tribali, che vivevano l'uno vicino all'altro.\nNella sua \"Geografia\", Claudio Tolomeo (II secolo) colloca i Dumnoni a ovest dei Durotrigi e menziona le loro quattro citt\u00e0: \"Isca Dumnoniorum\" (poi Caeresk e ora Exeter), \"Tamara\" (forse sul fiume Tamar), \"Uxella\" (forse sul fiume Axe, nel Somerset) e \"Voliba\" (non identificata). La \"Cosmografia ravennate\" aggiunge anche i nomi di due altri insediamenti: \"Nemetostatio\", (forse North Tawton, nel Devon) e \"Durocornavium\" (non identificata). Il nome \"Durocornavium\" implica l'esistenza di una trib\u00f9 chiamata Cornavi, forse gli antenati della popolazione della Cornovaglia.\nNel periodo post-romano emerse il regno britannico della Dumnonia, che copriva l'intera penisola, sebbene divisa, forse, in diversi regni dipendenti.\nSecondo alcuni la battaglia del Monte Badon, in cui i Dumnoni scacciarono gli Anglosassoni, sarebbe stata combattuta nel Devon, anche se la maggior parte degli storici ritiene che avrebbe avuto luogo vicino a Bath. Il territorio della Dumnonia fu gradualmente ridotto a poco pi\u00f9 dell'odierna Cornovaglia dall'espansione del Wessex.\nDato che il confine orientale della Dumnonia era arretrato ad ovest, molti pensano che la storia della trib\u00f9 sia finalmente diventata indistinguibile da quella del regno di Cornovaglia. I toponimi medioevali di Domnon\u00e9e e di Cornovaglia/Kernev probabilmente derivarono da emigranti provenienti dal Devon e dalla Cornovaglia.\nSecondo Guglielmo di Malmesbury una popolazione celtica britannica avrebbe vissuto nell'area del Devon, insieme ai Sassoni, nel X secolo. Una parte di Exeter mantenne il titolo di \"Piccola Britannia\" fino al XVIII secolo.\nI Dumnoni avrebbero parlato un dialetto britannico, antenato del moderno cornico, di cui ci sono tracce ad est del fiume Tamar.\nLe corti e i parlamenti di Stannary, che furono stabiliti dopo la concessione ai minatori della regione di una \"carta\" da parte di Giovanni d'Inghilterra nel 1201, avevano riconosciuto i diritti legali e la condizione distintivi del Devon e della Cornovaglia. Tuttavia, Edoardo I d'Inghilterra spezz\u00f2 questa unione legale, stabilendo parlamenti e corti separate per le due contee del Devon e della Cornovaglia (1305.\nGli storici dell'et\u00e0 vittoriana chiamarono spesso questa trib\u00f9 con il nome di Damnoni, che \u00e8 anche quello di un'altra popolazione celtica della Scozia, anche se non si conoscono prove di collegamenti fra questi due popoli. Un'altra trib\u00f9 con un nome simile (anche in questo caso senza collegamenti conosciuti) sembra essere stata presente in Irlanda, come indicato dalla presenza, nel Connacht, di una popolazione dei Fir Domnann."}
{"id": "417641", "revid": "834", "url": "https://it.wikipedia.org/wiki?curid=417641", "title": "C.A.D.", "text": ""}
{"id": "417642", "revid": "124970980", "url": "https://it.wikipedia.org/wiki?curid=417642", "title": "Presidents' Trophy", "text": "Il Presidents' Trophy \u00e8 un premio assegnato dalla National Hockey League alla squadra che termina la stagione regolare con il maggior numero di punti ottenuti della lega, ovvero con il miglior record. Se due squadre hanno lo stesso numero di punti ad aggiudicarsi il trofeo \u00e8 quella che ha conseguito il maggior numero di vittorie. Il Presidents' Trophy \u00e8 stato assegnato 33 volte a 17 differenti franchigie dalla sua istituzione nella stagione 1985-86. I detentori del Presidents' Trophy per la stagione 2018-19 sono i Tampa Bay Lightning.\nStoria.\nIl trofeo fu presentato per la prima volta all'inizio della stagione 1985-86 su iniziativa del Board of Governors della lega. Prima di allora la lega permetteva alla squadra con il miglior record della stagione regolare di issare uno stendardo recante la scritta \"NHL League Champions\".\nQualora due o pi\u00f9 squadre terminassero la stagione regolare con lo stesso numero di punti si provvederebbe ad applicare il primo criterio stabilito dalla NHL in queste situazioni, ovvero il numero di vittorie ottenute. Questa situazione si verific\u00f2 al termine della stagione 2006-07, quando sia i Buffalo Sabres che i Detroit Red Wings conclusero al primo posto con 113 punti. Tuttavia Buffalo, grazie alle sue 53 vittorie rispetto alle 50 di Detroit, pot\u00e9 fregiarsi del successo del Presidents' Trophy.\nSono quindici le franchigie che si sono aggiudicate il Presidents' Trophy. I Red Wings detengono il primato assoluto con sei successi, i New York Rangers seguono con tre successi mentre otto squadre (Calgary Flames, Colorado Avalanche, Dallas Stars, Edmonton Oilers, Vancouver Canucks, Chicago Blackhawks, Boston Bruins e Washington Capitals) hanno due successi ciascuno. Fra le squadre con pi\u00f9 di un successo Calgary, Dallas, Detroit, Edmonton e Vancouver sono riusciti a vincere il Presidents' Trophy per due anni consecutivi.\nTrofei passati.\nDal 1937 al 1968 fu utilizzato lo stesso criterio di assegnazione del Presidents' Trophy per determinare il vincitore del Prince of Wales Trophy. Dopo la fine dell'era delle Original Six, con la creazione della Western Division, il Wales Trophy divent\u00f2 il nuovo premio per la miglior squadra al termine della stagione regolare nella Eastern Division. Tuttavia da allora non fu pi\u00f9 assegnato alcun premio alla squadra con il maggior numero di punti dell'intera lega, mentre fra le stagioni 1981-82 e 1984-83 non fu consegnato alcun premio in base ai risultati raggiunti in stagione regolare. In quegli anni era garantito invece un bonus pari a 350.000 dollari per la migliore squadra della lega, compenso al quale dal 1985 si aggiunse il Presidents' Trophy stesso. Il premio in denaro veniva diviso fra i giocatori inseriti nel roster attivo della squadra vincitrice.\nConsiderate tutte le stagioni della NHL prima dell'introduzione del Presidents' Trophy i Montreal Canadiens conclusero la stagione regolare al primo posto 21 volte, meglio di qualunque altra squadra, sebbene l'ultima affermazione risalga alla stagione 1977-78. Detroit \u00e8 al secondo posto con 18 campionati conclusi con il miglior record.\nConseguenze sui playoff.\nLa squadra vincitrice del Presidents' Trophy vede garantito il fattore campo in tutti i turni dei playoff della Stanley Cup, inclusa la finale. Tuttavia tale vantaggio non garantisce il successo finale, infatti solo otto squadre sono riuscite ad imporsi nella Stanley Cup dopo aver conquistato il Presidents' Trophy, portando molti addetti del settore a pensare ad una sorta di maledizione. Per sei volte inoltre i vincitori del President's Trophy sono stati eliminati al primo turno dei playoff, fattore che rende l'eliminazione della miglior squadra della stagione regolare molto pi\u00f9 comune nella NHL che nelle altre leghe professionistiche nordamericane.\nSolo tre volte nella storia del Presidents' Trophy le squadre detentrici del premio mancarono l'anno successivo i playoff. Successe ai New York Rangers, vincitori del titolo nella stagione 1991-92 che mancarono i playoff nel 1993, ai Buffalo Sabres, vincitori nel campionato 2006-07 e non qualificati ai playoff nel 2008 e ai Boston Bruins, vincitori nel campionato 2013-14 esclusi dai playoff nel 2015."}
{"id": "417644", "revid": "1776051", "url": "https://it.wikipedia.org/wiki?curid=417644", "title": "Savagnier", "text": "Savagnier (toponimo francese) \u00e8 una frazione di 1\u00a0220 abitanti del comune svizzero di Val-de-Ruz, nel distretto di Val-de-Ruz (Canton Neuch\u00e2tel).\nStoria.\nFino al 31 dicembre 2012 \u00e8 stato un comune autonomo che si estendeva per 8,53\u00a0km\u00b2; il 1\u00ba gennaio 2013 \u00e8 stato accorpato agli altri comuni soppressi di Boudevilliers, Cernier, Ch\u00e9zard-Saint-Martin, Coffrane, Dombresson, Engollon, Fenin-Vilars-Saules, Fontainemelon, Fontaines, Le P\u00e2quier, Les Geneveys-sur-Coffrane, Les Hauts-Geneveys, Montmollin e Villiers per formare il nuovo comune di Val-de-Ruz."}
{"id": "417645", "revid": "120671081", "url": "https://it.wikipedia.org/wiki?curid=417645", "title": "Comisi\u00f3n Nacional sobre la Desaparici\u00f3n de Personas", "text": "La Comisi\u00f3n Nacional sobre la Desaparici\u00f3n de Personas (Commissione Nazionale sulla Scomparsa delle Persone, CONADEP) fu un organismo argentino, creato dal presidente Ra\u00fal Alfons\u00edn il 15 dicembre 1983, poco dopo la sua elezione, per investigare sul destino dei desaparecidos e su altre violazioni dei diritti umani (si veda: guerra sporca) compiuti durante la dittatura militare dal 1976 al 1983.\nStoria.\nNel 1983, la vittoria elettorale del leader\nradicale Alfonsin \"apre la strada a un confronto con la realt\u00e0\nargentina post-dittatoriale, mediato per\u00f2 da un senso di\ndistaccato rispetto, onde evitare pericolose inversioni di\ntendenza: i militari esercitano ancora una forte autorit\u00e0. (...) L\u2019epoca \u00e8\nquella dell\u2019ammissione dei delitti, ma anche della pi\u00f9 totale\nimpunit\u00e0 nei confronti dei carnefici: la pubblicazione degli\natti della Conadep, la commissione presidenziale presieduta\ndallo scrittore Ernesto S\u00e1bato - istituita dallo stesso Alfonsin (...) - comprova le\ncrudelt\u00e0 e i soprusi messi in atto dal sistema repressivo, con\nchiare indicazioni sui mandanti e diversi esecutori materiali.\nA ci\u00f2 fa seguito tuttavia una serie di provvedimenti del\ngoverno (legge dell\u2019Obediencia debida e legge del Punto\nfinal), ratificati dal Parlamento, volti a rendere impraticabile\nla via penale nei confronti dei militari artefici dei reati di lesa\numanit\u00e0. A completare l\u2019occultamento delle responsabilit\u00e0\ncriminali segue infine, nel 1990, l\u2019indulto promulgato dal presidente\nMenem, succeduto ad Alfonsin l\u2019anno precedente\".\nEsito.\nLe ricerche della commissione investigatrice vennero documentate nel rapporto \"Nunca m\u00e1s\" (Mai pi\u00f9), consegnato ad Alfons\u00edn il 20 settembre 1984, che apr\u00ec le porte al processo della Junta militare della dittatura.\nComposizione.\nI membri del CONADEP erano:\nVennero nominati anche cinque segretari:"}
{"id": "417646", "revid": "9", "url": "https://it.wikipedia.org/wiki?curid=417646", "title": "CONADEP", "text": ""}
{"id": "417649", "revid": "30610", "url": "https://it.wikipedia.org/wiki?curid=417649", "title": "Valangin", "text": "Valangin (toponimo francese; in tedesco \"Valendis\", desueto) \u00e8 un comune svizzero di 496 abitanti del Canton Neuch\u00e2tel, nel distretto di Val-de-Ruz."}
{"id": "417650", "revid": "31886", "url": "https://it.wikipedia.org/wiki?curid=417650", "title": "Serie C 1951-1952", "text": "La Serie C 1951-1952 \u00e8 stata la 15\u00aa edizione del terzo livello del campionato italiano di calcio, disputato tra il 9 settembre 1951 e il 6 luglio 1952 e concluso con la promozione del .\nStagione.\nBench\u00e9 il campionato avesse raggiunto l'obiettivo da tempo prefissato di 72 partecipanti, di cui cinque provenienti dalla Serie B e dodici dalla Promozione, una svolta epocale era alle porte. La Federazione, come prospettato gi\u00e0 nella seduta del Consiglio federale a Rapallo l'8 dicembre 1950, decise infatti di operare la pi\u00f9 grande riforma della piramide calcistica italiana dopo quella che nel 1929 aveva creato la Serie A: fu il Lodo Barassi, che stabil\u00ec infatti che dal 1952 la Serie C sarebbe andata incontro ad un cambiamento storico, uniformandosi in tutto e per tutto ai due campionati maggiori, e divenendo anch'essa un campionato a girone unico, \"nazionale\" e \"professionistico\". La nuova categoria sarebbe stata per\u00f2 aperta a poche elette: solo tredici squadre del vecchio torneo vi sarebbero state ammesse, mentre le escluse avrebbero partecipato al campionato di Quarta Serie anch'esso riformato in senso elitario.\nCon un regolamento cos\u00ec stringente come quello di questa stagione, la lotta per l'unico posto per la promozione in B, e quella per la salvezza dalla D, si confusero totalmente fin quasi alle ultime giornate. Sostanzialmente netta fu la vittoria finale del che si impose con un discreto margine sia nel girone dell'Italia centrale, sia in quello finale.\nSalvezza \"in extremis\" per e , mentre nel lotto delle retrocesse si segnalarono tutte le cinque societ\u00e0 provenienti dalla Serie B, le titolate e , e squadre di grossi centri del Sud come il e la .\nGirone A.\nClassifica finale.\nLegenda:\nRegolamento\nGirone B.\nClassifica finale.\nLegenda:\nRegolamento\nNote:\nGirone C.\nClassifica finale.\nLegenda:\nRegolamento\nGirone D.\nClassifica finale.\nLegenda:\nRegolamento\nNote:\nGironi finali.\nGirone Promozione.\nClassifica finale.\nLegenda:\nRegolamento\nGirone Salvezza.\nClassifica finale.\nLegenda:\nRegolamento\nBibliografia.\nLibri\nGiornali:"}
{"id": "417651", "revid": "124123", "url": "https://it.wikipedia.org/wiki?curid=417651", "title": "Aderbale (principe)", "text": "Di lui ben poco si sa. Solo un accenno da parte dello storico Sesto Aurelio Vittore, il quale ricorda (\"Vir. Ill.\" 66.7), a proposito di Marco Livio Druso (che fu tribuno nel 91 a.C., e venne assassinato pochi anni dopo): \u00ab\"Adherbalem filium regis Numidarum obsidem domi suae suppressit redemptionem eius occultam a patre sperans.\"\u00bb (\"Tenne in ostaggio a casa sua Aderbale, figlio del re di Numidia, sperando che il padre gli pagasse di nascosto un riscatto\"). \nQuesto principe Aderbale doveva quindi essere un figlio di Gauda, che fu re di Numidia dal 106 all'88 a.C. Della sua sorte nulla si sa da altre fonti. Alla morte di Gauda, nell'88 a.C., subentrarono nel regno due figli, Iempsale II e un altro, noto solo da una dedica in greco, col nome \"Mastabear\" (forse \"Mastanabal\"?). Ma non si ha nessuna traccia di Aderbale, che forse non sopravvisse al rapimento."}
{"id": "417652", "revid": "111373", "url": "https://it.wikipedia.org/wiki?curid=417652", "title": "Le Landeron", "text": "Le Landeron (dal 1875 al 1966 Landeron-Combes, toponimo francese; ) \u00e8 un comune svizzero di 4\u00a0501 abitanti del Canton Neuch\u00e2tel, nel distretto di Neuch\u00e2tel, sul lago di Bienne. Nel 1875 ha inglobato il comune soppresso di Combes. Dal 2016 il borgo, grazie alla sua particolare bellezza architettonica, la sua storia e la posizione privilegiata in cui si trova \u00e8 entrato a far parte dell'associazione \"I borghi pi\u00f9 belli della Svizzera\".\nInfrastrutture e trasporti.\nLe Landeron \u00e8 servita dall'omonima stazione sulla ferrovia Losanna-Olten."}
{"id": "417653", "revid": "767487", "url": "https://it.wikipedia.org/wiki?curid=417653", "title": "Rapporto Rettig", "text": "Il Rapporto Rettig (chiamato in spagnolo Informe Rettig), ufficialmente Rapporto della commissione nazionale per la verit\u00e0 e la riconciliazione (Informe de la Comisi\u00f3n Nacional de Verdad y Reconciliaci\u00f3n), \u00e8 il rapporto redatto dalla commissione costituita il 25 aprile del 1990 allo scopo di investigare sugli abusi dei diritti umani risultanti nella morte o sparizione delle vittime, commessi in Cile durante gli anni della dittatura militare di Augusto Pinochet (11 settembre 1973 - 11 marzo 1990).\nRisultati del rapporto.\nLa commissione, a fronte di 3.550 denunce ricevute, stabil\u00ec le vittime del regime furono 2.279 delle quali 2.115 furono vittime di violazioni dei diritti umani e 164 furono vittime di violenza politica. Il rapporto viene oggi accettato dalla maggioranza della nazione, anche se con dubbi dovuti alla natura del problema e alle circostanze.\nNel febbraio 1991, gli otto membri della Commissione nazionale per la verit\u00e0 e la riconciliazione, istituita nel 1990 dall'allora presidente Patricio Aylwin, pubblicarono il rapporto. Il \"Rapporto della commissione nazionale per la verit\u00e0 e la riconciliazione\" \u00e8 noto popolarmente come Rapporto Rettig, dal nome dell'ex senatore Ra\u00fal Rettig, presidente della commissione. Altri membri della commissione erano Jaime Castillo Velasco, Jos\u00e9 Luis Cea Ega\u00f1a, M\u00f3nica Jim\u00e9nez de la Jara, Laura Novoa V\u00e1squez, Jos\u00e9 Zalaquett Daher, Ricardo Mart\u00edn D\u00edaz e Gonzalo Vial Correa."}
{"id": "417655", "revid": "339392", "url": "https://it.wikipedia.org/wiki?curid=417655", "title": "Colpo di stato cileno del 1973", "text": ""}
{"id": "417656", "revid": "9", "url": "https://it.wikipedia.org/wiki?curid=417656", "title": "Commissione Rettig", "text": ""}
{"id": "417658", "revid": "110157", "url": "https://it.wikipedia.org/wiki?curid=417658", "title": "Ligni\u00e8res (Svizzera)", "text": "Ligni\u00e8res (toponimo francese) \u00e8 un comune svizzero di 949 abitanti del Canton Neuch\u00e2tel, nel distretto di Neuch\u00e2tel."}
{"id": "417659", "revid": "131145", "url": "https://it.wikipedia.org/wiki?curid=417659", "title": "Guillaume Le Gentil", "text": "Biografia.\nPrima di occuparsi di astronomia, cerc\u00f2 di entrare a far parte della chiesa. Scopr\u00ec quelli che oggi conosciamo come oggetti di Messier M32, M36 e M38, come anche la nebulosa in M8, e fu il primo a catalogare la nebulosa oscura chiamata anche Le Gentil 3 (nella costellazione del Cigno). Tuttavia, egli \u00e8 ricordato prevalentemente per la sorte avversa che si abbatt\u00e9 su di lui quando decise di osservare il transito di Venere del 1761 a Pondicherry, una colonia francese in India.\nPart\u00ec da Parigi nel marzo del 1760, e raggiunse \u00cele de France (Mauritius) a luglio. Ma una volta appreso della guerra che era scoppiata tra la Francia e l'Inghilterra, ritenne troppo rischioso cercare di raggiungere Pondicherry, e cos\u00ec decise di dirigersi altrove; in seguito si imbarc\u00f2 su una fregata che era diretta verso la costa Coromandel dell'India, e part\u00ec nel marzo del 1761. Quando erano ormai quasi giunti a destinazione, vennero a sapere che l'Inghilterra aveva occupato Pondicherry, e quindi la fregata fu costretta a ritornare a \u00cele de France. Venne il 6 giugno, il giorno del transito, e il cielo era terso, ma Le Gentil non pot\u00e9 fare osservazioni astronomiche con la nave in movimento. Si era recato all'estero per osservare il transito solare di Venere, e siccome nell'arco di 8 anni ce ne sarebbe stato un altro, decise di restare (i transiti solari di Venere si verificano in coppie, a distanza di 8 anni l'uno dall'altro, ma pi\u00f9 di un secolo intercorre tra ognuna di queste coppie)\nTrascorse parte del tempo a disegnare una mappa della costa orientale del Madagascar, poi decise di osservare il transito solare del 1769 da Manila, nelle Filippine. Ma incontr\u00f2 ostilit\u00e0 da parte delle autorit\u00e0 spagnole del luogo, e cos\u00ec si diresse di nuovo verso Pondicherry, dove arriv\u00f2 nel marzo del 1768, che nel frattempo era ritornata alla Francia in seguito al trattato di pace del 1763. Costru\u00ec un piccolo osservatorio e aspett\u00f2 pazientemente. Finalmente, il giorno dell'evento arriv\u00f2 (3 giugno 1769), ma nonostante le altre mattinate di quel mese fossero state tutte serene, quel giorno il cielo divenne coperto, e Le Gentil non pot\u00e9 osservare nulla. Per un certo periodo di tempo rasent\u00f2 la pazzia, ma alla fine riusc\u00ec a recuperare le forze per poter ritornare in Francia.\nIl viaggio di ritorno fu attardato prima dalla malattia, ed in seguito da una tempesta che lo costrinse a sbarcare a \u00cele Bourbon (R\u00e9union), dove dovette aspettare una nave spagnola che lo riport\u00f2 a casa. Ritornato finalmente a Parigi nell'ottobre del 1771, scopr\u00ec che le autorit\u00e0 avevano decretato la sua morte presunta, qualcuno aveva preso il suo posto nell'Accademia Reale delle Scienze, sua moglie si era risposata, e tutti i suoi averi erano stati divisi tra gli eredi. Per risolvere quest'ultimo problema ci vollero molti processi, ma l'intervento del re gli restitu\u00ec immediatamente un posto in accademia; si rispos\u00f2 e visse apparentemente felice per altri 21 anni."}
{"id": "417662", "revid": "203463", "url": "https://it.wikipedia.org/wiki?curid=417662", "title": "Istituto Internazionale di Ricerche sulla Pace di Stoccolma", "text": "L'Istituto Internazionale di Ricerche sulla Pace di Stoccolma (IIRPS, in inglese \"Stockholm International Peace Research Institute\", SIPRI) \u00e8 un istituto internazionale indipendente, fondato nel 1966 per commemorare i 150 anni di pace ininterrotta in Svezia, che si occupa di peace studies.\nIl suo compito \u00e8 quello di condurre ricerche scientifiche in materia di conflitti e cooperazione, di importanza per la pace e la sicurezza internazionale, allo scopo di contribuire a una comprensione delle condizioni per soluzioni pacifiche ai conflitti internazionali e per una pace stabile.\nAttraverso le sue ricerche il SIPRI rende accessibili informazioni imparziali su sviluppo degli armamenti, spese militari, produzione e commercio di armi, controllo degli armamenti e disarmo, oltre che su conflitti, prevenzione dei conflitti, sicurezza regionale e industria della difesa. I risultati del SIPRI vengono diffusi principalmente tramite libri, rapporti e altre pubblicazioni, oltre che tramite il suo sito web. \nLa principale pubblicazione dell'istituto \u00e8 il SIPRI Yearbook, un compendio annuale dei principali avvenimenti e statistiche in tema di sicurezza internazionale e armamenti; dal 2011, ne viene distribuita una sintesi in lingua italiana edita dal Torino World Affairs Institute.\nSecondo il rapporto annuale pubblicato nel 2018, nei tre anni dell'intervento militare in Siria la Russia era divenuta il terzo produttore mondiale di armamenti con una quota pari al 10%, preceduta solamente da U.S.A. e Gran Bretagna. Undici aziende russe erano presenti nelle classifica dei primi 100 pi\u00f9 grandi produttori a livello globale, sebbene dieci societ\u00e0 della NATO \u2013 di cui sette statunitensi e tre europee \u2013 continuassero a detenere il 53% del valore mondiale degli scambi di settore."}
{"id": "417663", "revid": "486946", "url": "https://it.wikipedia.org/wiki?curid=417663", "title": "SIPRI", "text": ""}
{"id": "417664", "revid": "1318658", "url": "https://it.wikipedia.org/wiki?curid=417664", "title": "LUA", "text": ""}
{"id": "417665", "revid": "12290", "url": "https://it.wikipedia.org/wiki?curid=417665", "title": "Snervamento", "text": ""}
{"id": "417666", "revid": "31101", "url": "https://it.wikipedia.org/wiki?curid=417666", "title": "Crataegus aronia", "text": ""}
{"id": "417667", "revid": "31101", "url": "https://it.wikipedia.org/wiki?curid=417667", "title": "Crataegus ruscinonensis", "text": ""}
{"id": "417668", "revid": "31101", "url": "https://it.wikipedia.org/wiki?curid=417668", "title": "Mespilus azarolus", "text": ""}
{"id": "417670", "revid": "287204", "url": "https://it.wikipedia.org/wiki?curid=417670", "title": "Serie C 1950-1951", "text": "La Serie C 1950-1951 \u00e8 stata la 13\u00aa edizione del terzo livello del campionato italiano di calcio, disputato tra il 10 settembre 1950 e il 17 giugno 1951 e concluso con la promozione del , del , del e dello .\nStagione.\nIl ripescaggio della blasonata e di altre societ\u00e0 form\u00f2 un campionato con 79 partecipanti, di cui cinque provenienti dalla Serie B e quindici dalla Promozione, sempre suddivise in quattro gironi. La Federazione era per\u00f2 ancora convinta di arrivare a raggruppamenti da diciotto squadre, e quindi impose per questa stagione ben cinque retrocessioni per ogni girone.\nL'annata si concluse con le promozioni dirette di e , mentre e dovettero ricorrere agli spareggi per sconfiggere le opposizioni rispettivamente del e del . Curiosamente, tutte e quattro le vincitrici furono alla loro prima esperienza in Serie B.\nIn zona retrocessione stavolta la Pro Vercelli riusc\u00ec a salvarsi, sebbene per il rotto della cuffia.\nGirone A.\nAggiornamenti.\nL'Unione Sportiva Pro Vercelli, che \u00e8 retrocessa nella stagione di Serie C precedente, \u00e8 stata riammessa per meriti sportivi storici.\nClassifica finale.\nLegenda:\nRegolamento:\nGirone B.\nClassifica finale.\nLegenda:\nRegolamento:\nNote:\nGirone C.\nAggiornamenti.\nL'Associazione Calcio Perugia, retrocessa nel campionato di Serie C precedente, \u00e8 stata riammessa per garantire una rappresentanza umbra nei campionati della Lega Nazionale.\nClassifica finale.\nLegenda:\nRegolamento:\nnote:\nGirone D.\nAggiornamenti.\nL'Igea Virtus Barcellona e lo Sport Club Marsala, retrocessi nel campionato di Serie C precedente, sono stati riammessi per motivi di rappresentanza territoriale.\nClassifica finale.\nLegenda:\nRegolamento:\nNote:"}
{"id": "417672", "revid": "3016639", "url": "https://it.wikipedia.org/wiki?curid=417672", "title": "Alma Mater Studiorum", "text": ""}
{"id": "417677", "revid": "112047564", "url": "https://it.wikipedia.org/wiki?curid=417677", "title": "MystFest", "text": "Il MystFest - Festival internazionale del giallo e del mistero di Cattolica \u00e8 stato un importante festival dedicato alla produzione cinematografica e letteraria di genere noir e mystery.\nIl festival, ideato e fondato nel 1980 (dopo un'edizione zero nel 1979) dall'attuale presidente della Fondazione Centro Sperimentale di Cinematografia, il giornalista Felice Laudadio, inventore nel 1981 dell'acronimo \"MystFest\" e direttore fino al 1986, nasce nel 1979 inglobando il premio letterario \"Premio Gran Giallo Citt\u00e0 di Cattolica\" fondato nel 1973 da Enzo Tortora e allargando lo sguardo della manifestazione sul genere giallo al cinema e alle serie televisive.\nIl MystFest viene poi diretto nel corso degli anni da Irene Bignardi, Giorgio Gosetti, Paolo Fabbri e Gian Piero Brunetta fino al 1996 e, in una brevissima edizione nel 2000, da Alberto Farassino. Dal 2001 la rassegna di Cattolica cessa di essere di natura cinematografica, mantenendo solo la sezione letteraria: il Premio Gran Giallo Citt\u00e0 di Cattolica.\nNel 1990 era nato nel frattempo il Noir in festival, diretto da Giorgio Gosetti, per due anni a Viareggio e poi stabilmente a Courmayeur.\nNel 2008 viene rilanciato il Mystfest come concorso di cortometraggi sul web. Il concorso assume il nome di \"Corto Cortissimo e-Giallo\" ed assume una formula innovativa nel suo genere. Vengono ammessi alla partecipazione cortissimi al di sotto di 5 minuti di durata, inerenti al tema del mistero e del noir, girati con qualsiasi mezzo digitale con un occhio di riguardo verso i dispositivi mobili (telefonini e smartphone). Il concorso rinasce sul web e si svolge nella primavera dell'anno 2008 per concludersi a giugno 2008 durante la \"Notte Gialla\", dove verranno assegnati i premi ai vincitori.\nIl 2009 \u00e8 l'anno del rinnovamento in casa MystFest. Con la collaborazione dello staff di Amarcort Film Festival, i concorsi diventano tre:\nPer sancire questo rinnovamento nasce, ad opera di Fabio Ceccarelli, il nuovo logo del MystFest che vuole essere il ponte di collegamento con la storia della manifestazione cattolichina caratterizzata dal celeberrimo uomo con l'impermeabile ideato da Felice Laudadio. A questo si affiancano altri 3 nuovi loghi che vanno a delineare ancor di pi\u00f9 l'identit\u00e0 dei tre concorsi.\nL'ormai consolidata Giuria del concorso letterario composta dagli scrittori Carlo Lucarelli, Valerio Massimo Manfredi, Andrea G. Pinketts, Marinella Manicardi, Mario Guaraldi e dagli esperti giallisti della Arnoldo Mondadori Editore Igor Longo e Luciana Leoni, per questa edizione, viene affiancata da un nuovo pool di giurati del calibro dello scrittore, commediografo, sceneggiatore televisivo Marcello Fois (\"Distretto di polizia\", \"Ilaria Alpi - Il pi\u00f9 crudele dei giorni\", \"Crimini\"), dell'autore di fumetti Bruno Brindisi (\"Dylan Dog\", \"Nathan Never\", \"Nick Raider\") e del fotografo di scena e di reportage Chico De Luigi.\nIl Gran Gal\u00e0 dell'edizione 2009 \u00e8 denso di eventi: dalla mostra mercato di libri e fumetti alla presentazione del libro \"Lezioni di Fumetto: Bruno Brindisi. Una linea chiara per raccontare l'orrore\" (Coniglio Editore) di Davide Occhicone, dalla mostra delle fotografie e dei corti pi\u00f9 votati sul web all'esposizione \"The Black Dahlia\" con le opere dell'artista Felipe Carde\u00f1a, per concludere la kermesse insieme ai giurati con letture e proiezioni delle opere finaliste e le premiazioni dei vincitori di tutti i concorsi.\nLa formula del Mystfest continua tutt'oggi a mutare, mentre si continua stabilmente ad assegnare annualmente il premio letterario \"Gran Giallo Citt\u00e0 di Cattolica\"."}
{"id": "417680", "revid": "35707", "url": "https://it.wikipedia.org/wiki?curid=417680", "title": "Mystfest", "text": ""}
{"id": "417682", "revid": "5296", "url": "https://it.wikipedia.org/wiki?curid=417682", "title": "Mario Baldassarri (politico)", "text": ""}
{"id": "417684", "revid": "123236179", "url": "https://it.wikipedia.org/wiki?curid=417684", "title": "Cavalieri d'oro", "text": "I (\"Cavalieri d'oro\" nella traduzione italiana) sono un gruppo di personaggi presenti nella serie manga e anime \"I Cavalieri dello zodiaco\" creata da Masami Kurumada.\nRappresentano la casta pi\u00f9 alta dei guerrieri al servizio di Atena e rispondono soltanto a quest'ultima e al Grande Sacerdote. Come tutti gli altri guerrieri vestono un'armatura ispirata alle costellazioni: nel loro caso le corazze sono d'oro (chiamate in originale Gold Cloths e \"Armature d'oro\" nel doppiaggio italiano) e si ispirano ai dodici segni zodiacali occidentali.\nNei primi capitoli si parla di un solo Gold Saint, quello del Sagittario, e ci\u00f2 \u00e8 giustificato dal fatto che l'autore aveva pensato inizialmente di creare una sola armatura d'oro.\nCreazione e sviluppo.\nIn origine Kurumada non aveva intenzione di creare dodici Gold Saints e per questo, nel terzo capitolo del manga, Saori presenta il Cloth del Sagittario appartenuto ad Aiolos come l'unica armatura d'oro esistente: non a caso, almeno nei primissimi capitoli, attorno ad essa c'\u00e8 grande venerazione e i Bronze Saints protagonisti sono costretti a contendersela prima tra loro nella \"Galaxian War\" e poi con i nemici di turno (i Black Saints e poi i Silver Saints).\nIn seguito al successo del manga, tuttavia, Kurumada decise di introdurre i restanti Cavalieri d'oro, la cui esistenza viene rivelata nel capitolo 26 quando il Grande Sacerdote convoca Aiolia del Leone e Milo dello Scorpione (sebbene il primo fosse gi\u00e0 apparso con un ruolo secondario nel primo capitolo quando Seiya si batt\u00e9 per conquistare il Cloth di Pegaso). La scelta di \"ripescare\" Aiolia non fu casuale: Kurumada, infatti, pens\u00f2 fosse interessante introdurre tra i Gold Saints anche alcuni vecchi personaggi che nel corso della storia si erano legati in un modo o nell'altro ai cinque Cavalieri di bronzo protagonisti e cos\u00ec, oltre ad Aiolia, divennero Cavalieri d'oro anche Mu e Dohko, quest'ultimo maestro di Shiryu.\nA partire dal capitolo 53 di \"Next Dimension\", seguito canonico del manga originale, si scopre l'esistenza di un tredicesimo Gold Saint scomparso nell'era mitologica: quello dell'Ofiuco, una figura leggendaria considerato il pi\u00f9 potente Saint della sua epoca.\nCaratteristiche.\nI Gold Saints sono l'\u00e9lite dell'esercito della dea Atena, superiori sia ai Silver Saints che ai Bronze Saints: l'autore ha affermato che essi hanno dominato il loro cosmo in giovane et\u00e0 e per questo possono essere considerati dei geni, sebbene si debba considerare che essendo stati molto giovani non erano limitati dai preconcetti del mondo. \nOgnuno presidia una delle dodici case presenti al Grande Tempio, disposte una dietro l'altra nella grande scalinata che conduce alle stanze del Grande Sacerdote (scelto generalmente proprio tra i dodici) e alla statua della Dea; a differenza delle caste pi\u00f9 basse, i Gold Saints hanno una certa autonomia e possono decidere se consentire il passaggio attraverso la propria casa a qualcuno o meno.\nI Gold Saints vengono convocati solo per questioni di importanza critica, ingestibili da parte dei Saint di levatura inferiore, e vantano una conoscenza del proprio cosmo tale da giungere alla sua essenza ultima, chiamata \"Settimo senso\": grazie a questa dote i Cavalieri d'oro hanno la facolt\u00e0 di muoversi e lanciare attacchi alla velocit\u00e0 della luce (), cosa che permette loro di respingere o eludere facilmente i colpi pi\u00f9 deboli. A proposito di tale potere Kurumada ha dichiarato che i Gold Saints possono fare il giro del mondo sette volte e mezza in un secondo, mentre Mur dell'Ariete afferma che il \"Settimo senso\" \u00e8 la vera essenza del cosmo e che corrisponde alla capacit\u00e0 di un Saint di saperne usare a pieno il reale ed enorme potere; Ioria afferma addirittura che non esiste in natura qualcosa di paragonabile al potere di un Gold Saint. Sebbene il \"Settimo senso\" venga descritto come una prerogativa dei Cavalieri d'oro, nel corso della serie anche Saints di altre caste riescono a raggiungerlo. Un altro motivo della loro superiorit\u00e0 \u00e8 il possesso delle Gold Cloths (\"armature d'oro\" nel doppiaggio italiano), corazze praticamente indistruttibili capaci di resistere persino allo zero assoluto, che ricoprono la quasi totalit\u00e0 del corpo lasciando scoperti solamente il volto, qualche centimetro di gamba e qualcuno di avambraccio.\nI Gold Saints sono anche gli unici a poter utilizzare la tecnica proibita conosciuta come : essa richiede il cosmo di tre Cavalieri d'oro e consiste in una ondata di energia dotata di uno spaventoso potere distruttivo paragonabile a quello del Big Bang. Questo attacco \u00e8 ritenuto pericoloso da Atena stessa e di conseguenza i Gold Saints possono servirsene solo con il consenso della Dea; gli stessi lo usano con grande fastidio, ritenendo un colpo da utilizzarsi in tre contro un solo avversario indegno di un cavaliere. Nel manga viene ulteriormente specificato che questa tecnica ha un potere distruttivo cos\u00ec grande che Atena ne ha proibito categoricamente il suo uso e che i Gold Saints che la utilizzano senza il permesso della dea perdono il loro sacro titolo.\nGold Saints ufficiali.\nSerie classica.\nLa generazione pi\u00f9 famosa di Gold Saints \u00e8 quella del 1970, periodo in cui sono ambientati il manga originale e l'adattamento animato.\nQuesto gruppo fu sconvolto da gravi fatti come il tradimento di Saga dei Gemelli, che uccise il Grande Sacerdote Shion e prese segretamente il suo posto, e la fuga di Aiolos del Sagittario, che sacrific\u00f2 la vita per salvare la piccola Saori, incarnazione della Dea Atena; alcuni di essi, inoltre, troveranno la morte per mano dei Bronze Saints guidati da Saori Kido durante la corsa attraverso le Dodici case del Santuario. Tutti periranno poi nella guerra contro Ade, sacrificandosi per abbattere il Muro del Pianto e permettere ai cinque Bronze Saints di soccorrere la Dea nell'Elisio..\nQuesta generazione compare con un ruolo da protagonista anche in due opere non canoniche: nel manga \"Episode G\", incentrato sulla lotta tra i Cavalieri di Atena e il dio del tempo Crono e i suoi Titani, e nell'anime \"\", che li vede tornare in vita per mano del dio Odino per aiutare la giovane Lithia a combattere il nuovo celebrante del dio del Nord Adreas Riise.\nQuesti Gold Saint appaiono anche nella serie originale in CGI prodotta da Netflix \"Knights of the Zodiac\", basata sul manga e anime classico. \n\"Next Dimension\".\nNel manga \"Next Dimension\", seguito canonico del manga originale di Saint Seiya, compare la generazione del XVIII secolo (precedente a quella del 1970), impegnata nella guerra contro Ade. In questo manga viene rivelato che, nell'era mitologica, i Gold Saints erano tredici e non dodici. Esisteva, infatti, il Gold Saint dell'Ofiuco, Odysseus, la cui casa si trovava tra quella della Scorpione e del Sagittario.\nAlla fine del manga, come rivelato nella serie classica, solo due Gold Saints di questa generazione sopravvivono alla guerra contro Ade: Dohko, a cui viene affidata la custodia del sigillo degli Specter di Ade, e Shion, che diventa Grande Sacerdote (incarico che mantiene fino al suo assassinio per mano di Saga dei Gemelli).\nGold Saint apparsi in altre opere.\n\"The Lost Canvas\".\n\"The Lost Canvas\" introduce altre generazioni di Gold Saints, che per\u00f2 non sono canonici con la serie classica.\n\"Saint Seiya \u03a9\".\nUn'altra generazione di Gold Saints \u00e8 quella presente nell'anime \"Saint Seiya \u03a9\", sequel della serie animata del 1987. Si tratta di una generazione non canonica, seppur comprenda alcuni personaggi gi\u00e0 apparsi nelle serie precedenti (come Seiya e Kiki, promossi rispettivamente al grado di Gold Saint del Sagittario e dell'Ariete)."}
{"id": "417685", "revid": "588403", "url": "https://it.wikipedia.org/wiki?curid=417685", "title": "Serie C 1949-1950", "text": "La Serie C 1949-1950 fu la dodicesima edizione della terza categoria del campionato italiano di calcio, la seconda gestita dalla Lega Nazionale.\nAvvenimenti.\nLa manifestazione aveva trovato finalmente stabilit\u00e0, e si svolse con la stessa formula della precedente edizione, salvo un numero maggiore di retrocessioni volte a dare un piccolo taglio progressivo agli organici. Le squadre iscritte furono 82, di cui quattro provenienti dalla Serie B e dodici dalla Promozione.\nCome gi\u00e0 accaduto l'anno prima, le lotte di vertice furono molto serrate. Ritrov\u00f2 subito la serie cadetta il - destino inverso a quello del che and\u00f2 direttamente in quarta serie - che approfitt\u00f2 della rinuncia allo spareggio del Mortara, societ\u00e0 con netti limiti economici. Successi anche per il , d'un soffio sul , e per l', mentre al Sud il Messina travolse allo spareggio il .\nIn zona retrocessione \u00e8 da segnalare il farragionoso comportamento della FIGC, che annunci\u00f2 un progetto di riduzione degli organici, ma demand\u00f2 la sua precisa definizione ad una serie di commissioni da stabilirsi a stagione in corso. Quando le riunioni si conclusero e venne decretata la riduzione dei gironi a 18 squadre cadauno, in pi\u00f9 distribuendo i posti releganti in maniera quasi indipendente dalla numerosit\u00e0 dei gruppi, molte squadre si trovarono d'un tratto a malpartito a campionato gi\u00e0 volgente al termine. Furono soprattutto le societ\u00e0 meridionali a lamentarsi, dato che il pesante contributo loro imposto, abbinato agli scarsi rimpiazzi giungenti dalla sottostante Lega Sud della Promozione, comportava matematicamente la depauperazione del loro girone nella stagione successiva. Quando poi al Nord la stagione si chiuse con la clamorosa caduta della Pro Vercelli, all'epoca terza squadra d'Italia per numero di scudetti dopo Genoa e , la FIGC si convinse a riammetterla insieme ad altre societ\u00e0 nelle altre zone del paese, rinviando il progetto di riduzione dei gironi.\nGirone A.\nClassifica finale.\nLegenda:\nNote:\nGirone B.\nClassifica finale.\nLegenda:\nNote:\nGirone C.\nClassifica finale.\nLegenda:\nNote:\nGirone D.\nCome l'anno precedente, anche questa edizione del girone meridionale di terza serie si concluse con uno scandalo di corruzione. Stavolta fu protagonista il Messina, che dopo la fine del torneo fu accusato di aver pagato il Cosenza per perdere lo spareggio. La Lega Nazionale intervenne in maniera draconiana, decretando il 31 agosto la squalifica e la retrocessione dei siciliani. L'esito di questa vicenda fu poi per\u00f2 diverso, in quanto la CAF cass\u00f2 la sentenza per insufficienza di prove.\nClassifica finale.\nLegenda:\nNote:\nNote.\nA parit\u00e0 di punteggio le squadre furono normalmente classificate a pari merito, mentre i regolamenti dei campionati redatti dalla F.I.G.C. per questa e per le successive stagioni prevedevano che, trovandosi necessit\u00e0 di attribuire qualsiasi titolo sportivo di promozione o retrocessione, si procedesse a disputare uno o pi\u00f9 spareggi in campo neutro."}
{"id": "417687", "revid": "1683511", "url": "https://it.wikipedia.org/wiki?curid=417687", "title": "Gianni Amico", "text": "Biografia.\nNel 1960 idea con il padre gesuita Angelo Arpa la \"Rassegna Internazionale del Cinema Latinoamericano di Santa Margherita Ligure\", che ospita i maggiori esponenti delle \"nuove ondate\" di cinema sudamericano (tra gli altri Glauber Rocha, Fernando Birri, Nelson Pereira dos Santos, Tom\u00e1s Guti\u00e9rrez Alea) e, tra i tanti meriti culturali, ha quello di segnare la fine dell'isolamento diplomatico di Cuba ospitando le autorit\u00e0 cubane. \nIn seguito si trasferisce a Roma, dove continua a lavorare come organizzatore culturale per la Mostra Internazionale del Cinema Libero di Porretta Terme (dove cura nel 1964 una pionieristica sezione dedicata alla Nouvelle vague) e con la Mostra Internazionale del Nuovo Cinema di Pesaro, di cui \u00e8 membro della commissione di selezione nel 1966 e nel 1967. \nPartecipa alla produzione di \"Era notte a Roma\" (1960) di Roberto Rossellini e nel 1964 scrive assieme a Bernardo Bertolucci la sceneggiatura di \"Prima della rivoluzione.\"\nAlla fine degli anni sessanta inizia a compiere i primi viaggi in Brasile, dove gira per la RAI i documentari \"Giovani brasiliani\" (1967) e \"Ah! Vem o samba\". \nCollabora alla sceneggiatura di \"Partner\" (1968) per Bertolucci e di \"Il leone a sette teste\" per Glauber Rocha, ed \u00e8 aiuto-regista di Jean-Luc Godard in \"Vento dell'est\" (1969). \nNegli anni settanta gira documentari e fiction per la RAI, tra i quali: \"Lo specchio rovesciato. Un'esperienza di autogestione operaia\", \"Your Love is like the Sea\" (1976), \"L'inchiesta\" (1971), \"Ritorno\" (1973), \"Le cinque stagioni\", \"Le affinit\u00e0 elettive\" (1979), \"Giovani, donne, fabbrica\" (1981). \nOrganizza nel 1983 a Roma il grande evento musicale \"Bahia de todos os sambas\", allestito al Circo Massimo nell'ambito delle iniziative dell'Estate romana, al quale parteciparono grandi nomi della musica brasiliana come: Gilberto Gil, Caetano Veloso, Gal Costa, Nan\u00e1 Vasconcelos, Jo\u00e3o Gilberto e molti altri.\nMuore a novembre del 1990.\nNel 1995 Godard dedica a Gianni Amico il capitolo sul cinema italiano delle sue \"Histoire(s) du cin\u00e9ma\"."}
{"id": "417690", "revid": "123899539", "url": "https://it.wikipedia.org/wiki?curid=417690", "title": "Lingua gagauza", "text": "La lingua gagauza o gagausa (\"Gagauz dili\") \u00e8 una lingua turca parlata in Moldavia, nell'entit\u00e0 autonoma della Gagauzia.\nDistribuzione geografica.\nLa lingua \u00e8 parlata dai gagauzi, un gruppo etnico stanziato principalmente in Gagauzia, in Moldavia, ma presente anche in Bulgaria, Kazakistan, Romania e Ucraina. Si stimano circa 200.000 locutori.\nLingua ufficiale.\nLa lingua gagauza \u00e8 una delle lingue ufficiali della Gagauzia.\nClassificazione.\nSecondo \"Ethnologue\", la classificazione completa della lingua gagauza \u00e8 la seguente:\nSistema di scrittura.\nA seconda dei paesi e delle epoche storiche, per la scrittura del gagauzo sono stati utilizzati l'alfabeto cirillico, l'alfabeto greco e l'alfabeto latino.\nAttualmente, in Gagauzia si utilizza l'alfabeto gagauzo."}
{"id": "417691", "revid": "287204", "url": "https://it.wikipedia.org/wiki?curid=417691", "title": "Serie C 1948-1949", "text": "La Serie C 1948-1949 fu l'11\u00aa edizione della terza categoria del campionato italiano di calcio, la prima gestita dalla Lega Nazionale.\nAvvenimenti.\nDopo anni di continua inflazione di societ\u00e0 partecipanti, nel 1948 la FIGC riport\u00f2 la Serie C al suo formato originario strutturato su quattro gironi. Le squadre iscritte furono 82, di cui trentadue provenienti dalla Serie B (tranne il che non si iscrisse) e cinquanta gi\u00e0 appartenenti alla categoria.\nIn tutti i gironi la lotta fu molto serrata e combattuta. Al Centronord la vittoria sorrise a Fanfulla e Udinese, che ritrovarono cos\u00ec subito la serie cadetta. Lo stesso accadde anche al , che per\u00f2 riusc\u00ec a sconfiggere solo dopo due spareggi l'opposizione della Carrarese. Ancora pi\u00f9 tortuosa fu la strada che port\u00f2 in Serie B il Catania, vincitore del girone del Sud. I rossazzurri si erano infatti classificati primi, ma alla vigilia dell'ultima giornata di campionato, che per il Catania prevedeva un turno di riposo, la giustizia sportiva trasform\u00f2 il pareggio contro l'Igea Virtus conquistato dagli etnei alla fine del girone di andata in sconfitta a tavolino, causa il tesseramento irregolare di un giocatore. L' ne approfitt\u00f2 agganciando \"in extremis\" la prima piazza vincendo l'ultima gara interna. Il conseguente spareggio, disputato all'Arena Civica di Milano, vide prevalere gli irpini per 1-0, ma poi la societ\u00e0 campana fu condannata per illecito sportivo per aver pagato un premio allo Stabia per battere il Catania e per aver addomesticato allo stesso modo lo scontro diretto con gli stessi cugini di Castellamare. Scoperto l'illecito grazie alla confessione di un ex-giocatore dell'Avellino, il Catania vide riconosciute le proprie ragioni e pot\u00e9 festeggiare la promozione fra i cadetti, mentre i \"lupi\" si ritrovarono catapultati dal sogno della B alla retrocessione a tavolino in Promozione.\nNei bassifondi delle classifiche, infine, dove si era deciso di retrocedere le ultime tre classificate di ogni girone, furono numerosi i casi di societ\u00e0 che, appena giunte dalla divisione cadetta, compirono il triste salto diretto in Promozione: il Vigevano, il Magenta, il Suzzara, la Centese, il Viareggio, il Gubbio e la Scafatese. Anzi, per tre di loro, e cio\u00e8 i mantovani, gli umbri e i salernitani, il pregresso sforzo economico profuso per l'esagerata permanenza in C fu tale da portarli al dissesto finanziario e alla conseguente ripartenza immediata dai campionati regionali.\nGirone A.\nL'esito del girone A fu turbato a tavolino dal caso del giocatore Carlo Brasca del Magenta. Dopo la fine del campionato, infatti, venne accolto in ritardo dalla Federazione un ricorso contro il giocatore magentino in quanto irregolarmente tesserato dal club mentre era gi\u00e0 legato ad un'altra squadra. Ci\u00f2 comport\u00f2 la sconfitta a tavolino del Magenta in tutte le partite in cui era sceso in campo Brasca: la pesante penalizzazione non cambi\u00f2 l'esito della stagione del Magenta, che era gi\u00e0 retrocesso sul campo, ma fu di vitale importanza per altre due societ\u00e0, in quanto il Piacenza recuper\u00f2 due punti che gli permisero di superare il Vigevano e di salvarsi. La squadra della provincia pavese alz\u00f2 tuttavia comprensibili vibranti proteste, in quanto si era di fatto ritrovata retrocessa a tavolino senza aver avuto la bench\u00e9 minima parte nello scandalo Brasca. La Federazione fu comunque inflessibile nell'applicare burocraticamente il regolamento, ma il diffuso discredito che gli organi federali si erano tirati addosso per l'ingarbugliata vicenda li convincer\u00e0 poi nel 1950 a ripescare il Vigevano.\nClassifica finale.\nLegenda:\nNote:\nGirone B.\nClassifica finale.\nLegenda:\nNote:\nGirone C.\nClassifica finale.\nLegenda:\nNote:\nGirone D.\nL'esito del girone D fu turbato a tavolino dall'esito del Caso Catania-Avellino. Ad una giornata dal termine del torneo, infatti, la Federazione accolse in ritardo un ricorso avverso al Catania per la gara contro l'Igea Virtus del girone d'andata, nella quale era stato schierato un giocatore squalificato. Ci\u00f2 permise all'Avellino di agganciare gli etnei e di vincere poi il conseguente spareggio per la promozione. Se non che i siciliani si rivolsero alla questura di Catania perch\u00e9 indagasse su voci di corruzione accusanti gli irpini. Le indagini diedero ragione ai rossazzurri, ma a questo punto intervenne la Lega Nazionale che dichiar\u00f2 invalido tutto il girone meridionale, in quanto affetto da molteplici irregolarit\u00e0 sia da parte dei corruttori avellinesi, sia da parte dei siciliani per la violazione della clausola compromissoria per aver adito alla questura, sia da parte delle varie squadre corrotte. Contro la deliberazione della Lega, che in pratica cancellava sia le promozioni che le retrocessioni, fece ricorso alla CAF il Catania, che vinse in appello. Ci\u00f2 comport\u00f2 quindi la rovina dell'Avellino, che se dalla Lega si era visto s\u00ec cancellare la promozione, ma almeno confermare la permanenza in C, dalla CAF si vide retrocesso in Promozione. Anche per i campani, tuttavia, nel 1950 arriver\u00e0 un'amnistia con il conseguente ripescaggio.\nClassifica finale.\nLegenda:\nNote:\nSpareggio promozione.\nL'esito di questo spareggio fu infine ininfluente, giacch\u00e9 in seguito l'Avellino fu punito con la retrocessione in Promozione dalla Giustizia Sportiva, ed al suo posto fu ammesso in Serie B il Catania.\nNote.\nA parit\u00e0 di punteggio le squadre furono normalmente classificate a pari merito, mentre i regolamenti dei campionati redatti dalla F.I.G.C. per questa e per le successive stagioni prevedevano che, trovandosi necessit\u00e0 di attribuire qualsiasi titolo sportivo di promozione o retrocessione, si procedesse a disputare uno o pi\u00f9 spareggi in campo neutro."}
{"id": "417692", "revid": "124002785", "url": "https://it.wikipedia.org/wiki?curid=417692", "title": "Lingua turkmena", "text": "La lingua turkmena o turcomanna (nome nativo \"T\u00fcrkmen dili\") \u00e8 una lingua turca parlata in Turkmenistan, Iran e Afghanistan.\nDistribuzione geografica.\nSecondo \"Ethnologue\", il turkmeno \u00e8 parlato da 3,4 milioni di persone in Turkmenistan, da 2 milioni di persone in Iran e da 1,5 milioni in Afghanistan. La lingua \u00e8 attestata anche in altri paesi dell'ex-Unione Sovietica, per un totale complessivo di 7,6 milioni di locutori.\nLingua ufficiale.\nIl turkmeno \u00e8 lingua ufficiale del Turkmenistan.\nClassificazione.\nSecondo \"Ethnologue\", la classificazione della lingua turkmena \u00e8 la seguente:\nSistema di scrittura.\nA seconda dei paesi e delle epoche storiche, per la scrittura del turkmeno sono stati utilizzati l'alfabeto arabo, l'alfabeto cirillico e l'alfabeto latino.\nIn origine la lingua era scritta con l'alfabeto arabo, tuttora utilizzato in Afghanistan ed Iran. In Turkmenistan la scrittura araba fu abbandonata in favore dall'alfabeto cirillico durante il periodo sovietico; dopo l'indipendenza, nel 1996 \u00e8 stato ufficialmente adottato l'alfabeto latino simile a quello in uso per la lingua turca, dopo aver pianificato la lingua scritta basandosi sul dialetto Tekke.\nL'alfabeto latino utilizzato in Turkmenistan \u00e8 composto da 30 lettere:\nAa, Bb, \u00c7\u00e7, Dd, Ee, \u00c4\u00e4, Ff, Gg, Hh, Ii, Jj, \u017d\u017e, Kk, Ll, Mm, Nn, \u0147\u0148, Oo, \u00d6\u00f6, Pp, Rr, Ss, \u015e\u015f, Tt, Uu, \u00dc\u00fc, Ww, Yy, \u00dd\u00fd, Zz.\nAll'indomani dell'indipendenza del Turkmenistan, nel 1991, l'allora presidente della repubblica, Saparmyrat Ny\u00fdazow, decise di sostituire l'alfabeto cirillico con quello latino. Nel 1993 venne realizzata una prima versione dell'alfabeto latino che utilizzava i simboli $ e \u00a2 per la traslitterazione delle lettere \u0428 e \u0448, i simboli \u00a3 e \u017f per la traslitterazione di \u0416 e \u0436, il simbolo \u00a5 e la lettera \u00ff per la traslitterazione di \u0419 e \u0439, mentre per la trasiltterazione di \u04a2 e \u04a3 vennero impiegate le lettere \u00d1 e \u00f1. Nel 1999, con lo Standard TDS 565, venne razionalizzato l'alfabeto sostituendo le lettere $, \u00a2, \u00a3, \u017f, \u00a5, \u00ff, \u00d1, \u00f1 con le lettere \u015e, \u015f, \u017d, \u017e, \u00dd, \u00fd, \u0147, \u0148.\nL'alfabeto cirillico, introdotto nel 1940, \u00e8 composto da 38 lettere:\n\u0410\u0430, \u0411\u0431, \u0412\u0432, \u0413\u0433, \u0414\u0434, \u0415\u0435, \u0401\u0451, \u0416\u0436, \u0496\u0497, \u0417\u0437, \u0418\u0438, \u0419\u0439, \u041a\u043a, \u041b\u043b, \u041c\u043c, \u041d\u043d, \u04a2\u04a3, \u041e\u043e, \u04e8\u04e9, \u041f\u043f, \u0420\u0440, \u0421\u0441, \u0422\u0442, \u0423\u0443, \u04ae\u04af, \u0424\u0444, \u0425\u0445, (\u0426\u0446), \u0427\u0447, \u0428\u0448, (\u0429\u0449), (\u042a\u044a), \u042b\u044b, (\u042c\u044c), \u042d\u044d, \u04d8\u04d9, \u042e\u044e, \u042f\u044f.\nLe lettere \u0446, \u0449, \u044a, \u044c si trovano quasi solo nelle parole di origine russa."}
{"id": "417695", "revid": "399", "url": "https://it.wikipedia.org/wiki?curid=417695", "title": "Storia della Psicoanalisi", "text": ""}
{"id": "417698", "revid": "1005847", "url": "https://it.wikipedia.org/wiki?curid=417698", "title": "Elezioni presidenziali negli Stati Uniti d'America del 1956", "text": "Le elezioni presidenziali negli Stati Uniti d'America del 1956 si svolsero il 6 novembre. La sfida oppose nuovamente come quattro anni prima il presidente repubblicano uscente Dwight Eisenhower e il candidato democratico Adlai Stevenson II. Eisenhower ottenne la riconferma."}
{"id": "417700", "revid": "1305772", "url": "https://it.wikipedia.org/wiki?curid=417700", "title": "Charles F. Kettering", "text": "Laureatosi nel 1904 all'Universit\u00e0 dell'Ohio, fu assunto dalla National Cash Register Company (NCR), dove divent\u00f2 ben presto capo del dipartimento invenzioni: qui ide\u00f2 il primo motorino universale per registratori di cassa ed altre applicazioni del genere.\nNel 1917 divent\u00f2 presidente e direttore generale della General Motors Research Corporation, ed in seguito vicepresidente della General Motors e direttore dei suoi laboratori fino al 1947.\nKettering fu uno degli inventori che maggiormente contribuirono al miglioramento dell'automobile. Il suo apporto pi\u00f9 importante in questo campo fu il motorino di avviamento (1911), che liber\u00f2 i guidatori dell'uso faticoso della manovella.\nFu l'inventore ed il coiventore dell'interruttore elettrico Delco (1916), dell'antidetonatore per benzina (1922), della pittura Duco, del \"frigidaire\" elettrico.\nContribu\u00ec, inoltre, all'applicazione del motore Diesel alle locomotive.\nSi distinse anche come mecenate e filantropo: fra l'altro, fu uno dei maggiori fondatori (1945) e sovvenzionatori del famoso Istituto Sloan-Kettering di New York per le ricerche sul cancro.\nIl suo nome fu dato ad una nuova citt\u00e0 dell'Ohio. Per la sua attivit\u00e0 nel campo automobilistico \u00e8 inserito dal 1967 nella Automotive Hall of Fame.\nMuore nel 1958 e viene sepolto nel Cimitero Arboreto di Woodland a Dayton, Ohio."}
{"id": "417703", "revid": "1745361", "url": "https://it.wikipedia.org/wiki?curid=417703", "title": "Gruffydd ap Rhys", "text": "Alla morte di suo padre, Rhys ap Tewdwr, nel 1093, il Deheubarth fu conquistato dai normanni. Perci\u00f2 Gruffydd pass\u00f2 molta della sua giovinezza in esilio in Irlanda. Rientr\u00f2 attorno al 1113 e, dopo molti anni di vagabondaggio da un luogo all'altro, raccolse un esercito e attacc\u00f2 i castelli e le citt\u00e0 normanne nel 1116, ottenendo alcuni successi. Tuttavia, fu sconfitto nella battaglia di Aberystwyth e il suo esercito disperso.\nRaggiunti degli accordi con Enrico I d'Inghilterra, ottenne il permesso di regnare su una parte del regno di suo padre, il Cantref Mawr, sebbene sia stato di nuovo messo sotto pressione dai normanni e costretto ad andarsene per un periodo in Irlanda. (1127). Nel 1136 Gruffydd si un\u00ec a Owain Gwynedd e Cadwaladr, figli di Gruffydd ap Cynan del Gwynedd in una ribellione contro i normanni. Mentre Rhys era lontano da casa, sua moglie, Gwenllian, figlia di Gruffydd, raccolse un esercito e attacc\u00f2 i normanni, ma venne sconfitta e uccisa. In quello stesso anno Gruffydd, Owain e Cadwaladr sconfissero i normanni nella battaglia di Crug Mawr, vicino a Cardigan. Nel 1137 Gruffydd ottenne un ulteriore successo nel Dyfed, ma mor\u00ec poco dopo in circostanze non chiare. \nGruffydd ebbe quattro figli da Gwenllian (Maredudd, Rhys, Morgan e Maelgwn), due pi\u00f9 anziani da un precedente matrimonio (Anarawd e Cadell) e almeno due figlie (Gwladus e Nest). Fu seguito sul trono da Anarawd. Cadell, Maredudd e Rhys (\"Lord Rhys\") regnarono di seguito sul Deheubarth."}
{"id": "417704", "revid": "2074952", "url": "https://it.wikipedia.org/wiki?curid=417704", "title": "Alfried Krupp von Bohlen und Halbach", "text": "Sua madre Bertha si trov\u00f2 a 20 anni erede della grande dinastia dell'acciaio dei Krupp e spos\u00f2 un diplomatico, Gustav von Bohlen und Halbach, affidandogli la direzione degli affari: al matrimonio era presente l'Imperatore Guglielmo II, che brind\u00f2 perch\u00e9 le officine continuassero a \u00ab...fornire armi alla patria\u00bb.\nBiografia.\nLa sua carriera pu\u00f2 essere riassunta cos\u00ec: a 36 anni era proprietario unico del complesso industriale pi\u00f9 grande d'Europa, a 41 anni era in prigione e non possedeva legalmente un centesimo, a 55 aveva ricostruito la sua fortuna, e a 60 aveva tanti debiti che dovette spartirla con i creditori. \nLe sue officine produssero i cannoni tedeschi della prima guerra mondiale. Dopo la guerra gli Alleati pretesero la distruzione delle officine Krupp, e Gustav fu condannato da una corte marziale francese a 15 anni di prigione, di cui scont\u00f2 solo 7 mesi. Ma la ripresa fu rapida. Nei primi anni trenta il denaro dei Krupp contribu\u00ec a finanziare la campagna elettorale e propagandistica di Adolf Hitler e, in seguito alla presa di potere di Hitler, le officine cominciarono a produrre per il riarmo tedesco. Il giovane Alfried, timido, solitario, con un'educazione aristocratica, si arruol\u00f2 nelle SS nel 1931, si laure\u00f2 in ingegneria nel 1934 e divenne vice-direttore del complesso Krupp nel 1936.\nSi trov\u00f2 alla testa dell'enorme impresa nel 1943, quando il padre, colpito da emorragia cerebrale, perse l'uso della parola. Intere industrie straniere dei Paesi occupati erano state assorbite dal complesso Krupp e duecentocinquantamila operai lavoravano nelle officine sparse per la Germania e l'Europa. Molti di questi operai erano, per\u00f2, prigionieri di guerra o perseguitati politici: quelli ancora in grado di lavorare, che le SS affittavano come schiavi nelle officine al prezzo di 4 marchi al giorno.\nFu questo il principale capo d'accusa, che al tribunale di Norimberga procur\u00f2 ad Alfried la condanna a 15 anni di carcere e la confisca totale dei beni. Ma la guerra di Corea e l'interesse degli americani alla ripresa dell'economia tedesca giocarono a favore del detenuto. Graziato nel 1951 e reintegrato nel possesso dei suoi beni due anni dopo, Alfried si rimise al lavoro insieme a Berthold Beitz, un giovane manager che proveniva dal settore assicurativo e al quale Krupp diede la carica di direttore generale proprio perch\u00e9 lui non sapeva niente di armi n\u00e9 di acciaio.\nLa nuova attivit\u00e0 si allarg\u00f2 in tutti i settori, dal petrolio ai cantieri navali, dalle fabbriche di autocarri o di locomotive a quella di ponti in acciaio. Il Terzo mondo fu invaso dai prodotti Krupp, dal suo denaro, dai suoi progetti. Ma nel 1967 la nuova, formidabile costruzione cominci\u00f2 a scricchiolare: Beitz aveva spinto troppo ed i debiti di Krupp strozzarono la societ\u00e0. Fu necessario trasformare la ditta individuale in societ\u00e0 per azioni e far partecipare i creditori, in maggioranza banche, alla propriet\u00e0. Il governo facilit\u00f2 l'operazione garantendo esportazioni per miliardi di marchi l'anno. Krupp mor\u00ec poco dopo l'accordo; nel corso degli anni la sua azienda si sarebbe poi fusa con la rivale Thyssen dando vita alla ThyssenKrupp.\nAlla morte lasci\u00f2 tutto il suo patrimonio investito nelle societ\u00e0 Krupp alla Fondazione Alfried Krupp von Bohlen und Halbach, da lui creata ad Essen.\nSport.\nAlfried Krupp era un appassionato velista. Nel corso delle Olimpiadi del 1936 egli partecip\u00f2 alle gare veliche nella baia di Kiel con la sua imbarcazione nella Classe O-Jolle in rappresentanza della Germania e si classific\u00f2 3\u00ba guadagnando la medaglia di bronzo.\nMatrimoni e discendenza.\nNel 1937 Alfried Krupp von Bohlen und Halbach aveva sposato Anneliese Lampert nata Bahr (1909\u20131998). Da Annelise Alfried ebbe un figlio, Arndt. Nel 1941, sotto le pressioni del padre Gustav, ma soprattutto della madre Bertha, il matrimonio venne sciolto: Gustav Krupp voleva lasciare la sua eredit\u00e0 ad altri, che fossero allineati alle direttive del nonno Alfried; cos\u00ec non sarebbe stato Alfred l'erede dei Krupp, bens\u00ec uno dei fratelli minori del medesimo. A queste pressioni Alfried si pieg\u00f2 e chiese il divorzio da Annelise. \nIn seguito la soluzione fu un bene per la famiglia, poich\u00e9 il figlio Arndt si rivel\u00f2 inidoneo alla guida di un gruppo industriale come quello dei Krupp.\nNel 1952 Krupp von Bohlen und Halbach spos\u00f2 in seconde nozze Vera von Langen (1910\u20131967), ma anche questo matrimonio fu sciolto nel 1957."}
{"id": "417705", "revid": "1347902", "url": "https://it.wikipedia.org/wiki?curid=417705", "title": "Igor' Vasil'evi\u010d Kur\u010datov", "text": "Biografia.\nDirettore scientifico dal 1942 del programma atomico sovietico, fu uno degli scienziati che maggiormente contribuirono alla costruzione della prima bomba atomica sovietica e di quella all'idrogeno. La prima fu fatta detonare il 29 agosto 1949 nel poligono kazako di Semipalatinsk mentre lo scienziato - che pure aveva lavorato dal 1953 al Programma mirante a costruire un ordigno a fusione - pi\u00f9 tardi prese a battersi per un uso pacifico della tecnologia nucleare e dichiar\u00f2 la sua contrariet\u00e0 nei confronti dei test nucleari che erano condotti nella sua patria.\nKur\u010datov si era laureato nel 1923 all'Universit\u00e0 di Crimea. L'anno dopo, al Politecnico di Baku, cominci\u00f2 a studiare la conduzione termica dei dielettrici solidi.\nNel 1925, all'istituto fisico-tecnico di Leningrado, esegu\u00ec ricerche sulle propriet\u00e0 elettriche dei cristalli e sui nuclei atomici.\nDal 1930 al 1933 insegn\u00f2 al politecnico di Baku. Dal 1934 in poi si dedic\u00f2 completamente alla fisica nucleare, cominciando a studiare la radioattivit\u00e0 artificiale e la reazione a catena provocata dal bombardamento di neutroni.\nIde\u00f2 la teoria dell'isomerismo nucleare, secondo cui i nuclidi (ogni specie di atomo caratterizzato dalla carica e dal numero di massa del suo nucleo), pur avendo lo stesso numero di massa e lo stesso numero atomico, hanno contenuto energetico diverso, cio\u00e8 si trovano in stati energetici differenti.\nNel 1955, a Ginevra, fece parte della delegazione sovietica alla Conferenza Internazionale sugli usi pacifici dell'energia atomica.\nFu deputato al Soviet Supremo e insignito di molti riconoscimenti, fra i quali il premio Stalin e l'ordine di Lenin.\nAlla sua memoria \u00e8 stata dedicata una nave per ricerche oceanografiche, la \"Akademik Kur\u010datov\", capofila della \"Classe Akademik Kur\u010datov\"."}
{"id": "417706", "revid": "729019", "url": "https://it.wikipedia.org/wiki?curid=417706", "title": "Curtis LeMay", "text": "Ufficiale prima della United States Army Air Force e poi della nuova United States Air Force, nella seconda guerra mondiale guid\u00f2 con grande valore le formazioni di bombardieri pesanti quadrimotori sulla Germania nazista e il Giappone, contribuendo anche all'introduzione delle tattiche del combat box: alla fine della guerra autorizz\u00f2, su ordine superiore, il bombardamento atomico di Hiroshima.\nDurante la Guerra fredda divenne il comandante in capo del SAC e poi capo di stato maggiore dell'USAF. Fu il massimo assertore dell'importanza, da lui ritenuta decisiva, del potere aereo rappresentato dai grandi bombardieri strategici, che egli aveva impiegato con grande successo nella seconda guerra mondiale, e delle armi nucleari da impiegare senza esitazioni in caso di crisi globale, secondo la strategia della rappresaglia massiccia.\nPersonaggio straordinariamente energico e combattivo ma ritenuto anche pericoloso ed eccessivamente bellicoso, divenne un simbolo del confronto militare diretto della Guerra fredda, dando spunto anche ai personaggi dei generali \"guerrafondai\" Buck Turgidson e Jack D. Ripper del famoso film \"\".\nBiografia.\nOrigini e formazione.\nCurtis LeMay era di origini inglesi con lontana discendenza franco-canadese da parte del padre Erving Edwin LeMay, che lavorava occasionalmente come manovale non specializzato o operaio siderurgico; l'onere di tenere unita la famiglia grav\u00f2 principalmente sulle spalle della madre, Arizona Dove (Carpenter) LeMay. A causa dell'irregolarit\u00e0 dei suoi lavori, il padre costrinse la famiglia a percorrere tutta la nazione, dal Montana alla California. Tornati nella loro citt\u00e0 di origine, Columbus, il giovane LeMay dovette impegnarsi in una serie di lavori saltuari oltre a continuare gli studi. Timido e goffo, il giovane era per\u00f2 determinato e risoluto: inizi\u00f2 a frequentare la scuola pubblica locale, diplomandosi alla Columbus South High School. Attratto dalla carriera militare ma, non avendo la possibilit\u00e0 di entrare nell'accademia di West Point, egli nel 1924 si iscrisse ai corsi della Ohio State University dedicati alla formazione degli ufficiali della riserva, \"United States Army Reserve\", ovvero il \"Reserve Office Training Corps\" (ROTC), studiando ingegneria la mattina e contemporaneamente lavorando in un'acciaieria di sera, dormendo solo poche ore per notte.\nMentre era studente universitario entr\u00f2 a far parte della confraternita di stampo militare delle \"Pershing Rifles\", ed alla confraternita universitaria della \"Theta Tau\". A causa di problemi economici fu costretto ad abbandonare la Ohio State University ma riusc\u00ec ad entrare, grazie ai notevoli risultati raggiunti negli studi nel ROTC, nella Ohio National Guard e ben presto, dopo un iniziale periodo in artiglieria, riusc\u00ec ad essere accettato come allievo pilota. Nell'ottobre 1929 entr\u00f2 nell\"Air Corps Reserve\" con il grado di secondo tenente. Nel gennaio 1930 entr\u00f2 nell'esercito regolare della United States Army Air Corps ed inizi\u00f2 l'addestramento al volo nella base aerea di Norton Field tra il 1931 ed il 1932.\nCompletamente estraneo alla vita sociale e interessato soprattutto al volo, LeMay comprese l'importanza decisiva che avrebbero avuto in futuro i bombardieri a lungo raggio nella guerra aerea; divenne presto uno dei piloti pi\u00f9 esperti e audaci dei primi bombardieri pesanti. Con il grado di tenente ricevette notoriet\u00e0 per essere riuscito, durante un addestramento congiunto con la marina, a localizzare una corazzata pur avendo ricevuto le coordinate sbagliate; LeMay inoltre fu il protagonista nel maggio 1938 della missione di intercettazione con tre bombardieri B-17 al largo delle coste orientali degli Stati Uniti del transatlantico italiano \"Rex\".\nIl ruolo nella seconda guerra mondiale.\nPer i suoi record di volo sugli oceani, fu scelto nel 1941 a guidare i convogli attraverso l'Oceano Atlantico. Promosso prima maggiore e poi colonnello ricevette il comando di uno dei primi gruppi di bombardieri pesanti B-17 Flying Fortress, il 305th Bomb Group, con il quale raggiunse la Gran Bretagna nell'ottobre 1942 per partecipare alla prevista campagna di bombardamenti strategici sull'Europa occupata.\nInquadrata nella potente Eighth Air Force, l'unit\u00e0 guidata da LeMay entr\u00f2 subito in combattimento; egli mantenne il comando fino al maggio 1943 e promosse importanti novit\u00e0 tattiche nelle formazioni da combattimento dei bombardieri, le combat box. In particolare LeMay prescrisse ai suoi equipaggi di mantenere le formazioni pi\u00f9 strette possibili, non fare alcuna manovra evasiva durante il bombardamento e non preoccuparsi di eventuali aerei ritardatari o danneggiati; egli riteneva essenziale per ridurre le perdite e colpire l'obiettivo, che i bombardieri volassero sempre in \"box\" di diciotto o ventuno aerei accuratamente schierati su quote diverse in modo da costituire una formazione compatta ma flessibile che sarebbe stata in grado di formare, grazie alle numerose mitragliatrici pesanti a bordo dei B-17, un quasi impenetrabile schermo di fuoco. LeMay mise in pratica le sue tattiche il 23 novembre 1942 guidando personalmente nel bombardiere di testa le combat box del 305th Bomb Group contro il porto francese di Saint-Nazaire; l'incursione fu un brillante successo; gli aerei volarono dritti ad alta quota sopra l'obiettivo senza subire perdite e colpendo con precisione.\nLeMay, grazie alle sue efficaci innovazioni tattiche e alla sua energia di comando, divenne uno degli ufficiali pi\u00f9 importanti dei bombardieri americani in Europa e nell'agosto 1943 guid\u00f2 il 4\u00b0 Bomb Wing nella famosa e costosa incursione su Ratisbona; LeMay con i suoi bombardieri superstiti dopo il bombardamento prosegu\u00ec fino alle basi aeree alleate in Nordafrica. Nel settembre 1943 venne promosso a generale di brigata (il pi\u00f9 giovane delle forze armate americane) assunse il comando dell'intera Terza Divisione aerea che guid\u00f2 nelle gigantesche incursioni sulla Germania della prima met\u00e0 del 1944. Le perdite subite furono pesanti, ma LeMay continu\u00f2 con grande determinazione a condurre personalmente i suoi equipaggi; egli fin dall'ottobre 1943 aveva iniziato a riconsiderare criticamente la tattica americana dei bombardamenti di precisione su obiettivi industriali della Germania e aveva proposto di effettuare bombardamenti su vaste aree abitate delle grandi citt\u00e0 tedesche, seguendo in parte la strategia del \"Area bombing\" adottata dai britannici. LeMay riteneva che gli attacchi sulle aree residenziali avrebbero garantito risultati maggiori dal punto di vista materiale e morale e ridotto le perdite.\nNell'agosto 1944 Le May fu trasferito nel teatro del Sud-Est asiatico dove prese il comando del XX Bomber Command della Twentieth Air Force che, equipaggiato con i bombardieri strategici B-29 Superfortress, aveva il compito di colpire il Giappone partendo dalle basi in Cina e in India (operazione Matterhorn); nonostante la sua grande energia, i bombardamenti non ottennero i risultati sperati a causa soprattutto delle difficolt\u00e0 operative e logistiche. Gli Stati maggiori riuniti decisero di trasferire la massa principale dei B-29 nelle basi delle Isole Marianne da dove attaccare il Giappone; venne costituito il nuovo XXI Bomber Command, di cui inizialmente prese il comando il generale Haywood S. Hansell. Nel gennaio 1945 il generale Henry Arnold, insoddisfatto dell'operato di Hansell, decise di assegnare il comando del XXI Bomber Command a LeMay, che quindi si trasfer\u00ec nelle Marianne.\nLeMay cambi\u00f2 totalmente le strategie di attacco; egli decise di effettuare le incursioni di notte a una quota di 1.500 metri; inoltre i bombardieri sarebbero stati equipaggiati principalmente di bombe incendiarie per favorire danni devastanti sulle citt\u00e0 giapponesi formate in prevalenza di case in legno. LeMay in questo modo riteneva di raggiungere micidiali effetti distruttivi e minimizzare le proprie perdite sfruttando le debolezze dei sistemi radar giapponesi e l'insufficienza della loro caccia notturna. La strategia di LeMay venne messa in pratica a partire dalla notte del 9-10 marzo 1945, quando una catastrofica incursione su Tokyo da parte di 334 B-29 provoc\u00f2 enormi distruzioni e circa 130.000 vittine.\nDopo questa primo devastante bombardamento, LeMay continu\u00f2 la sua terribile azione fino al 15 agosto 1945; al termine della campagna, i bombardieri di LeMay avevano colpito 69 citt\u00e0 giapponesi, distruggendo 290 chilometri quadrati di costruzioni abitati da 21 milioni di persone; Tokyo fu colpita da oltre 11.000 tonnellate di bombe, Osaka da oltre 6.000. Il 3 agosto 1945 LeMay firm\u00f2, sulla base di precedenti direttive del generale Thomas T. Handy, facente funzione di capo di stato maggiore generale, al comandante in capo delle United States Strategic Air Forces in the Pacific, generale Carl Spaatz, il documento che autorizzava formalmente il colonnello Paul Tibbets ad eseguire la cosiddetta \"Missione di bombardamento speciale N. 13\", il bombardamento atomico di Hiroshima e Nagasaki.\nLa direzione dello \"Strategic Air Command\" e la guerra fredda.\nAl termine della guerra LeMay rimase al centro dell'attenzione della propaganda, guidando personalmente nel settembre 1945 uno dei tre bombardieri B-29 speciali che effettuarono il famoso volo senza scalo dal Giappone agli Stati Uniti conseguendo una serie di record tra cui quelli per il volo senza scalo pi\u00f9 lungo dell'USAAF e quello per il primo volo senza scalo dal Giappone a Chicago.\nDopo la breve euforia seguente la fine della seconda guerra mondiale, la situazione internazionale divenne rapidamente tesa con l'inizio della Guerra fredda e LeMay assunse subito un ruolo importante nella macchina militare americana; dopo un breve periodo trascorso al Pentagono, ricevette il comando delle Forze aeree americane in Europa. In questo comando venne coinvolto nella crisi di Berlino del 1948 e diresse il ponte aereo per rifornire Berlino Ovest, che si concluse con un brillante successo politico e organizzativo per l'occidente.\nDal 1948 al 1957, gli anni pi\u00f9 tesi della Guerra fredda, fu posto a capo dello Strategic Air Command (SAC) dell'aviazione americana che egli trasform\u00f2 con grande energia in una potente e micidiale arma di attacco nucleare, in stato di costante prontezza operativa per sferrare una eventuale ritorsione globale contro l'Unione Sovietica. In particolare LeMay rafforz\u00f2 la coesione e miglior\u00f2 l'addestramento del SAC e immise in servizio i nuovi bombardieri pesanti Convair B-36 e Boeing B-52 Stratofortress, una parte dei quali egli mantenne in costante \"allerta a terra\" (\"Ground alert\"), pronti a partire per l'attacco nucleare entro trenta minuti. Nel 1957 LeMay inizi\u00f2 anche a proporre il sistema dell'\"allerta in volo\" (\"Airborne alert\") con bombardieri sempre in aria armati con bombe nucleari attive.\nNegli anni 50, LeMay, promosso generale a quattro stelle, divenne un personaggio popolare a livello nazionale e un simbolo della dura contrapposizione militare con l'Unione Sovietica. Egli accrebbe anche la sua influenza sulla politica militare e la sua autorevolezza sulle decisioni riguardo alla difesa degli Stati Uniti. LeMay propugnava sistematicamente idee oltranziste e dimostrava pubblicamente la sua determinazione e la sua durezza di modi e di metodi, contribuendo a divulgare l'immagine esterna del SAC come una struttura potente e invincibile. Il generale, oltre a sviluppare al massimo l'addestramento, pianificava l'impiego in massa dei suoi bombardieri strategici con armi nucleari e faceva pressioni con il potere politico per incrementare il numero degli aerei e delle bombe. LeMay, pur preferendo sempre il potenziamento delle sue armi offensive che a suo parere, intimidendo l'avversario, avrebbero \"impedito la guerra\", fece anche sviluppare moderni sistemi di comunicazione per ottimizzare il comando e il controllo di tutte le unit\u00e0 aeree del SAC. Il generale mantenne il comando del SAC fino al 1957 e negli ultimi anni del suo incarico sollecit\u00f2, preoccupato dallo sviluppo dei nuovi missili sovietici, il rafforzamento dei sistemi di \"allerta a terra\" e \"allerta in volo\" per evitare le conseguenze di un possibile attacco missilistico di sorpresa sulle basi del SAC.\nDivenuto Capo di stato maggiore dell'aviazione, dopo l'elezione del presidente John Fitzgerald Kennedy nel novembre 1960, LeMay entr\u00f2 in acceso contrasto con il nuovo segretario alla Difesa Robert McNamara e il suo gruppo di giovani e innovativi collaboratori. McNamara era deciso a rivoluzionare completamente le forze armate statunitensi, introducendo la nuova strategia della risposta flessibile e potenziando l'arsenale di missili balistici intercontinentali. Il segretario alla Difesa inoltre intendeva ridimensionare l'importanza dei bombardieri strategici del SAC, bloccando lo sviluppo di un successore supersonico del B-52 Stratofortress e di un bombardiere con propulsione nucleare. LeMay non condivideva affatto le idee di McNamara, considerava non del tutto affidabili i missili balistici e preferiva di gran lunga i bombardieri strategici, egli inoltre respingeva le teorie sulla \"risposta flessibile\" e continuava a sostenere, supportato dal comandante del SAC generale Thomas S. Power, una strategia basata sulla risposta massiccia totale e sull'attacco \"counterforce\", contro le basi militari e i centri di comando sovietici. In questo periodo tuttavia, nonostante la rivalit\u00e0 con McNamara, LeMay riusc\u00ec ad ottenere l'autorizzazione a potenziare il sistema della \"allerta in volo\", attivando l'operazione Chrome Dome che prevedeva che dodici B-52 fossero sempre in aria su rotte prestabilite armati con bombe nucleari attive, in posizioni d'attacco verso l'Unione Sovietica.\nDurante i primi anni della guerra del Vietnam LeMay sostenne posizioni estremistiche, consigliando l'adozioni di tattiche di bombardamento del Vietnam del Nord sistematiche, massicce e indiscriminate. Nel 1963 afferm\u00f2 in particolare che fosse arrivato il momento di iniziare a colpire con i bombardamenti \"il mucchio di letame\", il Vietnam del Nord, senza perdere tempo a \"dare la caccia alle mosche\", i vietcong nel Vietnam del Sud. LeMay utilizz\u00f2 ancora la sua terminologia diretta e caustica l'anno seguente nel corso delle innumerevoli conferenze di pianificazione e previsione per valutare le migliori strategie da perseguire in Vietnam; il generale giunse al punto di affermare che con i bombardamenti bisognava ricacciare il Vietnam del Nord \"all'et\u00e0 della pietra\".\nLeMay peraltro, mentre esprimeva le sue proposte di attacchi aerei senza limitazioni e di impegno totale della potenza militare americana, si dimostr\u00f2 invece contrario all'impiego diretto delle truppe di terra americane in Vietnam. Le strategie radicali di LeMay, inopportune politicamente e moralmente discutibili, furono respinte dai dirigenti politici dell'amministrazione Johnson che preferirono attivare piani di bombardamento accuratamente graduati e selettivi.\nNel corso della crisi dei missili di Cuba nel 1962, LeMay riconferm\u00f2 il suo irriducibile oltranzismo, affermando che l'accordo era una clamorosa sconfitta per gli Stati Uniti e cercando di convincere il presidente John Kennedy ad invadere l'isola caraibica.\nGli ultimi anni e la morte.\nCurtis LeMay si dimise dall'USAF nel 1965 e inizialmente si ritir\u00f2 a vita privata; nel clima politico sociale dell'America negli anni sessanta, in conseguenza anche del disastro in Vietnam, divenne il bersaglio di forti critiche e fu denigrato pesantemente come personaggio \"guerrafondaio\", \"barbarico\" e \"nazista\", simbolo della ottusa bellicosit\u00e0 dell'apparato militare-industriale americano. Per il suo esasperato bellicismo verosimilmente serv\u00ec da modello per i personaggi caricaturali dei generali Buck Turgidson e Jack D. Ripper, deciso a scatenare autonomamente un attacco nucleare con bombardieri strategici, del film \"\".\nNel 1968 LeMay fece un intempestivo tentativo di entrare nella vita politica degli Stati Uniti, accettando di essere il candidato alla vice-presidenza di George Wallace, un discusso politico democratico ma candidato con il Partito Indipendente Americano, dalle posizioni di stampo segregazionista. Per la verit\u00e0 le posizioni politiche di LeMay non coincidevano completamente con il programma di Wallace; il generale aveva espresso pubblicamente posizioni favorevoli alla parit\u00e0 dei diritti, all'integrazione razziale e all'aborto, ma durante la campagna elettorale divenne il facile obiettivo della propaganda avversaria, anche a causa di alcuni sue inopportune e radicali dichiarazioni. Il \"ticket\" Wallace-LeMay, pur non riuscendo veramente a impensierire il duopolio del Partito Repubblicano e del Partito Democratico, ottenne comunque un buon risultato, risultando l'ultima candidatura di un terzo partito della storia statunitense capace di ottenere grandi elettori, grazie alla vittoria in cinque stati del \"profondo Sud\" e al voto infedele di un delegato repubblicano della Carolina del Nord.\nConclusa questa esperienza LeMay, che durante la propaganda elettorale aveva anche perso un incarico nell'industria aerospaziale, si ritir\u00f2 definitivamente a vita privata fino alla morte, sopraggiunta nel 1990."}
{"id": "417707", "revid": "1543377", "url": "https://it.wikipedia.org/wiki?curid=417707", "title": "Mervyn LeRoy", "text": "Biografia.\nDal teatro pass\u00f2 al cinema con l'avvento del sonoro e dimostr\u00f2 buone qualit\u00e0 fin dai suoi primi film: Il primo successo fu \"Piccolo Cesare\" (1930), con Edward G. Robinson, che aveva per tema il gangsterismo americano, allora al culmine.\nConferm\u00f2 il suo impegno artistico e sociale con \"Io sono un evaso\" (1932), con Paul Muni, e \"La danza delle luci\" (1933), che avevano per sfondo l'America della grande depressione. Con \"Vendetta\" (1937) affront\u00f2 anche il tema del linciaggio.\nNel 1939 produsse il film fantastico \"Il mago di Oz\".\nDiresse altri film che ebbero maggior successo di pubblico, come \"Il ponte di Waterloo\" (1940),\" Prigionieri del passato\" (1943), \"Quo vadis?\" (1951) ma che, pur rivelando un ottimo mestiere, si adeguavano alla produzione esclusivamente commerciale di Hollywood.\nLeRoy si ritir\u00f2 dal cinema nel 1965. Nel 1974, usc\u00ec la sua autobiografia dal titolo \"Take One\". Mor\u00ec a Beverly Hills il 13 settembre 1987 e venne sepolto al Forest Lawn Memorial Park Cemetery di Glendale.\nRiconoscimenti.\nGli venne assegnata una stella nella Hollywood Walk of Fame al 1560 Vine Street.\nVita privata.\n\u00c8 stato sposato con Edna Murphy (1899-1974), famosa modella newyorkese e attrice e con Doris Warner, figlia del famoso produttore fondatore della Warner Bros.. "}
{"id": "417708", "revid": "466539", "url": "https://it.wikipedia.org/wiki?curid=417708", "title": "Robert Rauschenberg", "text": "Biografia.\nNacque come Milton Ernest Rauschenberg a Port Arthur, in Texas, figlio di Dora Carolina Matson ed Ernest R. Rauschenberg, di discendenza tedesca e nativa americana Cherokee, mentre sua madre era di discendenza anglosassone. I suoi genitori erano cristiani fondamentalisti. Rauschenberg, affetto da dislessia, a 16 anni venne ammesso all'universit\u00e0 del Texas, dove inizi\u00f2 a studiare farmacia. Venne chiamato alle armi nella marina militare degli Stati Uniti nel 1943 in California, dove prest\u00f2 servizio come tecnico all'ospedale psichiatrico, fino al suo congedo nel 1945.\nStudi\u00f2 all'istituto d'arte del Kansas e all'Acad\u00e9mie Julian a Parigi, in Francia, dove incontr\u00f2 la pittrice Susan Weil. Nel 1948 Rauschenberg e Weil decisero di frequentare il Black Mountain College nel North Carolina. Josef Albers, uno dei fondatori della Bauhaus, divent\u00f2, al Black Mountain, l'istruttore di pittura di Rauschenberg. I corsi preliminari di Albers facevano affidamento su rigide discipline che non permettevano nessuna \u201c\"sperimentazione non influenzata\"\u201d.\nDal 1949 al 1952, Rauschenberg studi\u00f2 con Vaclav Vytlacil e Morris Kantor presso l'Art Students League di New York, dove incontr\u00f2 i colleghi artisti Knox Martin e Cy Twombly. Nel 1950 spos\u00f2 Susan Weil. Il loro unico figlio, Christopher, nacque il 16 luglio 1951. Divorziarono nel 1953. Dopo la fine del suo matrimonio, secondo quanto riferito dal compositore Morton Feldman nel 1987, Rauschenberg ebbe una relazione romantica con i colleghi artisti Cy Twombly e Jasper Johns. Un articolo di Jonathan D. Katz afferma che la relazione di Rauschenberg con Twombly inizi\u00f2 durante il suo matrimonio con Susan Weil. \nMor\u00ec di arresto cardiaco dopo la decisione personale di staccare il respiratore. Rauschenberg \u00e8 sopravvissuto per 25 anni al suo partner, l'artista Darryl Pottorf, che era prima stato suo assistente. Rauschenberg \u00e8 anche sopravvissuto a suo figlio, il fotografo Christopher Rauschenberg, e a sua sorella, Janet Begneaud.\nContributo artistico.\nL'approccio di Rauschenberg a volte veniva considerato, \u201cNeo Dadaista\u201d, un'etichetta che condivise con il pittore Jasper Johns. Rauschenberg veniva citato quando affermava di voler lavorare \u201c\"nel vuoto, tra arte e vita\"\u201d, suggerendo che contestava la distinzione tra oggetti d'arte ed oggetti quotidiani, rievocativo delle questioni innalzate dall'opera la \"Fontana\" del pioniere dadaista, Marcel Duchamp. Allo stesso tempo, i dipinti di Johns di numeri, bandiere, lettere, stavano riprendendo il messaggio di Duchamp del ruolo dell'osservatore in grado di modificare il significato dell'arte.\nInoltre, nel 1961, Rauschenberg fece un passo in ci\u00f2 che poteva essere considerata la direzione opposta dal sostenere il ruolo di creatore nel modificare il significato dell'arte. Rauschenberg fu invitato a partecipare ad una mostra alla galleria Iris Clert, dove alcuni artisti erano chiamati a creare e mostrare un ritratto dello stesso proprietario, Iris Clert. La presentazione di Rauschenberg consisteva in un telegramma inviato alla galleria dichiarando, \"Questo \u00e8 il ritratto di Iris Clert, se io dico cos\u00ec\".\nDall'autunno del 1952 alla primavera del 1953 viaggi\u00f2 attraverso l'Europa e il Nord Africa insieme al suo collega artista e compagno Cy Twombly. In Marocco, cre\u00f2 collage e cassette prese dalla spazzatura. Li riport\u00f2 in Italia e li esib\u00ec nelle gallerie di Roma e Firenze. Molti vennero venduti; quelli invenduti li gett\u00f2 nel fiume Arno. Dal suo soggiorno, 38 collage sopravvissero. In un famoso citato incidente del 1953, Rauschenberg elimin\u00f2 un disegno di de Kooning, disegno che ottenne dal suo collage per l'espresso obiettivo di eliminarlo come dichiarazione artistica. Il risultato \u00e8 intitolato \"Erased de Kooning Drawing\".\nDal 1962, i dipinti di Rauschenberg iniziavano ad incorporare non solo oggetti trovati, ma anche immagini trovate: fotografie trasferite sulla tela tramite il processo di serigrafia. Precedentemente usata solo in applicazioni commerciali, la serigrafia permetteva a Rauschenberg di indirizzare la multipla riproducibilit\u00e0 di immagini, ed il conseguente appiattimento che implica l'esperienza. In questo rispetto, il suo lavoro \u00e8 contemporaneo a quello di Andy Warhol, e sia Rauschenberg che Johns sono frequentemente citati come importanti precursori della Pop Art americana.\nNel 1966, \"Billy Kluever\" e Rauschenberg lanciarono ufficialmente il progetto, \"\"Esperimenti in Arte e Tecnologia\"(E.A.T.), un'organizzazione non-profit creata per promuovere collaborazioni fra artisti e ingegneri.\nNel 1969, la NASA invit\u00f2 Rauschenberg ad assistere al lancio di Apollo 11. In risposta a questo evento storico, Rauschenberg cre\u00f2 il suo progetto di litografie, \u201c\"Stoned Moon Series\"\u201d. Il progetto includeva la combinazione di diagrammi a altre immagini dagli archivi della NASA con fotografie da vari organi di stampa.\nA partire dal 2003 lavor\u00f2 dalla sua casa e studio a Captiva, in Florida. Il suo primo progetto sull'isola, risale al 1970, e consisteva in una serigrafia lunga 16,5 metri chiamata, \u201c\"Current\"\u201d, composta dai quotidiani dei primi due mesi dell'anno, seguita, nel 1971, da \u201c\"Cardboards\"\u201d, mentre, tra il 1973 ed il 1974 da \u201c\"Early Egyptian\"s\u201d, una serie di rilievi murali e sculture costruite da scatole usate. Utilizzando una tecnica di sua creazione chiamata, \"solvent-transfer\", stamp\u00f2 anche su tessuti: con questa tecnica, tra il 1974 ed il 1976, crea, l\u201d\"Hoarfrosts\"\u201d, tra il 1975 ed il 1976, \"Spreads\"\", e \"Jammers\", una serie di pareti di seta colorata composta e da variet\u00e0 di pavimento di metalli riflettenti, come acciaio e alluminio. In aggiunta, per tutti gli anni '90, pur lavorando con tecniche pi\u00f9 rudimentali, come il fresco umido, Rauschenberg continu\u00f2 a utilizzare nuovi materiali. Con la tecnica fresco-umido, crea, nel 1996, la serie \"Arcadian Retreat\", e, tra il 1995 ed il 2000, con il trasferimento di immagini a mano, gli \"\"Anagrams\"\". Come parte del suo impegno con le ultime innovazioni tecnologiche, inizi\u00f2 ad eseguire stampe digitali Iris e a usare, nei suoi processi di trasferimento, tinte vegetali biodegradabili, sottolineando il suo impegno per la cura dell'ambiente.\nWhite paintings, Black paintings, Red paintings.\nNel 1951 Rauschenberg cre\u00f2 i cosiddetti \"White paintings\", nella tradizione del dipinto monocromatico, il cui scopo era di ridurre il dipinto alla sua natura pi\u00f9 essenziale, e conseguentemente indurlo alla possibilit\u00e0 di una pura esperienza. I \u201c\"White paintings\"\u201d vennero esposti a New York, nell'ottobre 1953, presso la Stable Gallery di Eleanor Ward. Appaiono prima per essere essenzialmente neri, su tela bianca. Comunque, un commentatore afferm\u00f2 che \u201c\"...piuttosto che pensare a loro come riduzioni distruttive, pu\u00f2 essere pi\u00f9 produttivo vederle come fece John Cage, come schermi ipersensibili \u2013 ci\u00f2 che Cage suggestivamente descriveva come \u201caeroporti di luci, ombre e particolari\u201d\". Di fronte a loro, le pi\u00f9 piccole alterazioni nella luce e dell'atmosfera potevano essere registrate e rese visibili sulla loro superficie. Lo stesso Rauschenberg afferm\u00f2 che erano affetti dalle condizioni ambientali, \u201c\"cos\u00ec puoi almeno dire quante persone ci sono nella stanza\"\u201d. I \"\"Black Paintings\" del 1951 come i \"White Paintings\" erano realizzati su pannelli multipli: anch'essi erano opere monocromatiche. Qui Rauschenberg incorpor\u00f2 parti di giornale nel dipinto lavorando il foglio nella pittura, cos\u00ec che da una certa angolatura il giornale potesse essere visto, mentre da altre no. Tra il 1953 ed il 1954, Rauschenberg si \u00e8 mosso dai dipinti monocromatici delle serie \"White Painting\" e \"Black Painting\", alle serie, \"Red Painting\"\". Questi dipinti erano realizzati utilizzando diversi tipologie di applicazione della pittura rossa, con l'aggiunta di materiali come legno, unghie, carta di giornale e altri, sulle cui tele creavano superfici complesse, precursori delle famose serie \u201c\"Combines\"\u201d di Rauschenberg.\nCombines.\nRauschenberg trovava oggetti che lo interessavano per le strade e le discariche di New York City e le portava al suo studio dove potevano diventare parte integrante del suo lavoro. Reclam\u00f2 che lui \"voleva qualcos'altro di ci\u00f2 che poteva fare da solo, utilizzando la sorpresa insita negli oggetti raccolti dalla collettivit\u00e0, attraverso i quali vivere il senso generoso della sorpresa. E se all'inizio non fosse stata vissuta come una sorpresa, ci sarebbe stato un momento in cui l'avrebbe raggiunta. Cos\u00ec l'oggetto in s\u00e9, essendo estrapolato dal suo contesto, diventava una cosa nuova.\"\nIl commento di Rauschenberg riguardante il \"\"vuoto creato fra arte e vita\" poteva essere visto come un'affermazione che fornisce un punto di partenza per una comprensione dei suoi contributi come artista. In particolare la sua serie di opere che aveva chiamato \"Combines\", servivano come esempi per mostrare che i confini delineati fra arte e scultura potevano essere spezzati, cos\u00ec che entrambi potessero essere presenti in una singola opera d'arte. Tecnicamente, per \u201c\"Combines\"\u201d si riferisce ai lavori di Rauschenberg realizzati tra il 1954 ed il 1962, ma l'artista aveva iniziato a lavorare con i collage di carta di giornale e materiali fotografici con l'impeto di combinare, sia i materiali da pittura, che oggetti di tutti i giorni, come l'abbigliamento, rottami urbani e animali tassidermici, impeto che si concretizz\u00f2 nell'opera, \"Monogram\". Continu\u00f2 con questa tecnica per tutta la sua vita artistica.\nLe sue opere transitorie che condussero alla creazione di \"Combines\" furono \"Charlene\"\" e \"Collection\", entrambe del 1954, dove combin\u00f2 tecniche di collage. Qui inizi\u00f2 ad incorporare oggetti come sciarpe, lampadine, specchi, fumetti, e parti di fasulli cornicioni architettonici. Uno dei primi dei \"\"Combines\", realizzato nel 1955, dal nome, \u201c\"Bed\"\u201d venne creato sgocciolando pittura rossa attraverso un piumino. Il piumino pi\u00f9 tardi veniva disteso e mostrato come se fosse un'opera d'arte. Alcuni critici, secondo \u201cThe Daily Telegraph\u201d consideravano tale opera come un simbolo della violenza e dello stupro.\nAll'inizio i critici vedevano le \"Combines\", pi\u00f9 in termini di aspetti formali dell'arte, dove la forma, il colore, la struttura e la composizione erano a disposizione di questi. Questa visione degli anni '60 \u00e8 cambiata nel tempo, cos\u00ec pi\u00f9 recentemente i critici e gli storici d'arte vedono le \"Combines\" come portatrici di messaggi codificati difficili da decifrare, in quanto non esiste un ordine apparente alla presentazione degli oggetti. Per esempio, \"Canyon\" del 1959, rappresenta la raffigurazione di un'aquila pelata farcita che esprimeva l'ira del governo a causa del \u201c\"Bald and Golden Eagle Protection Act\"\u201d del 1940, ma la capra d'Angora farcita con la pittura sul muso nel suo \u201c\"Monogram\"\u201d del 1955-1959, non era oggetto di controversia.\nSpettacolo e danza.\nDai primi anni '50 fino al 2007 Rauschenberg disegn\u00f2 una serie di costumi di danza, sia per Merce Cunningham, Paul Taylor, e Trisha Brown, che per le proprie produzioni. Negli anni '60 venne coinvolto nei radicali esperimenti di danza teatrale alla \"Judson Memorial Church\" del Greenwich Village, vicino agli esperimentalisti collegati a Merce Cunningham, come Carolyn Brown, Viola Farber, e Steve Paxton. Rauschenberg ha addirittura coreografato se stesso. La collaborazione a tempo pieno di Rauschenberg con la compagnia di Cunningham termin\u00f2 con il suo tour mondiale del 1964. Nel 1977, Rauschenberg, Cunningham e Cage collaborarono per la prima volta dopo 13 anni, quando la \"Merce Cunningham Dance Company di\" New York, inscen\u00f2, nel 1977, \"Travelogue\"\", per la quale Rauschenberg contribu\u00ec con i costumi e i disegni del set.\nCommissioni.\nNel 1965 la rivista Life gli commission\u00f2 di realizzare una sorta di \"Inferno moderno\", per cui Rauschenberg non esit\u00f2 a sfogare la sua rabbia verso la guerra del Vietnam e la sua conseguente gamma di orrori, includendo in tale opera anche la violenza razziale, il neo-nazismo, gli assassini politici e i disastri ecologici. Il 30 dicembre 1979 il \"Miami Herald\" stamp\u00f2 in copertina, 650,000 Rauschenberg sulla sua rivista della domenica, \"Tropic\". In sostanza una litografia originale, mostrava immagini della Florida del sud. L'artista n\u00e9 autograf\u00f2 150.\nNel 1983, vince un Grammy Award per il suo design dell'album dei Talking Heads, \"Speaking in Tongues\". Nel 1986 venne commissionato dalla BMW di dipingere, per l'Art Car Project, un pieno della BMW 635 Csi. Il contributo di Rauschenberg fu per prima includere nel progetto le ruote, cos\u00ec come incorporare nel design sue opere d'arte precedenti. Nel 1998, il Vaticano commission\u00f2, e pi\u00f9 tardi rifiut\u00f2, una sua opera basata sull'Apocalisse per commemorare Padre Pio di Pietrelcina, il religioso italiano morto nel 1968, venerato per le sue stigmate presso l'omonima chiesa del pellegrinaggio, costruita a Foggia da Renzo Piano.\nEredit\u00e0.\nGi\u00e0 nel 1984, Rauschenberg annunci\u00f2 la collaborazione del suo Rauschenberg Overseas Culture Interchange (ROCI) con le Nazioni Unite. Questa collaborazione sarebbe culminata con un tour di sette anni in dieci paesi per incoraggiare \u201c\"la pace e la comprensione nel mondo\"\u201d, attraverso Messico, Cile, Venezuela, Pechino, Tibet, Giappone, Cuba, Unione Sovietica, Berlino e Malaysia, localit\u00e0 o Paesi nei quali lasci\u00f2 un pezzo d'arte, venendo a sua volta influenzato dalle culture che visitava. I dipinti, spesso realizzati su superfici riflettenti, cos\u00ec come i disegni, le fotografie, gli assemblaggi ed altri dispositivi multimediali che venivano prodotti ed ispirati da questi ambienti, vennero poi considerate alcune delle sue opere pi\u00f9 autentiche. L'avventura ROCI, supportata dalla Galleria d'Arte Nazionale di Washington D.C., venne in mostra nel 1991.\nNel 1990, Rauschenberg cre\u00f2 la Fondazione Robert Rauschenberg (RRF) per promuovere la conoscenza delle cause di cui si curava, come la pace nel mondo, la difesta dell'ambiente e le questioni umanitarie. Istitu\u00ec anche la Change, Inc., per conferire singole donazioni di pi\u00f9 di 1,000 $ ad artisti talentuosi che necessitavano di un aiuto finanziario. Per volont\u00e0 di Rauschenberg, archiviata nel Probate Court il 9 ottobre 2008, nomin\u00f2 maggiori beneficiari della sua fondazione, insieme a \"Darryl Pottorf\", Christopher Rauschenberg, Begneaud, suo nipote Byron Richard Begneaud, e Susan Weil Kirschenbaum. Gli importi da elargire ai beneficiari non vennero rivelati, ma, come disse Pottorf, l'importo disponibile, \u201c\"valeva milioni\"\u201d.\nLa RRF oggi possiede molte opere di Rauschenberg risalenti ad ogni periodo della sua carriera. Nel 2011, la fondazione, in collaborazione con la \"Galleria Gagosian\", present\u00f2 \u201c\"La collezione privata di Robert Rauschenberg\"\u201d, selezioni dalla collezione d'arte personale di Rauschenberg. Anche nel 2011, la fondazione lanci\u00f2 il suo progetto stampa, \u201c\"Artista come attivista\"\u201d, invitando Shepard Fairey a focalizzarsi su una questione di sua scelta. L'opera pubblicata era in vendita allo scopo di aumentare i fondi per la \"Coalizione per i Senzatetto\". La fondazione mantiene anche il \"19\u00b0 Street Project Space\" di New York. Nel 2000 Rauschenberg fu onorato con il premio di eccellenza per i contributi artistici nell'ambito dell'amfAR alla lotta contro l'AIDS.\nIl 4 giugno 2004 la Galleria delle Belle Arti al Florida Southwestern State College venne rinominata \"\"Bob Rauschenberg Gallery\", celebrando un'amicizia di lunga durata con l'artista. Dal 1980 la galleria ha ospitato molte mostre di Rauschenberg.\nMercato dell'arte.\nNel 1951 realizz\u00f2 la sua prima mostra personale presso la galleria Betty Parsons di New York. Pi\u00f9 tardi, solo dopo molto incoraggiamento da sua moglie, Ileana Sonnabend, fece finalmente organizzare verso la fine degli anni 50', a Leo Castelli una mostra personale. L'eredit\u00e0 di Rauschenberg fu prima gestita a lungo dalla Pace Gallery, ma nel maggio 2010, venne spostata alla Gagosian Gallery, una galleria d'arte che aveva precedentemente esibito opere dell'artista nel 1986. Nel 2010 lo Studio Painting, una delle \u201c\"Combines\"\u201d di Rauschenberg, originariamente stimata da 6 a 9 milioni di dollari, fu acquistata da Christie's di New York, per 11 milioni di dollari dalla collezione di Michael Crichton .\nNegli anni settanta occup\u00f2 a lungo il primo posto nella classifica del Kunstkompass.\nLobbismo per i diritti di rivendita degli artisti.\nNei primi anni '70, Rauschenberg tent\u00f2 di influenzare senza successo il Congresso U.S. per approvare una legge che avrebbe compensato gli artisti nel momento in cui il loro lavoro veniva rivenduto. L'artista pi\u00f9 tardi support\u00f2 un'iniziativa per conto dello stato della California, iniziativa che divenne legge nel 1976, con il nome di \"California Resale Royalty Act\"\". Rauschenberg si occup\u00f2 della lotta per i diritti di rivendita degli artisti dopo che un collezionista, \"detto \"barone dei taxi\"\", vendette parte della sua collezione d'arte ad un'asta del 1973, includendo il dipinto di Rauschenberg del 1958, \u201c\"Thaw\"\u201d, originariamente acquistato da un certo Scull per 900 $, ma che il \"barone\", riusc\u00ec a vendere ad 85 000 $ ad un'asta, al Sotheby Parke Bernet di New York."}
{"id": "417709", "revid": "1543377", "url": "https://it.wikipedia.org/wiki?curid=417709", "title": "Joseph Rhine", "text": "Biografia.\nLaureatosi in botanica a Chicago nel 1925, insegn\u00f2 psicologia alle Universit\u00e0 Harvard e Duke. In questo ateneo, dove insegn\u00f2 psicologia dal 1928 al 1940, fond\u00f2 un laboratorio dove diresse esperimenti da lui ideati utilizzando volontari che dovevano tentare di trasmettere gli uni gli altri, con il solo pensiero, immagini e simboli. A tale scopo, Rhine utilizz\u00f2 soprattutto le cosiddette carte Zener (simili a quella da gioco) che recavano simboli elementari (cerchio, croce, onde, quadrato, stella).\nDopo molte migliaia di prove, ritenne di avere accertato statisticamente non solo l'esistenza di individui particolarmente dotati per \"trasmettere\" o per \"leggere\" il pensiero, ma anche l'esistenza di questa facolt\u00e0, sia pure in misura pi\u00f9 lieve, in tutti gli individui.\nSuccessivamente Rhine, utilizzando dadi da gioco a gettata meccanica e la volont\u00e0 degli sperimentatori di provocare l'uscita di un determinato numero, sostenne di aver ottenuto la prova statistica che la mente umana \u00e8 in grado di agire sugli oggetti, e chiam\u00f2 questo fenomeno \"effetto psicocinetico\" o psicocinesi.\nInizialmente le ricerche di Rhine ottennero ampio consenso da parte degli psicologi: un sondaggio del 1938 mostrava che l'89% degli psicologi negli Stati Uniti riteneva la parapsicologia un legittimo studio scientifico. Tuttavia con il passare del tempo apparve chiaro che i risultati di alcuni esperimenti erano stati falsificati dai suoi assistenti e che altri risultati apparentemente positivi erano causati da errori metodologici e, alla fine degli anni cinquanta, l'interesse degli psicologi per la parapsicologia diminu\u00ec bruscamente."}
{"id": "417710", "revid": "439868", "url": "https://it.wikipedia.org/wiki?curid=417710", "title": "Stefano Lorenzetto", "text": "Biografia.\n\u00c8 consigliere dell'editore in Marsilio Editori e collaboratore dello Zingarelli per la segnalazione di nuove voci e accezioni. Scrive per \"Corriere della Sera\", \"Arbiter\" e \"L'Arena\".\nHa esordito a \"L'Arena\" di Verona nel 1975. Nel 1995 Vittorio Feltri lo ha chiamato al \"Giornale\", dove \u00e8 stato vicedirettore vicario fino al 1998; si \u00e8 dimesso da questa testata nell'agosto 2015. Nel 2003 il direttore di Rai Educational, Giovanni Minoli, gli ha affidato il programma \"Internet caf\u00e9\", 77 puntate in onda su Raitre. In precedenza aveva collaborato con Maurizio Costanzo alla realizzazione del \"Maurizio Costanzo Show\".\n\u00c8 stato collaboratore fisso dei settimanali \"L'Europeo\", \"La Domenica del Corriere\" e \"Anna\" e dei mensili \"Capital\" e \"Quattroruote\". Ha scritto per oltre una cinquantina di testate. Le 769 puntate della rubrica \"Tipi italiani\", pubblicate sul \"Giornale\" dal 23 giugno 1999 al 30 agosto 2015, lo hanno fatto entrare per cinque volte nel Guinness World Records per un singolare primato: la pi\u00f9 lunga serie di interviste da un'intera pagina che sia mai apparsa fino a oggi sulla stampa mondiale.\nNel 2016, con la carica di direttore editoriale, ha partecipato alla fondazione del quotidiano \"La Verit\u00e0\" diretto da Maurizio Belpietro, che ha lasciato nel 2018."}
{"id": "417714", "revid": "599013", "url": "https://it.wikipedia.org/wiki?curid=417714", "title": "Ocl", "text": ""}
{"id": "417718", "revid": "15756", "url": "https://it.wikipedia.org/wiki?curid=417718", "title": "Prunus spinosa", "text": "Il prugnolo selvatico (nome scientifico Prunus spinosa ) \u00e8 un arbusto spontaneo appartenente alla famiglia delle Rosaceae e al genere Prunus. Viene chiamato anche prugno spinoso, strozzapreti o semplicemente prugnolo.\nDescrizione.\nIl prugnolo \u00e8 un arbusto o piccolo albero folto, \u00e8 caducifoglie e latifoglie, alto tra i 2,5 e i 5 metri. La corteccia \u00e8 scura, talvolta i rami sono contorti.\nLe foglie sono ovate, verde scuro. I fiori, numerosissimi e bianchissimi, compaiono in marzo o all'inizio di aprile e ricoprono completamente le branche.\nProduce frutti tondi di colore blu-viola, la maturazione dei frutti si completa in settembre -ottobre. Sono delle drupe ricoperte da una patina detta pruina e contenenti un unico seme duro, ricercate dalla fauna selvatica. \u00c8 un arbusto resistente al freddo e a molti parassitati, si adatta a diversi suoli e ha una crescita lenta.\nDistribuzione e habitat.\nIl prugnolo \u00e8 una pianta spinosa spontanea dell'Europa, Asia, e Africa settentrionale; cresce ai margini dei boschi e dei sentieri, in luoghi soleggiati.\nForma macchie spinose impenetrabili che forniscono protezione agli uccelli ed altri animali.\nUsi.\nI frutti, chiamati prugnole, possono essere usate per fare marmellate, confetture, salse, gelatine e sciroppi. I frutti contengono molta vitamina C, tannino e acidi organici. Anche i fiori sono commestibili (tra i fiori eduli), possono essere usati in insalate o altri piatti.\nIl prugnolo spinoso \u00e8 un arbusto comune, adatto per formare siepi. Un tempo, in qualche parte d'Italia, veniva utilizzato come essenza costituente delle siepi interpoderali, cio\u00e8 per delimitare i confini degli appezzamenti. In ragione delle spine e del fitto intreccio dei rami, la siepe di prugnolo selvatico costituiva una barriera pressoch\u00e9 impenetrabile.\nLe bacche rimangono a lungo attaccate ai rami e la pianta talvolta pu\u00f2 essere usata come arbusto ornamentale in giardini. I frutti del prugno spinoso sono utilizzati in alcuni paesi per produrre bevande alcoliche (in Inghilterra lo \"sloe gin\", in Navarra, Spagna, il \"Pachar\u00e1n\", in Francia la \"prunelle\", in Giappone l'\"umeshu\" ed in Italia il \"bargnolino\" o \"prunella\" o \"trignolino\").\nIl prugno spinoso \u00e8 usato come purgante, diuretico e depurativo del sangue, per erba medicinale ed erba officinale.\nI principi attivi contenuti nei fiori sono cumarine, flavone e glucosidi dell'acido cianidrico. La corteccia della pianta era utilizzata in passato per colorare di rosso la lana.\nIl legno, come quello di molti alberi da frutto \u00e8 un apprezzato combustibile, \u00e8 duro e resistente, e pu\u00f2 essere lucidato. Se di piccole dimensioni viene usato per attrezzi agricoli, intarsi e bastoni da passeggio."}
{"id": "417719", "revid": "1149807", "url": "https://it.wikipedia.org/wiki?curid=417719", "title": "Object Constraint Language", "text": "L'Object Constraint Language o OCL \u00e8 un linguaggio di specifica formale inizialmente proposto come estensione per il linguaggio di modellazione object-oriented UML e successivamente (2003) entrato a far parte del nuovo standard del linguaggio (UML 2.0). OCL pu\u00f2 essere impiegato insieme a qualunque metamodello basato su MOF. Inoltre, OCL \u00e8 un elemento chiave del nuovo standard per la trasformazione di modelli di OMG, QVT, e fa parte della famiglia di standard che compongono la Model Driven Architecture. I principali ideatori di OCL sono Jos Warmer e Anneke Kleppe.\nOCL deriva da un linguaggio precedente noto come Syntropy. Il nucleo di OCL pu\u00f2 essere descritto come un linguaggio mutuato dal calcolo dei predicati del primo ordine per l'espressione di condizioni logiche inerenti allo stato e alle operazioni di oggetti in un contesto \"object-oriented\". Con la potenza del calcolo dei predicati, OCL consente di descrivere invarianti che legano il valore degli attributi di una classe, precondizioni e postcondizioni delle operazioni, e via dicendo. A partire dalla versione 2.0 (che \u00e8 quella inclusa nello standard UML), il linguaggio \u00e8 stato arricchito di elementi che consentono di descrivere la semantica di operazioni di tipo \"interrogazione\" (\"query\"), ovvero prive di effetti collaterali.\nGran parte delle informazioni che si possono descrivere in OCL non sono esprimibili in nessun altro modo \"formale\" nel contesto di UML (ovvero non possono essere rappresentate dai diagrammi UML).\nDescrizione.\nInvarianti semplici.\nIn genere, in UML, un'espressione OCL \u00e8 associata a una \"classe\", e descrive propriet\u00e0 degli \"oggetti\" istanze di quella classe. Queste propriet\u00e0 sono espresse in forma di condizioni che legano i valori degli attributi, dei parametri, dei valori restituiti dalle operazioni, e cos\u00ec via. Nel seguente esempio compare un'espressione che fa riferimento a un attributo:\nLa parola chiave codice_3 precede la dichiarazione della classe a cui questa regola OCL si applica. codice_4 specifica che questa particolare regola \u00e8 un'invariante, ovvero deve essere interpretata come una condizione che \u00e8 sempre vera, per tutti gli oggetti di classe codice_5. L'espressione che segue dichiara che l'et\u00e0 di una persona \u00e8 sempre non negativa.\nNel caso in cui un attributo di una classe sia a sua volta un oggetto, \u00e8 possibile riferirsi ai suoi attributi o metodi utilizzando la \"dot notation\":\nQuesta regola arricchisce la precedente con un ulteriore vincolo (legato da un \"AND\" booleano), che specifica, inoltre, che ogni persona \u00e8 pi\u00f9 giovane del proprio padre.\nInvarianti su collezioni.\nGli attributi con molteplicit\u00e0 maggiore di 1 (ovvero che rappresentano insiemi), detti \"collezioni\", possono essere manipolati in OCL con un insieme di operatori specifici. Anche un attributo con molteplicit\u00e0 1 ma trattato come collezione pu\u00f2 essere manipolato con i seguenti operatori.\nL'operatore codice_8 fornisce la numerosit\u00e0 di una collezione. La seguente regola indica che ogni persona ha due genitori:\nL'operatore codice_11 corrisponde al quantificatore universale del calcolo dei predicati del primo ordine. La seguente regola rappresenta una sintesi delle precedenti, che specifica che ogni persona ha due genitori ed \u00e8 pi\u00f9 giovane di entrambi:\nIl quantificatore esistenziale \u00e8 rappresentato dall'operatore codice_14. Questo operatore ritorna un valore booleano (\"vero\" o \"falso\") a seconda che nella collezione esista almeno un'istanza che soddisfa una certa condizione. La condizione viene espressa facendo riferimento agli attributi e i metodi dell'istanza da selezionare. Nel seguente esempio, si indica che deve esistere un genitore \"il cui\" sesso \u00e8 maschile, e uno \"il cui\" sesso \u00e8 femminile.\nL'operatore codice_17 ha una sintassi analoga a codice_14; anzich\u00e9 produrre un valore booleano, questo operatore produce una collezione (la collezione di tutte le istanze che soddisfano la condizione specificata). Le due seguenti espressioni sono quindi equivalenti:\nL'operatore codice_21 torna invece un valore booleano a seconda che una certa collezione includa o meno un determinato oggetto, e l'operatore codice_22 verifica la condizione opposta. Vi sono poi operatori che rappresentano operazioni insiemistiche, come codice_23 (unione).\nQuest'ultimo vincolo mostra come OCL consenta un'applicazione insolita della dot notation della forma \"&lt;collezione&gt;.&lt;attributo&gt;\"; questa espressione ritorna l'insieme dei valori che l'attributo specificato assume nei vari elementi della collezione. Nel caso codice_26 si tratterebbe di un insieme di insiemi. Per ricondurlo a un insieme semplice, viene usato l'operatore codice_27.\nPrecondizioni e postcondizioni.\nOCL consente di descrivere (parzialmente o completamente) la semantica di un'operazione di una classe per mezzo di \"precondizioni\" e \"postcondizioni\". Una precondizione \u00e8 una condizione che deve essere vera immediatamente prima dell'esecuzione di un'operazione (e quindi corrisponde anche a una \"guardia\" in un diagramma degli stati). Una postcondizione \u00e8 una condizione che deve essere vera al termine dell'esecuzione di un'operazione. Precondizioni e postcondizioni sono esprimibili formalmente anche in molti linguaggi di programmazione, e possono avere sia funzioni di debug che concorrere alla semantica del programma: vedi asserzioni in Java.\nNell'indicazione del contesto di questi due vincoli viene indicata una specifica operazione della classe Persona, per la quale si indica che una precondizione (introdotta dalla parola chiave codice_32) per l'operazione di sposare una persona codice_33 \u00e8 non essere sposati (la \"numerosit\u00e0\" dell'attributo codice_34 dev'essere 0; in molti linguaggi questo si esprimerebbe dicendo che codice_34 \u00e8 \"null\"). La postcondizione (codice_36 \u00e8 che codice_33 diventer\u00e0 il mio coniuge e io (identificato dalla parola chiave codice_38, che corrisponde al codice_39 di molti linguaggi) sono il coniuge della persona che ho sposato.\nNelle espressioni per le postcondizioni si possono usare alcuni simboli speciali dedicati. La parola chiave codice_40 indica il valore tornato dall'operazione. Il simbolo codice_41, applicato al nome di un attributo, si riferisce al valore che l'attributo aveva \"prima\" che fosse eseguita l'operazione.\nRegole di derivazione e query.\nUn'espressione OCL pu\u00f2 essere usata anche per descrivere il valore di un attributo derivato di una classe. Per esempio, le seguenti regole specificano chi sono rispettivamente i \"suoceri\" e i \"consuoceri\" di una persona:\nEstremamente simile a un attributo derivato \u00e8 una \"query\", ovvero un'operazione senza effetti collaterali che fornisce un'informazione sull'oggetto a cui viene applicata. (Da un punto di vista implementativo potrebbe non esistere \"alcuna\" distinzione). La sintassi OCL per descrivere la semantica di un'operazione \"query\" \u00e8 dunque molto simile a quella per le regole di derivazione. Se codice_46 fosse stata espressa come query, la si sarebbe specificata in OCL come segue:\nValori iniziali di attributi.\nUn'espressione OCL pu\u00f2 essere usata anche per descrivere il valore iniziale di un attributo:\nInformazioni aggiuntive.\nI vincoli OCL possono essere corredati di altre caratteristiche che non concorrono alla loro semantica ma contribuiscono alla loro leggibilit\u00e0. I commenti sono introdotti dai caratteri codice_51, e si intendono proseguire fino alla fine della linea. I vincoli possono essere dotati di un nome, composto da una singola parola (senza spazi) posta dopo la parola chiave codice_52, codice_32 ecc:\nTipi e operatori predefiniti.\nLe espressioni OCL possono contenere riferimenti a quattro tipi primitivi, definiti anche per UML: codice_56 (numeri interi), codice_57 (numeri reali), codice_58 (stringhe), codice_59 (valori booleani). Su tali tipi primitivi sono definiti un vasto assortimento di operatori.\nI seguenti operatori si applicano ai tipi numerici Integer e Real:\nI seguenti operatori si applicano al tipo Boolean:\nI seguenti operatori si applicano al tipo String:\nTool.\nLa maggior parte dei tool e degli ambienti integrati per la modellazione in UML non gestiscono ancora OCL, o lo gestiscono in modo solo parziale. Molti dei tool elencati qui di seguito non sono integrati in ambienti di modellazione UML."}
{"id": "417720", "revid": "7336", "url": "https://it.wikipedia.org/wiki?curid=417720", "title": "Prugno spinoso", "text": ""}
{"id": "417721", "revid": "2062167", "url": "https://it.wikipedia.org/wiki?curid=417721", "title": "Convenzione sulla diversit\u00e0 biologica", "text": "La Convenzione sulla diversit\u00e0 biologica (CBD, dall'inglese \"Convention on Biological Diversity\") \u00e8 un trattato internazionale adottato nel 1992 al fine di tutelare la diversit\u00e0 biologica (o biodiversit\u00e0), l'utilizzazione durevole dei suoi elementi e la ripartizione giusta dei vantaggi derivanti dallo sfruttamento delle risorse genetiche.\nStoria e generalit\u00e0.\nAdottata a Nairobi, Kenya, il 22 maggio 1992, la Convenzione sulla diversit\u00e0 biologica \u00e8 stata ratificata ad oggi da 196 paesi, chiamati spesso Parti dalla traduzione impropria del termine inglese \"Parties\". La Convenzione \u00e8 stata aperta alla firma dei paesi durante il Summit mondiale dei capi di Stato di Rio de Janeiro nel giugno 1992 insieme alla Convenzione quadro delle Nazioni Unite sui cambiamenti climatici ed alla Convenzione contro la desertificazione, per questo denominate le tre Convenzioni di Rio.\nCon Andorra e lo Stato di Palestina, che hanno ratificato la CBD nel 2015 e lo stato di Sudan del Sud nel 2014, la Convenzione conta ora 196 Parti. I Paesi che mancano per poter definire la Convenzione veramente \"globale\" sono solamente il Vaticano e gli Stati Uniti d'America, i quali non l'hanno ancora ratificata. Da sottolineare per\u00f2 che gli Stati Uniti d'America hanno firmato la Convenzione nel 1993 e mantengono un ruolo sempre molto attivo nell'ambito dei lavori della Convenzione.\nLa Convenzione sulla biodiversit\u00e0 \u00e8 considerata la pi\u00f9 onnicomprensiva in quanto i suoi obiettivi si applicano praticamente a tutti gli organismi viventi della terra, sia selvatiche che selezionate dall'uomo.\nMolte delle altre convenzioni o degli accordi internazionali hanno ambiti precisi, e spesso limitanti, dentro i quali lavorare come ad esempio liste di specie da proteggere o criteri precisi per la definizione di aree da porre sotto specifici regimi di tutela. Al contrario la CBD esprime degli obiettivi generali, lasciando agli stessi paesi la decisione di determinare gli obiettivi specifici e le azioni da realizzare a livello nazionale.\nObiettivi.\nLa CBD dunque non ha alcuna lista di specie da proteggere o siti da gestire; ha tre obiettivi primari:\nInoltre, nel secondo Summit della Terra tenutosi 10 anni dopo il primo nel 2002 a Johannesburg in Sudafrica, i governanti del mondo hanno dato alla Convenzione il mandato di \"ridurre significativamente la perdita di biodiversit\u00e0 entro il 2010\", ossia il cosiddetto Obiettivo 2010 o 2010 Target.\nNel suo articolo 2, la convenzione spiega il termine diversit\u00e0 biologica come \u201cla differenza tra i vari regni\u201d.\nLe risorse biologiche sono considerate \u201cle risorse genetiche, gli organismi o parti di essi, le popolazioni, o ogni altra componente biotica degli ecosistemi con uso o valore reale o potenziale per l'umanit\u00e0\u201d.\nIl termine biodiversit\u00e0 ha una grande rilevanza a livello politico e rappresenta una notevole innovazione per il lavoro di conservazione della natura. La biodiversit\u00e0 infatti in qualche modo rappresenta un gradino superiore rispetto a quella che un tempo era la conservazione delle specie o delle aree protette in quanto, per effettuarsi, deve integrarsi con le politiche sociali ed economiche.\nI servizi ecosistemici.\nLa Convenzione nasce con un focus specifico sulla biodiversit\u00e0. Con il passare degli anni, con l'evolversi dei programmi di lavoro e con l'aumento della consapevolezza dei forti legami fra le necessit\u00e0 delle popolazioni umane e il funzionamento degli ecosistemi, cresce di importanza il concetto -inizialmente solo accennato- dei \"servizi ecosistemici\".\nI servizi degli ecosistemi sono al momento al centro delle negoziazioni e delle decisioni di tutto il processo CBD. Si veda anche il Piano strategico per la biodiversit\u00e0 2011-2020 e quanto spesso la biodiversit\u00e0 venga vista come un elemento chiave per mantenere la funzionalit\u00e0 degli ecosistemi, per aumentarne la resilienza ad eventi esterni (quali il cambio climatico, per assicurare cibo, acqua e altri elementi chiave per il benessere umano.\nI servizi ecosistemici, cos\u00ec come definiti dalla Valutazione degli ecosistemi del millennio (Millennium Ecosystem Assessment), si raggruppano come segue:\nIl Piano strategico per la biodiversit\u00e0 2011-2020 e i Target di Aichi.\nAlla decima Conferenza delle Parti della Convenzione, a Nagoya, Prefettura di Aichi, Giappone, \u00e8 stato concordato il \"Piano strategico per la biodiversit\u00e0 2011-2020\" ed i relativi 20 obiettivi chiamati gli \"Aichi Target\". Il 14 luglio 2014, il segreterariato della CBD (Convenzione di Rio sulla Biodiversit\u00e0) ha dichiarato che il protocollo di Nagoya \u00e8 stato ratificato da oltre 50 paesi ed \u00e8 quindi entrato in vigore a tutti gli effetti.\nLa principale novit\u00e0 di questo piano, rispetto al vecchio piano strategico della Convenzione, \u00e8 quella di rappresentare un punto di riferimento per tutto il sistema delle Nazioni Unite e non solo della Convenzione sulla Diversit\u00e0 Biologica.\nIl Piano strategico per la biodiversit\u00e0 2011-2020 viene anche denominato \"Vivere in armonia con la natura\" (living in harmony with nature) ed \u00e8 cos\u00ec composto:\nIl vecchio piano strategico della Convenzione.\nIl vecchio piano strategico della Convenzione fu definito durante la COP6 all'Aja, Olanda nel 2002. Il vecchio piano tracciava la rotta da seguire per gli anni successivi, ossia fino al 2010.\nIl Piano Strategico conteneva:\nGli organi della Convenzione.\nLa Conferenza delle Parti (o COP dall'inglese \"Conference of the Parties\"), ossia l'assemblea generale di tutti i paesi firmatari, \u00e8 l'organismo che governa la Convenzione e che ne \u00e8 responsabile per la sua realizzazione attraverso le decisioni che prende nelle riunioni biennali.\nAl fine di assicurare un fondamento scientifico alle decisioni della COP, la Convenzione si \u00e8 dotata di un organismo tecnico chiamato SBSTTA (dall'inglese \"Subsidiary Body for the Technical, Technological and Scientific Advice\", ossia l'organo sussidiario per la consultazione scientifica, tecnica e tecnologica). I membri di questo organismo sono tecnici e scienziati specializzati nelle diverse aree di lavoro della Convenzione che si riuniscono due volte l'anno. Le riunioni del SBSTTA si tengono generalmente nella sede del Segretariato della Convenzione a Montr\u00e9al in Canada.\nGli altri organi tecnici della Convenzione sono gli AHTEG e i gruppi di lavoro \"open ended\".\nGli AHTEG, acronimo della forma inglese \"Ad Hoc Technical Expert Group\", sono gruppi tecnici di lavoro ristretti a cui partecipano solo 2 esperti per ogni regione delle Nazioni Unite, scelti dal Segretariato sulla base dei Curricula proposti dalle Parti. Questi gruppi sono generalmente utilizzati per iniziare il lavoro tecnico in un programma o per sviluppare un tema specifico all'interno di un programma. Il risultato del lavoro di un AHTEG viene quindi presentato al SBSTTA, che ha la possibilit\u00e0 di modificarlo prima di presentarlo alla Conferenza delle Parti per eventuali ulteriori modifiche e approvazione finale.\nLe riunioni degli AHTEG vengono generalmente svolti in paesi che si offrono di ospitare. Il Ministero dell'Ambiente e della Tutela del Territorio italiano ha ospitato un AHTEG sulla Responsabilit\u00e0 e il risarcimento in ambito di biosicurezza (Roma, 2002), sulla Biodiversit\u00e0 montana (Roma, 2003), ed uno sulla Valutazione del rischio in ambito biosicurezza (Roma, 2005).\nLa partecipazione ai gruppi di lavoro \"open ended\", invece, \u00e8 aperta a tutti i delegati che una Parte decide di nominare; questi gruppi continuano i lavori nel tempo fino al raggiungimento di una conclusione. I gruppi \"open ended\" presentano i risultati dei loro lavori direttamente alla Conferenza delle Parti. Al momento esistono solo 4 gruppi \"open ended\" attivi e sono quello sull'accesso alle risorse genetiche ed equa condivisione dei benefici, sull'Articolo 8(j) ossia sull'integrazione delle conoscenze tradizionali e delle comunit\u00e0 indigene nella gestione della biodiversit\u00e0, sulla revisione del processo di implementazione della Convenzione stessa e sulle aree protette.\nI gruppi di lavoro Open Ended, essendo a partecipazione molto pi\u00f9 ampia, risultano pi\u00f9 onerosi da ospitare, e vengono quindi generalmente organizzati nella sede del Segretariato a Montr\u00e9al.\nIl Ministero dell'Ambiente e della Tutela del Territorio italiano ha ospitato il primo Gruppo di Lavoro Open Ended sulle aree protette, con circa 700 esperti da tutto il mondo (Montecatini Terme, 2005).\nGrazie anche al successo della prima riunione, il secondo Open Open Ended sulle Aree Protette si \u00e8 tenuto a Roma dall'11 al 15 febbraio 2008, presso la sede della FAO.\nLa Conferenza delle Parti ha suddiviso il lavoro della Convenzione in programmi tematici e in aree di lavoro trasversali.\nI programmi della convenzione.\nI programmi tematici sono:\nLe aree di lavoro trasversali sono:\nLa conservazione \"in situ\" ed \"ex situ\" e il programma di lavoro sulle aree protette.\nLe attivit\u00e0 di conservazione in situ (descritte in dettaglio nell'articolo 8 della Convenzione) sono quelle effettuate nell'ambiente naturale in cui le specie oggetto di conservazione vivono. Ne fanno quindi parte le attivit\u00e0 e le politiche riguardanti le aree protette e le reti ecologiche, la gestione della fauna, le attivit\u00e0 forestali e di gestione e conservazione della flora, le strategie e i piani di uso del suolo, e in maniera minore anche le politiche agricole e di pesca.\nIl testo della Convenzione prevede che, in casi eccezionali, le attivit\u00e0 di conservazione si possono svolgere al di fuori dall'ambiente naturale dei taxa specifici. Si parla quindi di pratiche ex situ (articolo 9). Ne fanno parte ad esempio le banche genetiche e le banche dei semi, le colture microbiche o tissutali in vitro, ma anche le attivit\u00e0 di captive breeding di animali e/o piante con rilascio in natura, e quindi anche i pi\u00f9 classici zoo, acquari e giardini botanici.\nL'Articolo 2 della Convenzione definisce un'Area Protetta come \"un'area \"geograficamente definita che \u00e8 designata o regolata e gestita per raggiungere determinati obiettivi di conservazione\"\".\nNonostante quello delle aree protette sembri essere uno dei temi trasversali di maggiore importanza per il raggiungimento del primo obiettivo della Convenzione, per decidere di sviluppare un programma di lavoro specifico si sono dovuti aspettare ben 12 anni da quando la Convenzione \u00e8 stata presentata a Rio.\nIl programma di lavoro sulle aree protette \u00e8 stato infatti ufficialmente adottato dalla Convenzione con Decisione VII/28 durante i lavori della settima Conferenza delle Parti, dove ha rappresentato uno degli argomenti politicamente pi\u00f9 difficili. Molti paesi partecipanti ai lavori della Convenzione infatti hanno sempre preferito dare enfasi ai programmi potenzialmente pi\u00f9 \"remunerativi\", quali accesso alle risorse genetiche, il trasferimento di tecnologie, l?uso sostenibile ecc., piuttosto che a quelli pi\u00f9 \"costosi\" come le aree protette.\nLa necessit\u00e0 di identificare un programma di lavoro chiaro e con obiettivi precisi, nasceva anche in quanto il Summit della Terra di Johannesburg nel 2002 (paragrafo 44, g del piano di implementazione) ha dato mandato ufficiale alla CBD di \"supportare iniziative per le aree hotspot e altre aree essenziali per la biodiversit\u00e0 e di promuovere lo sviluppo di reti ecologiche e corridoi sia a livello nazionale che regionale\".\nIl Segretariato CBD ha quindi organizzato un processo per la preparazione del testo del programma di lavoro. Il processo \u00e8 iniziato con una riunione di un gruppo di esperti ad-hoc (AHTEG) che si \u00e8 svolto a Tjarno, in Svezia, nel Giugno 2003, con il mandato di identificare una prima bozza del programma di lavoro sulle aree protette. Tale bozza \u00e8 stata quindi revisionata dal SBSTTA nella sua nona riunione a Montr\u00e9al per essere infine approvata dalla settima Conferenza delle Parti a Kuala Lumpur.\nIl processo \u00e8 stato influenzato dal fatto che, fra la riunione dell'AHTEG e quella del SBSTTA, si sia svolta a Durban, in Sudafrica il quinto Congresso Mondiale sui Parchi organizzato dall'IUCN. Al Congresso di Durban si \u00e8 formato un ulteriore gruppo di lavoro che ha preparato una serie di indicazioni utili a migliorare la prima bozza del programma di lavoro appena preparato dall'AHTEG.\nIl Programma di Lavoro sulle Aree Protette della CBD ha, come obiettivo principale, quello di:\n\"supportare la designazione e la conservazione, entro il 2010 per le aree terrestri ed entro il 2012 per le aree marine, di sistemi nazionali e regionali completi, gestiti efficientemente, ed ecologicamente rappresentativi di aree protette che collettivamente contribuiscano, anche attraverso una rete globale, al raggiungimento dei tre obiettivi della Convenzione ed all'obiettivo 2010 di ridurre significativamente l'attuale tasso di perdita della biodiversit\u00e0 a livello globale, regionale, nazionale e sub regionale, e che contribuiscano a ridurre la povert\u00e0 ed il raggiungimento di sviluppo sostenibile, supportando quindi gli obiettivi del Piano Strategico della Convenzione, il piano di realizzazione del WSSD e gli obiettivi di sviluppo del millennio\".\nPer dare enfasi al programma di lavoro sulle aree protette, che \u00e8 parte integrante della strategia di conservazione \"in-situ\", l'Italia ha finanziato e ospitato, nel giugno 2005 a Montecatini Terme, la prima riunione del gruppo di lavoro ad-hoc sulle aree protette. Alla riunione hanno partecipato pi\u00f9 di 700 esperti da tutto il mondo ed i risultati sono stati poi presentati alla ottava Conferenza delle Parti di Curitiba, Brasile.\nLa proposta italiana di finanziare ed ospitare la riunione era nata durante la settima Conferenza delle Parti, nel 2004 a Kuala Lumpur, Malaysia, quando le negoziazioni sembravano avere raggiunto uno stallo sull'uso dei fondi della Convenzione. La riunione del gruppo sulle aree protette, fortemente voluto dai paesi dell'Unione Europea, non era fra le priorit\u00e0 di molti paesi e non sarebbe mai stato organizzato se l'Italia non si fosse offerta di finanziarlo.\nIl successo della riunione di Montecatini ha fatto s\u00ec che l'ottava Conferenza delle Parti decidesse di proseguire le riunioni su finanziamento proprio, dando finalmente un vero e proprio avvio al lavoro della CBD sulle aree protette.\nNonostante questo avvio promettente, i lavori della CBD sulle Aree Protette hanno in realt\u00e0 subito un arresto. Durante il secondo open ended sulle aree protette e la successiva riunione del SBSTTA, tenutisi a Roma presso la sede della FAO nel febbraio 2008, i principali temi in agenda hanno subito una vera e propria disfatta da parte di alcuni paesi.\nLa questione principale del contendere ha riguardato i criteri per l'identificazione, l'istituzione e la gestione di aree marine protette in aree oltre i confini delle giurisdizioni nazionali. Infatti, mentre \u00e8 ormai stato acclarato che la competenza giuridica internazionale per tale scopo pu\u00f2 ricadere solo all'interno dell'UNCLOS, \u00e8 ancora poco chiaro se la CBD riuscir\u00e0 ad ottenere un ruolo almeno consultivo di tipo scientifico.\nI principali strumenti della Convenzione.\nLe Strategie nazionali e i piani d'azione.\nIl testo della Convenzione sulla Diversit\u00e0 Biologica specifica gli obblighi delle Parti:\nNei piani e nelle strategie per la biodiversit\u00e0, ogni Parte della Convenzione deve:\nSulla base di queste indicazioni della Convenzione, molti paesi, spesso con l'aiuto dell'UNEP, hanno finalizzato ricerche e preparato studi di insieme sulla diversit\u00e0 biologica nazionale. Questi studi sono spesso preparati con l'aiuto di organizzazioni internazionali o nazionali specializzate e con il supporto economico, soprattutto nei paesi in via di sviluppo, di agenzie bilaterali o multilaterali di cooperazione allo sviluppo o del GEF, lo strumento finanziario della Convenzione.\nQuesti studi generalmente comprendono un'analisi della biodiversit\u00e0 del paese, dell'importanza delle varie componenti della biodiversit\u00e0 nell'economia nazionale e dei principali rischi che specifici settori della biodiversit\u00e0 corrono.\nSulla base dei primi studi nazionali sulla biodiversit\u00e0 (Bahamas, Canada, Costa Rica, Germania, Indonesia, Kenya, Nigeria, Polonia, Thailandia e Uganda), l'UNEP ha preparato un manuale per la preparazione degli studi nazionali della biodiversit\u00e0. Secondo questo manuale, uno studio nazionale deve:\nDopo che lo studio nazionale \u00e8 completato, il paese deve redigere una Strategia Nazionale per la Biodiversit\u00e0. Ossia un documento che riassume le principali strategie che saranno messe in atto per la conservazione e l'uso sostenibile della biodiversit\u00e0.\nAlla preparazione della strategia nazionale seguono i Piani di Azione sulla biodiversit\u00e0. Questi sono dei documenti che, settore per settore, identificano le azioni e gli obiettivi che si intendono mettere in atto, i modi e i tempi.\nI Piani d'Azione vengono preparati sulla base degli studi e della strategia descritti in precedenza ma in partecipazione con i settori interessati. Il coinvolgimento dei settori interessati richiede un impegno gravoso ma importante al fine di integrare le necessit\u00e0 di conservazione della biodiversit\u00e0 nei diversi settori produttivi di un paese. Anche questo approccio partecipativo rappresenta una delle innovazioni della CBD.\nL'insieme della strategia e dei piani d'azione sulla biodiversit\u00e0 viene spesso indicato con l'acronimo NBSAPs dall'inglese National Biodiversity Strategy and Action Plans.\nQuindi, per fare degli esempi, il piano d'azione dell'agricoltura sar\u00e0 un piano concertato insieme e in accordo con le associazioni di coltivatori, il sistema dei distributori, le associazioni dei proprietari terrieri, e le comunit\u00e0 locali (ad esempio comunit\u00e0 montane, comunit\u00e0 di bacino). Il piano dovr\u00e0 identificare azioni per la conservazione e uso sostenibile della biodiversit\u00e0 agricola senza che ci\u00f2 sia a discapito dell'economia rurale delle aree interessate.\nIl piano d'azione della pesca dovr\u00e0 coinvolgere le associazioni di pescatori e di tutta la filiera dei prodotti ittici e creare azioni per fare s\u00ec che le attivit\u00e0 di pesca non intacchino lo stock delle specie target n\u00e9 abbiano un impatto sulla biodiversit\u00e0 marina in genere.\nQuello dell'integrazione delle necessit\u00e0 di conservazione della biodiversit\u00e0 nelle politiche economiche di settore \u00e8 al momento considerata da molti una delle sfide politiche pi\u00f9 importanti per la conservazione. La Commissione europea, che ha finalizzato la strategia sulla biodiversit\u00e0 a livello di Comunit\u00e0 Europea nel febbraio 1998, ha identificato l'integrazione come una delle attivit\u00e0 chiave della strategia.\nL'approccio ecosistemico.\nUn'altra grande innovazione della CBD \u00e8 infatti quella di mettere in relazione la \"produttivit\u00e0\" di un ambiente naturale con la sua biodiversit\u00e0. La convenzione, infatti, parte dal presupposto che il mantenimento della biodiversit\u00e0 di un dato ecosistema sia vitale per la \"produttivit\u00e0\" di questi ecosistemi e della loro capacit\u00e0 di fornire i \"servizi\" che servono all'uomo.\nLa Convenzione ha infatti elaborato l'\"approccio ecosistemico\", ossia una metodologia generale per l'attuazione della convenzione, che prevede la comunit\u00e0 umana come parte integrante degli ecosistemi e dei meccanismi che li regolano e non come \"elemento disturbatore\" dell'equilibrio naturale come secondo i criteri conservazionistici.\nL'approccio ecosistemico \u00e8 stato sintetizzato, durante la quinta conferenza delle parti, in 12 principi (vedi tabella) che possono essere sintetizzati in pochi punti salienti.\nSulla base anche dell'approccio ecosistemico sono stati identificati i principi di Addis Abeba sull'uso sostenibile della biodiversit\u00e0. Tali principi, discussi in una serie di workshop regionali e finalizzati ad Addis Abeba sono stati presentati, discussi ed approvati alla settima Conferenza delle Parti a Kuala Lumpur.\nAnch'essi fanno riferimento ad un sistema di gestione di tipo \"adaptive management\" in quanto le conoscenze scientifiche che si hanno al momento non riescono ancora ad identificare dei meccanismi sicuri per garantire che l'uso di una componente della biodiversit\u00e0 sia veramente \"sostenibile\".\nI principi di Addis Abeba, quindi, pongono grande enfasi sul fatto che per utilizzare la biodiversit\u00e0 in maniera sostenibile bisogna monitorare la risorsa utilizzata in maniera periodica in modo da verificare continuamente che il prelievo non intacchi lo stock iniziale. Qualora si riscontri che le attivit\u00e0 di prelievo abbiano un impatto troppo negativo allora le attivit\u00e0 devono essere riorientate verso un prelievo pi\u00f9 conservativo.\nIl meccanismo di \"Clearing-House\" (CHM).\nLa CBD richiede alle Parti la creazione di un sistema per lo scambio delle informazioni: una vera e propria bacheca dove la domanda e l'offerta di informazioni e di esperienze si incontrano e si bilanciano.\nIl meccanismo di Clearing-House, quindi, non prevede un sistema di informazione unidirezionale tradizionale dove la conoscenza generale sulla biodiversit\u00e0 viene trasferita da chi sa a chi non sa. Questo meccanismo prevede un sistema dinamico di scambio di informazioni fra chi ha avuto una esperienza o si \u00e8 trovato di fronte ad un problema e chiunque voglia fare tesoro di tale esperienza e condividere le proprie.\nIl termine, infatti, \u00e8 stato mutuato da un meccanismo del mondo bancario chiamato appunto Clearing House o, in italiano, \"stanza di compensazione\". Il CHM \u00e8 il meccanismo che le banche utilizzano quando raccolgono gli assegni emessi, li suddividono per banca di emissione, sommano gli importi a debito e a credito in modo da trasferire in denaro contante solamente il totale in valore assoluto: evitando cos\u00ec molte duplicazioni.\nIl meccanismo per lo scambio di informazioni ambientali intende quindi mettere a confronto esperienze fatte in un luogo in cui domanda e offerta si incontrano. Il fine principale e quello di evitare la duplicazioni degli sforzi (spesso la duplicazione degli errori pi\u00f9 che la duplicazione dei successi) con un enorme risparmio di risorse.\nIl CHM viene istituito in quanto la CBD riconosce l'importanza della ricerca scientifica e dell'avanzamento tecnologico nel miglioramento continuo del suo programma e nel raggiungimento dei propri obiettivi.\nMolti paesi istituiscono la propria CHM attraverso un sito sterile e non dinamico in cui si cerca di trasferire alcune nozioni generali, senza stimolare alcuna interazione."}
{"id": "417722", "revid": "7336", "url": "https://it.wikipedia.org/wiki?curid=417722", "title": "Prugnolo", "text": ""}
{"id": "417724", "revid": "1534511", "url": "https://it.wikipedia.org/wiki?curid=417724", "title": "Invarianza (fisica)", "text": "In fisica, l'invarianza sotto l'azione di una trasformazione \u00e8 la propriet\u00e0 posseduta da alcune grandezze di non essere modificate dall'applicazione della trasformazione stessa.\nPer esempio la velocit\u00e0 della luce \u00e8 invariante per trasformazione di Lorentz e il tempo sotto una trasformazione di Galileo.\nLe invarianze sono molto importanti nella moderna fisica teorica, e molte teorie sono espresse in termini delle loro simmetrie e invarianza, collegate alle leggi di conservazione dal teorema di Noether.\nLa covarianza e la controvarianza generalizzano la propriet\u00e0 matematica di invarianza nel calcolo tensoriale.\nAlcuni esempi di invarianza in fisica sono:"}
{"id": "417729", "revid": "406204", "url": "https://it.wikipedia.org/wiki?curid=417729", "title": "Paglia (fiume)", "text": "Il fiume Paglia \u00e8, tra gli affluenti di destra del Tevere, il principale per lunghezza e con il Nestore quello di maggiore portata e bacino idrografico. Nasce a circa 1.000 m s.l.m. alle pendici meridionali del monte Amiata (1.738 m) in localit\u00e0 Pian dei Rena\u00ec (comune di Abbadia San Salvatore). Attraversa le province di Siena, Viterbo e Terni e sfocia nel Tevere a Sud-Est di Orvieto nella Valle del Tevere; \u00e8 lungo 85,6\u00a0km ed ha un regime prevalentemente torrentizio.\nDescrizione.\nIl fiume Paglia \u00e8 un importante affluente di destra del Tevere, in cui confluisce a valle del lago di Corbara, tra Orvieto e Baschi, dopo aver percorso circa 86\u00a0km attraversando da Nord-Ovest a Sud-Est le regioni Toscana, Lazio e Umbria.\nIl suo bacino idrografico confina a Nord con il bacino del fiume Orcia, ad Est con il bacino del Nestore e del Tevere, a Sud con il bacino del lago di Bolsena e ad Ovest con il bacino del fiume Fiora.\nIl fiume nasce con il nome di Pagliola, alimentato da vari rivoli e sorgenti nella zona delle Fonti dell'Acquapassante (1.050 m s.l.m.) e del Rifugio Amiatino. Da qui, dopo un ripido percorso di 15\u00a0km, scende ad una quota di 402 m s.l.m. dove confluisce nel torrente Vascio prendendo il nome di Paglia.\nIl Paglia raccoglie lungo il suo corso numerosi affluenti; fra questi alcuni sono di scarsa importanza, mentre altri hanno una notevole portata e sono responsabili delle piene del fiume. \nIn particolare gli affluenti di destra, provenendo dal ripido altopiano di origine vulcanica che sovrasta la sua riva, hanno una notevole pendenza e le loro acque acquistano notevole velocit\u00e0, impedendone il regolare smaltimento. A sinistra l'affluente pi\u00f9 importante \u00e8 il Chiani, che si immette nel Paglia nei pressi di Orvieto.\nAlluvione del 12 novembre 2012.\nIl bacino del fiume \u00e8 stato in parte causa scatenante della grave Alluvione della Maremma grossetana del novembre 2012 che ha interessato Toscana meridionale, parte dell'Umbria nella zona dell'orvietano, del marscianese,del perugino e del Lazio in provincia di Viterbo il 12 novembre 2012.\nA causa delle piogge incessanti che hanno interessato tutto il suo bacino per giorni, il fiume ha prodotto infatti una devastante piena record di 1.200 m\u00b3/s all'idrometro di Orvieto, prima della confluenza con il Tevere dove ha toccato un livello di 10,20 metri, allagando completamente tutta la parte bassa della citt\u00e0 e causando seri danni all'economia locale.\nNel 2005 il Medio corso del Fiume Paglia \u00e8 stato proposto come sito di interesse comunitario.\nPortata.\nFra tutti gli affluenti del Tevere, \u00e8 quello a regime pi\u00f9 torrentizio: presso Acquapendente, la sua portata varia da circa 0,3 m\u00b3/s in periodo di magra estiva, fino a 800 m\u00b3/s in massima piena; presso Orvieto ha una portata media di 11,26 m\u00b3/s. Questo suo regime estremamente torrentizio rende il Paglia determinante nella formazione delle piene lungo la Valle del Tevere.\"Dati portata Fiume Paglia.\"\nAmbiente.\nIl Paglia presenta un andamento molto variegato del suo percorso che lo porta a passare da tratti in cui scorre fra ripide sponde, assumendo un carattere tipicamente torrentizio, a tratti in cui si allarga e scorre pi\u00f9 lentamente.\nIl fiume Paglia presenta una buona qualit\u00e0 del contenuto di ossigeno nell'acqua a causa di vari fattori ambientali: buona dotazione sorgiva di ossigeno, insediamenti di alghe (Diatomee, Chetophora, Chladophora) lungo il suo corso che producono grandi quantit\u00e0 di ossigeno, turbolenza delle acque che determina un buon rimescolamento aria-acqua.\nFlora.\nLe specie floreali pi\u00f9 interessanti della valle del Paglia sono:"}
{"id": "417731", "revid": "1609015", "url": "https://it.wikipedia.org/wiki?curid=417731", "title": "Francesco del Cossa", "text": "Fu con Cosm\u00e8 Tura ed Ercole de' Roberti uno dei pittori pi\u00f9 importanti della scuola ferrarese del XV secolo.\nVita e opere.\nFormazione.\nLa vita di Francesco del Cossa \u00e8 in generale scarsamente documentata. Figlio di un muratore di nome Cristoforo, la sua data di nascita si deduce da un carteggio tra i letterati bolognesi Angelo Michele Salimbeni e Sebastiano Aldrovandi, che ricordano come l'artista alla sua morte avesse 42 anni.\nNon si hanno notizie circa la sua formazione, che pot\u00e9 avvenire accanto a Cosm\u00e8 Tura, magari con una conoscenza dell'ambiente padovano dominato da Donatello e Mantegna, ma anche delle novit\u00e0 di Piero della Francesca. Proprio una maggiore compostezza e solennit\u00e0 nelle figure, derivate dalla lezione del pittore di Sansepolcro, sono gli elementi che contraddistinguono i lavori di Francesco rispetto agli altri pittori ferraresi.\nIl primo documento noto che lo riguarda \u00e8 datato 11 settembre 1456, quando il pittore, ancora sotto tutela del padre, riceve un pagamento per una \"Deposizione\" con tre figure dipinta a grisaglia vicino all'altare maggiore del Duomo di Ferrara, andata perduta con il rifacimento dell'abside alla fine del Quattrocento. Nel 1460 \u00e8 citato come testimone in due atti notarili a Ferrara, dove viene appellato come \"pictore\", quindi gi\u00e0 indirizzato a un'attivit\u00e0, per la quale si affranc\u00f2 dalla tutela paterna nel novembre di quell'anno.\nTutt'altro che sicura \u00e8 la sua partecipazione alla decorazione dello studiolo di Belfiore, dove alcuni gli hanno attribuito la musa \"Polimnia\", legata a modi pierfrancescani, ma oggi pi\u00f9 prudentemente assegnata a un maestro anonimo.\nNel dicembre 1462 l'artista \u00e8 citato a Bologna tra i testimoni del battesimo del figlio di Bartolomeo Garganelli, appartenente a una famiglia che anni dopo fu committente di un importante ciclo di affreschi. Nel 1463 mor\u00ec il padre e fino al 1467 non si conoscono altri documenti che lo riguardino. Questo silenzio \u00e8 stato interpretato come l'occasione di un lungo viaggio formativo, in cui tocc\u00f2 forse Firenze. In ogni caso nel 1467 risult\u00f2 di nuovo a Ferrara dall'11 febbraio. Lo stesso anno dovette tornare a Bologna, dove \u00e8 pagato per il cartone per due vetrate nella chiesa di San Giovanni in Monte, con una \"Madonna col Bambino e angeli\" e una \"Madonna col Bambino\" oggi al Museo Jacquemart-Andr\u00e9. In queste opere si nota una conoscenza di prima mano della cultura figurativa fiorentina coeva, legata alle esperienze di Domenico Veneziano, con la sua \"pittura di luce\", e Maso Finiguerra, con la presa a modello della scultura nel disegno.\nIl Salone dei Mesi di Palazzo Schifanoia.\nL'inizio della sua collaborazione agli affreschi del Salone dei Mesi di Palazzo Schifanoia viene in genere collocata negli anni immediatamente successivi, dal 1467 o dal 1468 e comunque non oltre il 1470, quando invi\u00f2 una famosa lettera a Borso d'Este dove, con un moto di autocoscienza e dignit\u00e0 estremamente moderno per l'epoca, reclamava un migliore trattamento economico per gli affreschi dei \"Mesi\" della parete est, che egli dichiar\u00f2 come i migliori tra tutti quelli degli altri artisti impegnati.\nOriginariamente la decorazione del Salone era composta da dodici settori, uno per mese, dei quali ne restano oggi sette. Ciascun settore \u00e8 diviso a sua volta in tre fasce: una pi\u00f9 alta dove \u00e8 dipinto il trionfo del dio protettore del mese circondato dai \"figli\", impegnati in attivit\u00e0 tipiche, una centrale a fondo blu con il segno zodiacale e tre \"decani\", e una inferiore con scene che ruotano attorno alla figura di Borso d'Este. L'ideazione del ciclo spett\u00f2 allo storico e bibliotecario degli Este Pellegrino Prisciano, che inser\u00ec un gran numero di riferimenti astronomici, filosofici e letterari, mentre la direzione dei lavori venne affidata al pittore di corte Cosm\u00e8 Tura.\nA Francesco competono i mesi di: \"Marzo\", \"Aprile\" e \"Maggio\", dove il tono quasi fiabesco di matrice ancora tardo gotica si fonde con forme solide e sintetiche, colore luminoso e un'attenta cura nella costruzione prospettica, che arriva a ordinare anche le rocce dello sfondo, dalle forme fantasiosamente visionarie. Alle forme quasi cristallizzate di Cosm\u00e8 Tura, Francesco contrappose una pi\u00f9 naturale rappresentazione umana.\nIl periodo bolognese.\nContrariamente al suo collega Cosm\u00e8 Tura, che lavor\u00f2 praticamente tutta la vita al servizio della corte estense, Francesco del Cossa abbandon\u00f2 Ferrara proprio dopo la realizzazione delle scene di sua competenza in Palazzo Schifanoia, probabilmente deluso dai magri compensi ricevuti dal duca Borso, che non aveva accettato le sue richieste. Decise di tornare a Bologna, dove si trasfer\u00ec stabilmente avviando un'intensa stagione di attivit\u00e0, caratterizzata da commissioni di grande prestigio. La citt\u00e0 aveva un ambiente meno rarefatto di Ferrara, con commissioni che provenivano da numerose famiglie e istituti religiosi, non legate esclusivamente al monopolio di una corte.\nUna delle sue prime commissioni bolognesi fu la pala raffigurante l\"'Annunciazione\" e la \"Nativit\u00e0\" nella predella per la chiesa di San Paolo in Monte detta dell'Osservanza ora conservata alla Gem\u00e4ldegalerie Alte Meister di Dresda. Della medesima pala facevano parte tre piccole tavole con la \"Santa Chiara\" e la \"Santa Caterina\" della Collezione Thyssen-Bornemisza di Madrid e un \"Frate francescano in preghiera\" conservato a Venezia presso la Scuola Grande di San Rocco.\nPer Giovanni II Bentivoglio, signore della citt\u00e0, ridipinse entro il 1472 la storica \"Madonna del Baraccano\", un affresco votivo di grande significato simbolico. L'anno successivo fu attivo presso la basilica di San Petronio, dove appront\u00f2 i cartoni per due tarsie con \"Sant'Agostino\" e \"San Petronio\". Di l\u00ec a poco ricevette la commissione per l'importante \"Polittico Griffoni\", commissionato da Floriano Griffoni e realizzato con l'aiuto di Ercole de' Roberti. Appartenevano a questo complesso le figure di santi oggi esposte in vari musei come \"San Vincenzo Ferrer\", \"San Pietro\", \"San Giovanni Battista\", \"San Floriano\" e \"Santa Lucia\", sormontate dalla scena della \"Crocifissione\"; in esse si nota nuovamente l'influenza di Piero per la grande monumentalit\u00e0 e luminosit\u00e0 dei personaggi, unita anche a una variet\u00e0 estrosa di soggetti, pose e sfondi. La norma prospettica e l'illuminazione veritiera riescono a dare una naturalezza ineccepibile anche agli elementi pi\u00f9 improbabili, come i minuscoli angeli su san Vincenzo Ferrer o ai castelli che sembrano germinare dalle rocce negli sfondi.\nA quest'epoca apparterrebbe, secondo Roberto Longhi, anche un discusso affresco, \"Il Pestapepe\", conservato nella Pinacoteca Civica di Forl\u00ec, opera per\u00f2 che secondo la tradizione sarebbe invece del pittore Melozzo.\nNel 1474 appose firma e data sulla possente \"Pala dei Mercanti\" commissionata da Alberto de' Cattani e Domenico degli Amorini, un'opera molto originale di un'asprezza quasi rude. Per l'antica cattedrale di San Pietro inizi\u00f2 la decorazione delle volte della Cappella Garganelli intorno al 1477, portata a termine da Ercole de' Roberti, a causa dell'improvvisa morte del maestro. L'opera venne distrutta con la ricostruzione dell'antica cattedrale, iniziata nel 1605, salvando solo pochi frammenti.\nAll'inizio del 1478 infatti per\u00ec per la peste."}
{"id": "417732", "revid": "11694", "url": "https://it.wikipedia.org/wiki?curid=417732", "title": "Fiume Paglia", "text": ""}
{"id": "417734", "revid": "94711070", "url": "https://it.wikipedia.org/wiki?curid=417734", "title": "Associazione", "text": ""}
{"id": "417784", "revid": "14002", "url": "https://it.wikipedia.org/wiki?curid=417784", "title": "Terapia Craniosacrale", "text": ""}
{"id": "417797", "revid": "287204", "url": "https://it.wikipedia.org/wiki?curid=417797", "title": "Campionato danese di calcio", "text": "Il campionato danese di calcio (in danese \"Danmarksmesterskabet i fodbold\") ha dal 1991 come massima divisione la Superliga.\nOggi la Superliga \u00e8 formata da 14 squadre, con le ultime due retrocesse. Ogni squadra affronta tutte le altre tre volte, per un totale di 33 partite a stagione. Al secondo livello troviamo la 1. Division, in cui partecipano 16 squadre che si affrontano ciascuna due volte, per un totale di 30 gare stagionali. Vi sono due promozioni in Superliga e tre retrocessioni nella 2. Division, che \u00e8 la terza divisione ed \u00e8 composta da due gironi di sedici squadre ciascuno: le due vincitrici vengono promosse, mentre le due seconde si affrontano per determinare la terza promozione.\nLa squadra attiva pi\u00f9 titolata del massimo campionato \u00e8 il Br\u00f8ndby con dieci titoli. Da notare che nell'estate del 1992 il KB (che era ed \u00e8 la squadra pi\u00f9 titolata, avendo vinto quindici campionati) si fuse col B 1903 (sette titoli) e nacque il Copenaghen. Dalla sua fondazione il Copenaghen ha conquistato nove titoli, al pari di AB e B 93.\nLa vincitrice del campionato si qualifica per il secondo turno preliminare di Champions League, mentre la seconda e la terza classificata hanno diritto a disputare il secondo turno preliminare di UEFA Europa League.\nCoppa, Supercoppa e Coppa di Lega.\nDelle tre Coppe attualmente si gioca solo la Coppa nazionale (Landspokalturneringen)."}
{"id": "417800", "revid": "125129458", "url": "https://it.wikipedia.org/wiki?curid=417800", "title": "Federico II Gonzaga", "text": "Era figlio del marchese di Mantova Francesco II e di Isabella d'Este.\nBiografia.\nInfanzia.\nFederico crebbe tra la corte di Francia e quella papale di Giulio II, dove nel 1510 era stato inviato come ostaggio; Federico alla morte del padre, avvenuta nel 1519, gli successe come marchese e sovrano di Mantova, rimanendo sotto la reggenza della madre e la tutela degli zii, Sigismondo e Giovanni. Il 7 aprile 1521 ricevette l'investitura imperiale da Carlo V.\nCapitano della Chiesa.\nNonostante la scarsa esperienza militare, il 1\u00ba luglio 1521, venne nominato Capitano della Chiesa da Papa Leone X. Questo incarico per\u00f2 veniva ad allontanarlo dall'orbita imperiale alla quale Federico subito mostr\u00f2 di sentirsi orientato. Per evitare un'accusa di fellonia, nei capitoli della condotta militare venne specificato che in caso di ostilit\u00e0 verso l'imperatore il marchese di Mantova sarebbe stato esentato dal combattere. Questo per\u00f2 era solo un espediente, in quanto venne stipulata una polizza segreta con la quale Federico si impegnava a combattere anche contro l'impero. In seguito per\u00f2 le posizioni del marchese divennero dichiaratamente filo-imperiali e la madre Isabella, che anche dopo l'elezione del figlio aveva continuato la sua attivit\u00e0 politica, decise di far sparire la compromettente cedola pagando Pietro Ardinghello, segretario della Curia e gi\u00e0 uomo di fiducia di Leone X, affinch\u00e9 la sottraesse. Le doti militari di Federico furono evidenti durante l'assedio di Pavia del 1522, quando il signore abilmente e con pochi uomini guid\u00f2 le difese della citt\u00e0 contro un grande esercito franco-veneziano.\nQuesta sua duplice veste di capitano generale dell'esercito pontificio e di alleato fedele dell'imperatore si metter\u00e0 in evidenza nel novembre 1526 allorquando permise il transito sulle sue terre, attraverso la porta di Curtatone del Serraglio, dei lanzichenecchi di Carlo V, rallentando nello stesso tempo la marcia delle truppe della Lega di Cognac al comando di Giovanni delle Bande Nere, affiancato da Aloisio Gonzaga, che combatterono nella Battaglia di Governolo il 25 novembre 1526.\nTrattative matrimoniali.\nGi\u00e0 all'et\u00e0 di due anni, Federico venne fidanzato con Luisa Borgia, figlia di Cesare Borgia e di Charlotte d'Albret. Con l'accordo, si intendeva ricomporre i contrasti tra i due padri. Le nozze non ebbero per\u00f2 luogo, a causa della morte di papa Alessandro VI il 18 agosto 1503.\nFederico gi\u00e0 in giovane et\u00e0 era stato promesso sposo alla presunta erede del marchesato del Monferrato, Maria Paleologa. Costei aveva solo 8 anni a quel tempo, perci\u00f2 fu stipulato un contratto di matrimonio in cui era previsto che prima di consumare le nozze, si dovesse aspettare che la sposa compisse i canonici 16 anni. Durante questo periodo per\u00f2 le cose mutarono: Federico temeva di non potere pi\u00f9 annettere ai suoi domini il Monferrato, perch\u00e9 il marchese regnante, Bonifacio IV fratello di Maria, sembrava avere superato i problemi di salute che l'avevano angustiato in tenera et\u00e0 e che parevano destinarlo ad una morte precoce.\nVenne cos\u00ec inscenato un finto complotto ai danni dell'amante di Federico, Isabella Boschetti, a cui avrebbero aderito la promessa sposa Maria e la madre Anna d'Alen\u00e7on. Federico riusc\u00ec cos\u00ec a farsi annullare dal papa Clemente VII il contratto matrimoniale il 6 maggio 1529.\nDuca di Mantova.\nA questo punto l'imperatore Carlo V gli propose le nozze con la zia Giulia d'Aragona (1492-1542), figlia di Federico I di Napoli, pi\u00f9 anziana di lui (e sospettata di sterilit\u00e0). Con la promessa di matrimonio sarebbe arrivato anche il tanto agognato titolo ducale. Federico, di fronte alla prospettiva di un matrimonio sterile, prese tempo, ma dopo aver ricevuto il titolo di duca dall'imperatore Carlo V, entrato trionfalmente a Mantova il 25 marzo 1530, arriv\u00f2 la notizia dell'improvvisa morte di Bonifacio IV del Monferrato, causata da una caduta da cavallo. A questo punto si assistette ad un ritorno di fiamma per Maria Paleologa, che tornava ad essere l'erede designata del marchesato piemontese, visto che il successore di Bonifacio, lo zio Giangiorgio, era gi\u00e0 seriamente malato e non sarebbe vissuto a lungo. In un disperato tentativo di far perdurare la linea maschile dei Paleologo, Giangiorgio accett\u00f2 la proposta imperiale di sposare Giulia d'Aragona.\nFederico ruppe cos\u00ec gli accordi matrimoniali con l'imperatore, che perdon\u00f2 l'affronto intascando ben 50.000 scudi d'oro a titolo di riparazione, e si mise all'opera per convincere il papa ad annullare la precedente decisione ed a rendere nuovamente valido il contratto matrimoniale con Maria. Tutti questi intrighi vennero per\u00f2 resi vani dalla morte improvvisa di Maria (15 settembre 1530), avvenuta pochi giorni prima del breve papale che riaffermava la validit\u00e0 del contratto. A questo punto Anna d'Alen\u00e7on, timorosa che il Monferrato venisse inglobato dalla Francia o dai Savoia, decise di dare fiducia a Federico, offrendogli la mano della sua secondogenita Margherita.\nMarchese di Monferrato.\nIl matrimonio fu cos\u00ec celebrato il 16 novembre 1531, e nel 1533, alla morte di Giangiorgio, il Monferrato pass\u00f2 alla famiglia Gonzaga dopo l'estinzione della legittima linea ereditaria maschile, ancora una volta con l'avallo di Carlo V, presente a Mantova la seconda volta nel 1532.\nUltimi anni e morte.\nRaggiunti tutti i suoi scopi, Federico pass\u00f2 gli ultimi anni di vita (gi\u00e0 minato dalla sifilide, malattia ereditata dal padre Francesco) nell'abbellimento di Palazzo Ducale.\nFederico fu anche committente di Palazzo Te, la residenza edificata da Giulio Romano tra il 1525 e il 1534 fuori dalle mura di Mantova per l'amante del marchese Isabella Boschetti.\nMor\u00ec di sifilide nel 1540 nella sua villa di Marmirolo, a poco pi\u00f9 di un anno dalla morte della madre e fu tumulato nella Basilica di Santa Barbara.\nFederico Gonzaga \u00e8 stato anche celebrato da Ludovico Ariosto nell'Orlando Furioso.\nDiscendenza.\nFederico e Margherita Paleologa ebbero sette figli:\nDall'amante Isabella Boschetti ebbe due figli:"}
{"id": "417801", "revid": "767487", "url": "https://it.wikipedia.org/wiki?curid=417801", "title": "Electric Dreams", "text": "Electric Dreams \u00e8 un film del 1984 diretto da Steve Barron e interpretato da Lenny von Dohlen e Virginia Madsen.\nCommedia fantascientifica con sfumature sentimentali, vede il primo \"triangolo amoroso\" tra un ragazzo, una ragazza e un computer, il dispettoso Edgar, che prende vita per un particolare incidente. Con la colonna sonora, tra gli altri, di Giorgio Moroder e di Boy George, \u00e8 stato uno dei primi film finanziato a fini pubblicitari da una multinazionale, la Virgin Records di Richard Branson. Steve Lee della consociata Virgin Games ha anche realizzato in parte le animazioni computerizzate.\nTrama.\nMiles Harding \u00e8 un giovane, brillante architetto di San Francisco. Il suo limite \u00e8 che non ne vuol sapere di elettronica, finch\u00e9 l'ennesimo ritardo sul lavoro lo spinge a procurarsi un'agenda elettronica con la quale pianificare i propri appuntamenti. Ma sopraffatto dalla commessa del negozio di elettronica, finisce per comprare un computer completo dell'ultima generazione, con relativi accessori. Oltre che ad usarlo come agenda, cos\u00ec, Miles inizia ad utilizzarlo anche per velocizzare il processo di creazione di un nuovo particolare mattone antisismico di sua invenzione, e collegandovi stereo, televisione, elettrodomestici e apertura della porta, crea la \"casa elettronica\". Mentre festeggia il suo ingresso negli anni '80 dell'elettronica, Miles versa inavvertitamente dello spumante sui circuiti del computer. Invece di distruggersi, questo inaspettatamente si anima, e all'insaputa del padrone, comincia a captare i suoni della vita che lo circondano.\nLa prima persona con cui il computer autoconsapevole entra in contatto non \u00e8, per\u00f2, Miles, ma la sua nuova graziosa vicina di casa, la violoncellista Madeline Robistat. Mentre Miles \u00e8 al lavoro, infatti, Madeline \u00e8 in casa a provare per un imminente concerto; Edgar (il nome che il computer si \u00e8 dato) capta i suoni del violoncello, e la accompagna con i propri suoni, metallici ma armoniosi. La ragazza, ovviamente, pensa che lo strumentista elettronico di casa Harding sia Miles, e incontratolo al supermarket, si complimenta per il concerto improvvisato. Miles abbozza, poi tornato a casa scopre la novit\u00e0 quando Edgar gli si presenta (chiamandolo \"Moles\", talpa). Scoperte le capacit\u00e0 artistiche del computer, Miles lo istruisce sui sentimenti e l'amore, facendogli conoscere anche le \"soap opera\", in modo che il computer possa unire le parole ai suoni, e creare canzoni d'amore per Madeline, di cui Miles si \u00e8 innamorato subito.\nNonostante l'interferenza del borioso Bill, che suona nell'orchestra di Madeline, Miles e la ragazza si innamorano, grazie soprattutto alle canzoni di Edgar. Dopo una gita all'isola di Alcatraz, Miles e Madeline si dichiarano il proprio amore, ma i due non hanno fatto i conti con Edgar. Il computer, infatti, si \u00e8 innamorato della ragazza, e dopo aver giustamente rinfacciato a Miles che gran parte del merito del suo fidanzamento \u00e8 da attribuire alle canzoni da lui create, decide di mettere i bastoni tra le ruote del padrone. Lo blocca in casa, gli azzera il conto in banca, gli fa fare brutte figure in pubblico; ma poi, con la sua nuova sensibilit\u00e0, \"capisce\" che non potr\u00e0 mai esistere amore tra una donna e dei circuiti di silicio, e decide di mettere fine alla propria esistenza, facendosi arrivare una scarica elettrica ad altissima tensione via telefono. Prima di \"\"\"morire\", Edgar lascia un ultimo ricordo ai due innamorati, la canzone \"Together in Electric Dreams\", che viene irradiata da tutte le radio della zona."}
{"id": "417802", "revid": "1442080", "url": "https://it.wikipedia.org/wiki?curid=417802", "title": "Sonderkommando (lager)", "text": "Il termine Sonderkommando o, al plurale, Sonderkommandos (in italiano: unit\u00e0 speciale) identific\u00f2 gli speciali gruppi di deportati, per la maggior parte di origine ebraica, obbligati a collaborare con le autorit\u00e0 nazionalsocialiste all'interno dei campi di sterminio nel contesto della Shoah.\nCompito principale dei \"Sonderkommando\" fu collaborare con le SS nel processo di sterminio di altri ebrei deportati insieme a loro, durante le operazioni di rimozione dei corpi dalle camere a gas e quelle successive di cremazione.\nVita e morte nei \"Sonderkommando\".\nI \"sonderkommando\" furono attivi in molti campi di concentramento, come Majdanek e Auschwitz e di sterminio, come Sobib\u00f3r, Treblinka e Be\u0142\u017cec.\nI potenziali membri di questa speciale unit\u00e0 venivano selezionati dalle autorit\u00e0 dei campi direttamente all'arrivo dei convogli di deportati: erano principalmente giovani ebrei di robusta costituzione fisica, necessaria per il gravoso lavoro.\nI \"Sonderkommando\" raggiunsero notevoli dimensioni di manodopera impiegata, soprattutto ad Auschwitz (principale centro di sterminio dell'apparato nazista) dove vennero impiegati fino ad oltre 1.000 deportati.\nI membri di questa unit\u00e0 vivevano in appositi settori dei campi, completamente separati dai restanti deportati per impedire ogni fuga di notizie.\nNormalmente i \"Sonderkommando\" ricevevano, da parte delle autorit\u00e0 tedesche di guardia ai lager, un trattamento migliore: maggiori quantit\u00e0 di cibo, migliori vestiti ed anche, per meglio sopportare l'orribile lavoro, alcolici.\nNelle parole di Primo Levi, internato ad Auschwitz-Monowitz ed autore di \"Se questo \u00e8 un uomo\":\nMolti storici e alcuni deportati sopravvissuti criticarono successivamente l'operato dei \"Sonderkommando\" accusandoli di \u00abnon aver fatto nulla\u00bb, di non essersi ribellati, di non aver rifiutato l'infame compito, di non aver preferito la morte all'orribile lavoro.\nLo stesso Primo Levi li defin\u00ec \u00abcorvi neri del crematorio\u00bb e li dipinse come brutali, selvaggi, criminali.\nTuttavia la sua non \u00e8 una condanna senza appello ma anzi chiede una riflessione pi\u00f9 profonda; infatti, nelle sue parole:\nIn effetti non esistevano alternative per un deportato selezionato per il \"Sonderkommando\", o la morte immediata oppure la tenue speranza di sopravvivere almeno per qualche mese: anche in caso di rifiuto qualcuno sarebbe stato \"convinto\" a prendere il loro posto. I pochissimi sopravvissuti di queste unit\u00e0 speciali, a differenza di molti altri deportati, non sentirono, in maggioranza, la necessit\u00e0 di scrivere le loro impressioni e memorie: il loro destino di \u00abcomplici dei carnefici\u00bb era troppo crudele anche per essere ricordato.\nRimangono solo poche testimonianze, tra le quali quelle degli italiani Shlomo Venezia ed Enrico Vanzini, che cercano di inquadrare meglio il problema della collaborazione:\nNonostante le molte critiche alcuni membri cercarono di resistere (vedi sotto), altri preferirono suicidarsi, altri \u2013 e forse furono la maggioranza \u2013 persero ogni inibizione morale, reagendo con l'apatia all'orrore, ben sapendo che di l\u00ec a poco avrebbero seguito lo stesso destino di coloro che stavano collaborando ad uccidere pagando cos\u00ec, con la vita, il prezzo dei loro \"peccati\".\nRudolf H\u00f6ss, primo e storico comandante del campo di concentramento di Auschwitz, cos\u00ec descrisse, seppur con chiaro intento denigratorio, una scena che in qualche maniera cerca di descrivere i livelli di degrado umano che venivano raggiunti:\nA conoscenza della verit\u00e0 che si celava dietro l'eufemistico termine soluzione finale della questione ebraica, il sistematico sterminio del popolo ebraico, i \"Sonderkommando\" vennero a loro volta periodicamente eliminati per mantenere il segreto circa il destino di milioni di persone deportate da tutta l'Europa controllata dai nazisti.\nNel campo di concentramento di Auschwitz, ad esempio, si susseguirono negli anni 12 diversi \"Sonderkommando\" eliminati di volta in volta al termine delle diverse \"Aktion\" \u2013 termine con il quale i tedeschi definivano lo sterminio dei diversi gruppi nazionali. Ogni \"Sonderkommando\" \"viveva\" tre mesi, per poi essere sostituito da un nuovo \"Sonderkommando\".\nCompiti dei \"Sonderkommando\".\nI membri dei \"Sonderkommando\" non collaborarono direttamente alle operazioni di uccisione che vennero effettuate esclusivamente da personale tedesco mediante monossido di carbonio in una prima fase e successivamente con \"Zyklon B\" (acido cianidrico).\nI compiti principali dei \"Sonderkommando\" consistevano in:\nInoltre, con l'avvicinarsi del termine del conflitto, i \"Sonderkommando\" vennero impiegati per nascondere le tracce dell'avvenuto sterminio operando per:\nResistenza dei \"Sonderkommando\".\nNonostante l'orribile compito loro assegnato, e il generalizzato disprezzo che veniva loro rivolto dagli altri deportati, i membri dei \"Sonderkommando\", cercarono, ove possibile, di organizzare forme di resistenza:\nL'evasione di massa da Sobib\u00f3r.\nIl Campo di sterminio di Sobib\u00f3r fu teatro dell'unico tentativo riuscito di rivolta da parte di prigionieri ebrei in un campo di concentramento.\nIl 14 ottobre 1943, alcuni membri di un'organizzazione interna segreta con a capo l'ufficiale dell'armata rossa Aleksandr Pe\u010derskij, riuscirono a uccidere 11 guardie delle SS e un certo numero di guardie ucraine: sebbene il loro piano consistesse nell'uccidere tutto il personale delle SS e fuggire in massa dal campo, tali uccisioni vennero scoperte anticipatamente rispetto ai piani, e gli internati iniziarono a fuggire sotto i colpi di fucile delle altre guardie. Circa met\u00e0 dei 600 internati a Sobib\u00f3r riuscirono a fuggire dal campo; tuttavia la gran parte venne ripresa e fucilata nei giorni successivi, ma circa 50 riuscirono a sopravvivere alla guerra. I nazisti decisero perci\u00f2 di chiudere e smantellare il campo, e cercarono di occultare il luogo, piantando centinaia di alberi.\nLa rivolta del \"Sonderkommando\" di Auschwitz.\nL'episodio pi\u00f9 importante (e forse pi\u00f9 conosciuto) di resistenza dei \"sonderkommando\" avvenne il 7 ottobre 1944 quando i membri del \"Sonderkommando\" di Auschwitz \u2013 nell'imminenza di una preventivata fine dovuta all'esaurirsi della deportazione degli ebrei ungheresi\u00a0\u2013 si ribellarono alle SS uccidendone tre e facendo saltare un forno crematorio (\"Krematorium IV\") con dell'esplosivo ottenuto grazie alla collaborazione di alcune donne ebree di nazionalit\u00e0 polacca (Ala Gertner, Roza Robota, Estusia Wajcblum e Regina Safirsztajn) impiegate presso le fabbriche di munizioni dei dintorni.\nLa rivolta si risolse in un bagno di sangue, i deportati ribelli vennero sterminati: erano stati uccisi 452 uomini. Il 10 ottobre erano rimasti in vita solo 198 membri del Sonderkommando: 154 del Krematorium III e 44 del IV. Le SS intrapresero una serie di ricerche su coloro che avevano collaborato a procurare l'esplosivo e aiutato a farlo pervenire all'interno del campo.\nIl risultato di tali ricerche fu l'impiccagione di quattro donne polacche il 6 gennaio 1945: R\u00f2za Robota, Ella Garner, Estera Wajcblum e Regina Safirsztajn.\nNel maggio del 1945, alla fine della guerra, erano ancora in vita poco pi\u00f9 di 90 uomini appartenuti al Sonderkommando di Birkenau: tra questi i quattro italiani.\nTestimoni e sopravvissuti.\nTra il 1943 e il 1944, alcuni membri del Sonderkommando furono in grado di procurarsi del materiale per scrivere e registrare alcune delle loro esperienze e ci\u00f2 a cui avevano assistito a Birkenau. Questi documenti furono sepolti nel terreno dei crematori e recuperati dopo la guerra. Cinque uomini sono stati identificati come autori di questi manoscritti: Zalman Gradowski, Zalman Lewental, Leib Langfus, Chaim Herman e Marcel Nadjari. I primi tre hanno scritto in yiddish, Herman in francese e Nadjari in greco. Il manoscritto di Nadjari che egli aveva interrato in un termos e che fu ritrovato per caso solo nel 1980, risultava in gran parte illeggibile ma grazie all'utilizzo di nuove tecnologie \u00e8 stato di recente quasi interamente decifrato.\nEsistono poi quattro fotografie scattate clandestinamente nell'agosto 1944 da un membro del \"Sonderkommando\" (un ebreo greco, probabilmente Alberto Errera), e che furono fatte uscire fuori dal campo dalla resistenza polacca. Le foto del Sonderkommando sono gli unici documenti visivi delle operazioni di sterminio e di cremazione dei cadaveri che si svolgevano presso le camere a gas. Le fasi precedenti (l'arrivo dei treni, la selezione dei prigionieri, il loro tragitto fino al boschetto di betulle adiacente alle camere a gas) sono invece ben documentate nell'Auschwitz Album, una collezione di circa 200 foto scattate da militari SS, all'arrivo di un trasporto di ebrei ungheresi a fine maggio 1944.\nAl termine del conflitto rimanevano in vita solo poche decine di appartenenti ai \"Sonderkommando\", tra i quali gli italo-greci Shlomo Venezia e Maurice Venezia. Solo quattro sopravvissuti misero per iscritto le loro memorie negli anni immediatamente seguenti alla conclusione del conflitto: Marcel Najdari, Leon Cohen, Filip M\u00fcller, e Mikl\u00f3s Nyiszli (quest'ultimo, pur non essendo propriamente un membro del Sonderkommando, fu per\u00f2 ad esso aggregato come medico). Testimonianze dirette di membri dei Sonderkommando sono presenti nel documentario \"Shoah\" di Claude Lanzmann (1985), e in anni pi\u00f9 recenti sono state raccolte in libri e pubblicazioni. \nMemoria.\nYad Vashem onora e ricorda le quattro donne ebree Estusia Wajcblum, Ala Gertner, Roza Robota, Regina Safirsztajn che resero possibile la rivolta del Sonderkommando, con un monumento nel giardino che commemora personaggi legati all'Olocausto. Inaugurato con una cerimonia il 19 giugno 1991, il monumento dedicato alle quattro coraggiose donne avvenne anche alla presenza di Anna e Sabina Wajcblum sorelle di Estusia, che nell'occasione ebbero il privilegio di accendere la fiamma eterna."}
{"id": "417803", "revid": "253287", "url": "https://it.wikipedia.org/wiki?curid=417803", "title": "Castello di Iudica", "text": ""}
{"id": "417807", "revid": "1501558", "url": "https://it.wikipedia.org/wiki?curid=417807", "title": "Master of Magic", "text": "Master of Magic \u00e8 un videogioco strategico a turni per computer con ambientazione fantasy. Pubblicato nel 1994 dalla Microprose per il sistema operativo MS-DOS, \u00e8 stato creato da Steve Barcia della Simtex, autore anche di \"Master of Orion\", e unisce una gestione complessa delle citt\u00e0 in stile \"Civilization\" e combattimenti strategici a un sistema di iterazione delle magie. La prima versione di Master of Magic era afflitta da numerosi bug, che sono stati corretti nel tempo fino all'uscita agli inizi del 1995 delle patch, l'ultima delle quali risale al marzo del 1995.\nIl gioco \u00e8 uscito in Giappone nel 1997 col nome di , sviluppato da Opera House e pubblicato dalla Asmik Ace. A febbraio 2020, \u00e8 uscita un'espansione DLC chiamata \"Caster of Magic\".\nDescrizione del Gioco.\nScopo del gioco \u00e8 impersonare un mago e diventare Signore della Magia (\"Master of Magic\").\nIl mondo di Master of Magic \u00e8 composto da 2 piani astrali, ovvero Arcanus e Myrror. Il giocatore comincia normalmente in Arcanus, il primo piano. Per poter cominciare in Myrror si deve scegliere l'abilit\u00e0 speciale Myrran alla creazione del mago. In Myrror risiedono razze particolari e potenti (come Nani, Elfi Oscuri, Draconiani e Troll); qui i nodi magici producono il doppio del mana, ma anche le creature ostili che vi abitano e che si trovano in questo piano sono pi\u00f9 potenti.\nMagia.\nNel gioco esistono 6 reami magici, ognuno con caratteristiche peculiari. Tra di essi vi sono i 5 Reami magici \"maggiori\", che contano 50 magie che si dividono fra evocazioni, magie di combattimento, incantesimi che influenzano le citt\u00e0, le unit\u00e0 o il mondo intero e magie speciali. Il numero e la potenza delle magie che si possono imparare durante il gioco dipende dal numero di libri che si scelgono durante la creazione del proprio mago alter ego.\nEcco l'elenco dei reami:\n\u00c8 opportuno ricordare che le magie di Vita e Morte sono opposte ed autoesclusive, e che non si possono conoscere contemporaneamente magie dei due reami.\nPer poter usare la magia serve mana, che pu\u00f2 essere prodotto da particolari edifici, da alcune razze come gli elfi, oppure legando un nodo magico al Mago usando uno spirito magico.\nEsistono tre tipi di nodi, detti Caos, Natura e Stregoneria, ognuno protetto da creature del reame del nodo.\nRazze.\nIn ogni piano esistono razze diverse fra loro (9 in Arcanus e 5 in Myrror), ognuna con vantaggi, svantaggi, differenze sostanziali nelle capacit\u00e0 produttive e negli alberi tecnologici, ed ognuna pu\u00f2 produrre delle unit\u00e0 esclusive. Le varie razze sono legate fra loro tramite relazioni di amicizia ed odio, il che complica ulteriormente la gestione di citt\u00e0 diverse abitate da razze ostili.\nUnit\u00e0 &amp; Eroi.\nIn Master of Magic le unit\u00e0 si possono unire a formare gruppi composti fino a 9 elementi, ma la caratteristica principale \u00e8 che le unit\u00e0 possono essere composte da pi\u00f9 \"componenti\": ad esempio un'unit\u00e0 di picchieri \u00e8 formata da 6 componenti (chiamate figure in inglese), il che aggiunge un'ulteriore variabile nei combattimenti. Le unit\u00e0 multicomponenti tendono ad indebolirsi se nel combattimento alcuni componenti rimangono uccisi, ma quando vengono \"curate\" (con le magie o con il riposo) i componenti vengono rimpiazzati. Con l'ultima patch si sono divisi gli eroi \"normali\" dai campioni, con alti costi di mantenimento ma pi\u00f9 potenti degli eroi normali. Gli eroi sono unit\u00e0 particolari che all'inizio sono pi\u00f9 deboli delle unit\u00e0 normali, ma con il passare del gioco, anche grazie a particolari abilit\u00e0 ed oggetti, possono diventare abbastanza potenti da affrontare da soli anche le evocazioni pi\u00f9 forti. Alcuni eroi hanno anche delle abilit\u00e0 capaci di potenziare le altre unit\u00e0 che sono in gruppo con loro.\nEsistono ben 10 Campioni, alcuni dei quali si alleano solo con Maghi che hanno conoscenze in determinati reami magici.\nEsperienza.\nLe evocazioni non ottengono esperienza e nemmeno evolvono col tempo, mentre le unit\u00e0 normali e gli eroi prendono 1 punto esperienza ad ogni turno o quando partecipano ai combattimenti ed ogni volta che accumulano abbastanza esperienza diventano pi\u00f9 esperti e forti. Per far acquisire esperienza pi\u00f9 in fretta alle truppe si pu\u00f2 affrontare una battaglia di maggiore difficolt\u00e0 che, in caso di vittoria, dona 2 punti esperienza, oppure sfruttare una particolare abilit\u00e0 degli eroi.\nLe unit\u00e0 normali possono progredire per 3 livelli d'esperienza, pi\u00f9 2 aggiuntivi, che possono essere ottenuti solo grazie ad una particolare abilit\u00e0 del Mago (Retort Warlord) e/o alla Crociata (Crusade), magia bianca (Life) che aumentano di uno ciascuno il livello massimo. Gli eroi invece hanno ben 9 livelli d'esperienza.\nAccoglienza.\n\"Next Generation\" ha dato 3 stelle su 5 al gioco, dichiarando che \"i principianti avranno problemi con gli alti livelli di complessit\u00e0 e le istruzioni spesso difficili da seguire del gioco, ma i veterani ne saranno soddisfatti.\"\n\"Master of Magic\" \u00e8 stato nominato dalla \"Computer Gaming World\" come \"Strategico dell'Anno\" (\"Strategy Game of the Year\") del 1994, premio vinto da \"\"."}
{"id": "417811", "revid": "148107", "url": "https://it.wikipedia.org/wiki?curid=417811", "title": "Tributilfosfato", "text": "Il tributilfosfato (TBP), o fosfato di tributile, \u00e8 l'estere dell'acido fosforico e dell'1-butanolo.\nA temperatura ambiente si presenta come un liquido incolore o giallo pallido, solubile nella maggior parte dei solventi organici.\nProduzione.\nIl tributilfosfato \u00e8 prodotto dalla reazione del cloruro di fosforile con n-butanolo.\nLa produzione \u00e8 stimata circa 3000\u20135000 tonnellate in tutto il mondo.\nUtilizzo.\nTrova impiego nell'industria chimica come solvente e come plastificante, in particolar modo per gli esteri della cellulosa (nitrocellulosa e acetato di cellulosa), il PVC ed il polistirolo. In miscela con l'alcol isopropilico viene usato come agente anti-schiuma nei detergenti, nelle vernici e negli adesivi. Viene usato inoltre come additivo per i lubrificanti a base oleosa.\nIl tributilfosfato ha inoltre la capacit\u00e0 di formare complessi con alcuni metalli, che risultano solubili nei solventi organici e nell'anidride carbonica liquida supercritica. Per questo il tributilfosfato viene usato per estrarre i metalli delle terre rare dai loro minerali e, in chimica nucleare, per separare i componenti del combustibile nucleare esausto.\nNel processo PUREX una sua soluzione a concentrazione compresa tra il 15% ed il 40% in cherosene o dodecano viene usata come solvente per estrarre uranio, plutonio e torio dalle barre di uranio esaurite, preventivamente sciolte in acido nitrico."}
{"id": "417812", "revid": "2175", "url": "https://it.wikipedia.org/wiki?curid=417812", "title": "Fosfato di tributile", "text": ""}
{"id": "417814", "revid": "599013", "url": "https://it.wikipedia.org/wiki?curid=417814", "title": "Tbp", "text": ""}
{"id": "417818", "revid": "1318658", "url": "https://it.wikipedia.org/wiki?curid=417818", "title": "Basilica inferiore di San Francesco d'Assisi", "text": "La basilica inferiore di San Francesco d'Assisi \u00e8 una delle due strutture che compongono la basilica di San Francesco ad Assisi, assieme con la basilica superiore. Dotata di cripta (in cui si trovano le spoglie del santo e dei suoi pi\u00f9 stretti confratelli) e affrescata splendidamente da alcuni dei pi\u00f9 grandi artisti del Trecento italiano, vi si accede dalla piazza inferiore di San Francesco, attraverso un portale che immette, a causa della pendenza del colle, nel lato sinistro della navata.\nDescrizione.\nL'ingresso nella chiesa avviene mediante un elegante portale gemino della seconda met\u00e0 del Duecento, sormontato da un rosone e preceduto da un protiro rinascimentale opera dello scultore Francesco di Bartolomeo da Pietrasanta. \u00c8 composto da un arco sorretto da due colonne con attico decorato da mosaici (\"San Francesco benedicente\") e da un fregio a due festoni. Il portale gotico venne ultimato prima del 1271.\nLe ante lignee sono di Niccol\u00f2 Ugolinuccio da Cagli (sinistra, 1550) e Pompeo Scurscione da Foligno (la destra, 1573).\nL'interno \u00e8 a forma di croce egizia a navata unica a cinque campate, coperte da basse arcate con volte a crociera costolonate, mentre il transetto \u00e8 chiuso da volte a botte. Sebbene il lessico sia per lo pi\u00f9 gotico, la gravit\u00e0 della struttura rimanda ancora allo stile romanico. La prima campata venne allungata lateralmente quasi a formare un lungo nartece dalle forme pi\u00f9 decisamente gotiche, in fondo al quale, sul lato opposto al portale, si trova l'abside poligonale della cappella di Santa Caterina (o del Crocifisso) e quella, parallela alla navata, della cappella di Sant'Antonio Abate.\nL'accesso alle cappelle laterali \u00e8 scandito lungo la navata da grandi archi a sesto acuto.\nLa campata d'ingresso.\nLa campata d'ingresso alla basilica inferiore fu edificata nel 1271, quando furono aggiunte alla chiesa originaria del 1230 due campate. Questa parte della basilica inferiore \u00e8 oggi destinata alle celebrazioni ordinarie della messa ed \u00e8 decorata con pitture di maestri seicenteschi.\nSubito a sinistra del portale si trova la piccola cappella di San Sebastiano, affrescata da Girolamo Martelli che dipinse anche la pala d'altare (1646). Nella parete attigua a destra si trova l'affresco della \"Madonna della Salute\" di Ottaviano Nelli (1422) e altri affreschi di Cesare Sermei e Girolamo Martelli (1646-1647). Sul lato opposto un monumento sepolcrale, opera trecentesca con edicola a baldacchino in stile gotico, ospita la sepoltura di Giovanni dei Cerchi sormontato da un vaso di porfido a due manici dono di una regina di Cipro, forse Isabella d'Ibelin morta nel 1267, realizzato all'inizio del XV secolo. Dall'isola greca proverrebbe anche la mensa d'altare fatta con un unico lastrone di pietra.\nVicino al centro della campata, quasi in asse con l'altare maggiore, si vede il pulpito-cantoria, eretto su un monumento sepolcrale trecentesco ad opera della famiglia Nepis nel 1458. Opera di un artista locale, presenta ornature in maiolica e un parapetto seicentesco. Il davanzale ha tarsie marmoree in bianco e rosso del Subasio (rifatte nel 1657) in cui si trovano specchiature con sopra scolpiti, a caratteri dorati, i testi di tre bolle papali che elencano i privilegi della basilica. La lunetta ha un affresco (\"Incoronazione della Vergine e l'Eterno\") di Girolamo Martelli.\nPoco oltre segue il monumento sepolcrale a Giovanni di Brienne, re titolare di Gerusalemme e imperatore di Costantinopoli (come ricorda lo stemma), opera di uno scultore della fine del Duecento fortemente influenzato dal gotico francese. Vi si trovano illustrati un personaggio incoronato sul letto di morte e uno a cavallo di un leone con le gambe accavallate, dalle vaghe fattezze femminee. Gli affreschi in questa parte della campata sono di Cesare Sermei (1645).\nCappella di Sant'Antonio Abate.\nLa cappella di Sant'Antonio Abate si trova nella parte pi\u00f9 a nord della campata d'ingresso ed ha forma poligonale. Vi sono presenti due monumenti sepolcrali, uno a Blasco Fernandez e l'altro al figlio Garcia, uccisi mentre erano in visita nel Ducato di Spoleto, nel 1367. I monumenti sono opera di un artigiano locale del secolo XIV.\nDa una porta nella parete sinistra si pu\u00f2 raggiungere il cimitero, un tempo chiostrino, composto da un doppio ordine di logge su progetto dei lapicidi lombardi Pietro e Ambrogio nel 1492-1493. Sul pavimento e alle pareti si trovano tombe trecentesche.\nCappella di Santa Caterina.\nDi fronte all'ingresso si trova la cappella di Santa Caterina, o del Crocifisso, costruita prima del 1343, in cui venne sepolto il cardinale Egidio Albornoz, prima che la salma fosse traslata in Spagna nel 1372. La cappella, pure dalla forma poligonale e rivestita in basso da marmi bianchi e rossi, \u00e8 decorata con un ciclo di affreschi dedicati a santa Caterina, opera del bolognese Andrea Bartoli (1368). Lo stesso autore esegu\u00ec il \"Ritratto del cardinale Albornoz in ginocchio davanti a tre santi\". Spiccano le bifore, con le vetrate trecentesche che ritraggono diciotto santi, disegnate probabilmente dallo stesso Andrea da Bologna ed eseguite da Giovanni di Bonino e collaboratori.\nIl crocifisso ligneo policromo sull'altare \u00e8 della fine del Quattrocento.\nLa navata.\nL'interno della basilica inferiore ha una pianta a forma di croce commissa (o egizia) che ricorda un Tau, simbolo caro a Francesco. Alla fine del XIII secolo viene modificata l'iniziale struttura romanica (un'unica navata scandita da quattro campate) e vi vengono aggiunte sia le cappelle lungo le pareti laterali sia l'atrio d'ingresso. L'introduzione delle cappelle ha costretto la chiusura delle finestre lungo la navata creando una penombra che induce al raccoglimento. Il pavimento pende leggermente verso l'altare maggiore.\nSulle pareti della navata centrale sono dipinti alcuni brani di affreschi raffiguranti \"Storie della vita di san Francesco\" e \"Storie della passione di Cristo\", andati perduti per la maggior parte a seguito dell'apertura delle cappelle laterali. Il ciclo di affreschi \u00e8 il pi\u00f9 antico del complesso basilicale e risale al 1253 circa. \u00c8 attribuito ad un maestro umbro, influenzato dalla pittura di Giunta Pisano (denominato dalla critica d'arte il Maestro di San Francesco), e riveste un particolare interesse dal punto di vista iconografico, per tracciare lo sviluppo delle storie del santo di Assisi prima delle celebri scene della basilica superiore.\nGli affreschi superstiti mostrano:\nLe volte a crociera sono decorate da un cielo azzurro punteggiato da grandi stelle. Sui costoloni la decorazione geometrica a colori vivaci risale pure alla met\u00e0 del Duecento e riveste un particolare interesse per la sua rarit\u00e0.\nCappelle laterali di destra.\nCappella di Santo Stefano.\nLa prima cappella che si incontra nel lato destro della navata \u00e8 detta di Santo Stefano o di San Ludovico. \u00c8 decorata da un ciclo di affreschi del 1575 dall'assisano Dono Doni con \"Storie della vita di santo Stefano\". Il sott'arco di ingresso ha figure allegoriche ad affresco seicentesche, opera di Giacomo Giorgetti (1650 circa), mentre la quadrifora presenta una vetrata trecentesca con il \"Redentore, la Vergine e santi\", il cui disegno \u00e8 attribuito a Simone Martini e la messa in opera a Giovanni di Bonino col collaboratore Angeletto da Gubbio.\nIl passaggio che mette in collegamento diretto con la cappella seguente, anticamente costituente un'altra cappella dedicata a san Lorenzo, \u00e8 decoratato con affreschi della seconda met\u00e0 del Trecento attribuiti ad Andrea da Bologna e raffiguranti il \"Martirio di san Lorenzo\", l\"Orazione nell'orto\" e la \"Cattura di Cristo\".\nCappella di Sant'Antonio da Padova.\nLa seconda cappella \u00e8 detta di Sant'Antonio da Padova, con affreschi di Cesare Sermei (1610) che raffigurano \"Santi minoriti\" (nell'archivolto), i \"Santi Francesco, Bonaventura, Chiara e Ludovico\" (volta), \"Sant'Antonio predica davanti al papa\" e \"Miracolo della mula\" (pareti).\nLa quadrifora ha una vetrata databile a poco prima del 1317. Disegnata probabilmente dai maestri giotteschi che lavoravano agli affreschi delle cappelle vicine, venne realizzata forse da Giovanni di Bonino.\nCappella della Maddalena.\nIl vescovo di Assisi Tebaldo Pontano, in carica dal 1296 al 1329, commission\u00f2 la decorazione della terza cappella, detta Cappella della Maddalena a Giotto e ai suoi collaboratori, che vi lavorarono probabilmente subito dopo la Cappella degli Scrovegni di Padova, a partire dal 1305 (verosimilmente nel 1307-1308).\nL'attribuzione al maestro ha avuto fasi alterne nella critica: inizialmente esclusa dalla maggior parte degli studiosi, che riferivano l'intera decorazione alla bottega o ad allievi dotati con una datazione pi\u00f9 tarda, collocabile fino a tutti gli anni venti del Trecento e oltre, vi vennero poi evidenziati alcuni brani di particolare pregio in cui venne scorta la mano di Giotto in persona, in particolare la \"Resurrezione di Lazzaro\", l\"Approdo a Marsiglia\" e la \"Maddalena con Zosimo\". Berenson si spinse a definire autografe anche la \"Cena in casa del Fariseo\" e i clipei nella volta. Altri, a partire dal Thode, ipotizzano il disegno generale del maestro con la stesura devoluta invece alla bottega.\nCappelle laterali di sinistra.\nCappella di San Martino.\nLa prima cappella del lato sinistro della navata \u00e8 la Cappella di San Martino. Fu costruita per il cardinale Gentile Partino da Montefiore e affrescata tra il 1313 circa e il 1318 circa dal senese Simone Martini con le storie della vita del santo.\nCappella di San Pietro d'Alcantara.\nPosta nella seconda campata, \u00e8 compressa per la presenza del campanile. Oggi \u00e8 decorata da sculture moderne.\nTribuna.\nNella terza campata della navata sinistra si trova la tribuna gotica, da un lato della quale sporge un pulpito ornato da marmi policromi, colonne tortili e mosaici, opera cosmatesca del XIII secolo.\nLa nicchia sopra la tribuna \u00e8 decorata da affreschi attribuiti a Puccio Capanna: l\"Incoronazione di Maria\" (al centro), il \"Miracolo\" e il \"Martirio di san Stanislao\" (ai lati). San Stanislao fu proclamato santo ad Assisi nel 1253 da papa Innocenzo IV. La \"Crocifissione\" \u00e8 invece di un tardo seguace di Giotto.\nSotto la tribuna l'affresco della \"Beata Jacopa dei Settesoli\" \u00e8 seicentesco.\nLa cripta e la tomba del santo.\nA met\u00e0 della navata centrale, attraverso due rampe alla cui confluenza si trova, in una nicchia, la tomba di Jacopa de' Settesoli, nobildonna romana e terziaria francescana amica di san Francesco, si scende alla cripta in cui \u00e8 custodito il corpo di san Francesco. Questo luogo, il pi\u00f9 spoglio e povero di arte, \u00e8 il \"cuore\" della basilica. In seguito alla scoperta della tomba del santo sotto tre lastre di travertino (dicembre 1818), venne scavato questo ambiente, realizzato in stile neoclassico, su progetto dell'architetto romano Pasquale Belli. Ma lo stile contrastava troppo con il resto della basilica e quindi, tra il 1925 e il 1932, la cripta fu radicalmente modificata su progetto dell'architetto Ugo Tarchi secondo lo stile neoromanico. Oltre un piccolo vano rettangolare, zona di preghiera, si accede a un ambiente circolare con al centro la tomba di Francesco inserita in una specie di pilastro: vi si pu\u00f2 girare attorno proprio come nel deambulatorio del Santo Sepolcro. La semplice tomba \u00e8 composta da quattro rozzi muri che contengono un'urna di pietra rinchiusa da sbarre tra due griglie di ferro. A illuminare la tomba del Poverello d'Assisi c'\u00e8 una lampada votiva, sempre progettata da Ugo Tarchi (1939), il cui olio che la alimenta viene donato, a rotazione, dalle venti Regioni d'Italia in occasione del 4 ottobre.\nAgli angoli, entro nicchiette chiuse da grate, si trovano le tombe dei pi\u00f9 stretti compagni di Francesco: i beati frate Leone, frate Rufino, frate Masseo e frate Angelo.\nNella cripta vi \u00e8 l'organo a canne Mascioni \"opus 1085\", costruito nel 1987. Lo strumento \u00e8 a trasmissione integralmente meccanica, con 13 registri suddivisi fra l'unica tastiera (di 58 note) e la pedaliera (di 20).\nIl presbiterio e il transetto.\nPercorrendo la navata si giunge al presbiterio che ha al centro il solenne altare papale, consacrato nel 1253, in stile gotico, situato proprio in corrispondenza della tomba di Francesco, nella cripta. Decorato tutto intorno da colonnine con capitelli floreali reggenti archetti mosaicati, \u00e8 opera attribuita a marmorari romani; la mensa \u00e8 costituita da un'unica lastra di pietra bianca e, secondo la tradizione, fu donata da Giovanni di Brienne, imperatore di Costantinopoli. Una finestrella sulla grata anteriore dell'altare permette di intravedere la tomba del santo sottostante.\nIl presbiterio \u00e8 coperto da una grande volta a crociera, affrescata con le \"Allegorie francescane\" di Giotto e la sua bottega, in particolare due personalit\u00e0: il toscano detto Parente di Giotto e l'umbro detto Maestro delle Vele. Vi sono rappresentati \"San Francesco in gloria\" e l\"'Allegoria dei tre voti: obbedienza, povert\u00e0, castit\u00e0\" (1334 circa). Il motivo decorativo si ricollega organicamente agli affreschi nelle due volte a botte del transetto, con le storie dell\"Infanzia\" (destra) e della \"Passione di Cristo\" (sinistra), che esaltano la conformit\u00e0 tra Cristo e Francesco. Le figure allegoriche sono tratte dall\"Apocalisse\" e dall\"Antico Testamento\".\nNello spessore dell'arco tra presbiterio e navata si trovano i primi compagni di san Francesco entro tondi.\nL'abside \u00e8 semicircolare, con tre finestre su cui sono montate vetrate moderne, dell'inizio del Novecento, nel corso di un restauro di integrazione svoltosi a cura di Giuseppe Sacconi. Vi si trova un coro a stalli lignei, sono opera di artisti di area umbro-toscana (Apollonio Petrocchi da Ripatransone, Tommaso di Antonio fiorentino, Andrea di Montefalco e altri) e datati 1471. Alle pareti si trova un \"Giudizio Universale\" del Sermei (1623), dipinto al posto di un affresco trecentesco con la \"Gloria celeste\", che Ghiberti e Vasari attribuivano al misterioso Stefano Fiorentino.\nLe pareti del presbiterio sono ricoperte da una ricca decorazione pittorica, nella quale sono intervenuti i massimi artisti della pittura italiana: Cimabue, Giotto, Simone Martini, Pietro Lorenzetti: la \"Crocifissione\" e le \"Storie dell'infanzia di Cristo\", nella parte sinistra, sono attribuite a Giotto e alla sua scuola; qui si trovano anche l'affresco di Cimabue la \"Maest\u00e0 con quattro angeli e san Francesco\", parzialmente decurtato per far posto agli altri affreschi, e una serie di \"Santi\" di Simone Martini; nella destra, le \"Storie della Passione di Cristo\" sono di Pietro Lorenzetti.\nLe cappelle di San Nicola di Bari e di San Giovanni Battista.\nNella testata del transetto destro si apre la cappella di San Nicola, costruita alla fine del XIII secolo, con affreschi attribuiti al Maestro di San Nicola e al Maestro Espressionista di Santa Chiara.\nSul lato sinistro del transetto si entra nella cappella di San Giovanni Battista, costruita alla fine del XIII secolo su commissione del cardinale Napoleone Orsini. Sopra l'altare si trova l'affresco con la \"Madonna col Bambino tra i santi Giovanni Battista e Francesco\" di Pietro Lorenzetti.\nSagrestie.\nLa sagrestia principale della basilica \u00e8 accessibile dal braccio sinistro della crociera. Di forma insolita, la sagrestia fu restaurata dopo un incendio nel 1952 ed \u00e8 dotata di notevoli affreschi tra cui spicca la \"Maest\u00e0 con angeli e i santi Francesco e Chiara\" del Maestro di Figline. Gli affreschi del 1646-1648 di Giacomo Giorgetti vennero tutti staccati nel 1952 e ora si trovano in loco.\nUna porta duecentesca introduce alla cosiddetta Sagrestia segreta, ricavata nella base del campanile e decorata da armadi dai ricchi intagli di Lorenzo da Perugia (1629).\nOrgani a canne.\nOrgano maggiore.\nNella basilica vi \u00e8 l'organo a canne Mascioni \"opus 1074\", costruito nel 1985. A trasmissione elettrica, conta 33 registri suddivisi fra le tre tastiere e la pedaliera. Le canne, senza mostra, sono tutte collocate nello spazio fra la parete dell'abside e gli schienali degli stalli del coro, che le celano completamente alla vista; la consolle, invece, si trova generalmente posizionata in coro.\nOrgano positivo.\nNella basilica, collocato nella cappella di Santa Caterina a pavimento a destra dell'altar maggiore, vi \u00e8 un organo positivo \"ad ala\", costruito nel 1788 da Luigi Galligari e restaurato nel 2000. Esso \u00e8 costituito da 5 registri comandati da un'unica tastiera di 45 note con prima ottava scavezza.\nM\u00b0 Eugenio Becchetti, primo organista e organista della \"Cappella Musicale della Basilica Papale di San Francesco in Assisi\"\nM\u00b0 Alessandro Bianconi secondo organista dal 2008\nEdifici e strutture correlate.\nIl cimitero dei frati.\nAttraverso una porta nella \"Cappella di Sant'Antonio\" (chiamata anche del \"Sacramento\") si passa al piccolo chiostro del \"Cimitero\"; il pavimento e le pareti del portico sono rivestite di lastre tombali tra le quali, la pi\u00f9 antica, risale al 1295.\nIl chiostro di Sisto IV.\nSalendo due scale ai lati dell'abside della basilica inferiore, si esce su una terrazza che d\u00e0 sul \"Chiostro grande\". Il chiostro, decorato e affrescato, venne costruito nel 1476 per volont\u00e0 del francescano papa Sisto IV. Nelle lunette, tra il 1564 e il 1570, Dono Doni dipinse le \"Storie di san Francesco\". Dalla terrazza del chiostro si accede al Museo del Tesoro, che raccoglie opere e suppellettile liturgica legati alla storia della basilica. Vi si trova anche la collezione di dipinti, soprattutto fiorentini e senesi, dello storico dell'arte statunitense Frederick Mason Perkins, che don\u00f2 la sua collezione ai frati nel 1955.\nSala capitolare (cappella delle reliquie).\nDa una porta nel transetto destro, oltre l'ambulacro che gira attorno al coro, si arriva alla Sala capitolare del Palazzo pontificio voluto da Gregorio IX e realizzato tra il 1228 e il 1239. La sala \u00e8 a base quadrangolare con volte a crociera importate su un pilastro centrale. \u00c8 decorata da una grande \"Crocifissione con santi\" di Puccio Capanna (1340 circa). Non finita, vi si vedono i santi Ludovico di Tolosa, Paolo, Maria Vergine, Francesco, Chiara, Giovanni Evangelista, Pietro e Antonio da Padova.\nNelle vetrine si trovano varie reliquie di san Francesco. Da sinistra si vedono:\nTutti questi oggetti appaiono gi\u00e0 citati in un inventario del 1338."}
{"id": "417819", "revid": "1305772", "url": "https://it.wikipedia.org/wiki?curid=417819", "title": "I Want It All", "text": "I Want It All \u00e8 una canzone del gruppo musicale rock britannico Queen, contenuta nell'album \"The Miracle\" del 1989. Il brano, prodotto da David Richards, fu il singolo con cui il gruppo torn\u00f2 prepotentemente alla ribalta nelle classifiche musicali dopo tre anni di assenza. Risult\u00f2, infatti, una grande hit in tutto il mondo, posizionandosi alla posizione numero 3 nel Regno Unito, alla numero 50 della Billboard Hot 100, e raggiungendo la top ten di diverse classifiche in Europa.\nIn Italia, nei primi anni novanta, il brano fu utilizzato per lo spot pubblicitario della Seat Toledo e, successivamente, per la pubblicit\u00e0 della societ\u00e0 petrolifera Q8. Inoltre, compare nella colonna sonora dei videogiochi musicali \"\" e \"SingStar Queen\".\nLa canzone.\n\"I Want It All\" \u00e8 stata spesso interpretata come uno slogan d'aiuto verso la giovent\u00f9 nera africana, Il brano \u00e8 accreditato a tutta la band (come uso dei Queen a partire dall'album \"The Miracle\"), anche se fu composto qualche anno prima dallo stesso May. John Deacon, infatti, la defin\u00ec una canzone \"costruita\", perch\u00e9 a differenza delle altre canzoni dell'album (scritte a pi\u00f9 mani o con delle collaborazioni) questa era in realt\u00e0 gi\u00e0 stata ultimata dal chitarrista. Il ritmo del ritornello \u00e8 simile a quello di \"The Show Must Go On\", successiva canzone dei Queen. L'intermezzo, invece, \u00e8 caratterizzato da uno scambio di battute tra May e Freddie Mercury.\n\u00c8 sicuramente tra i brani pi\u00f9 hard rock e da concerto tra quelli composti dai Queen, ma nonostante ci\u00f2 non \u00e8 mai stato eseguito dal vivo con Mercury in vita. Nel DVD \"Greatest Video Hits 2\", May dice:\nLa prima esibizione live della canzone risale al Freddie Mercury Tribute Concert del 1992, quando i restanti tre membri del gruppo la eseguirono insieme a Roger Daltrey degli Who, come cantante, e Tony Iommi dei Black Sabbath, come secondo chitarrista.\nUn'altra versione live appare nell'album live \"Return of the Champions\" (2005), cantata dal chitarrista Brian May e il cantante britannico Paul Rodgers.\nNel recensire The Miracle for Allmusic, Greg Prato ha suggerito che la canzone, come la title track \"The Miracle\", \"riflette [...] sullo [...] stato del mondo alla fine degli anni '80\", riassumendo stilisticamente la canzone come \"heavy rock\". Il quotidiano di Melville, Newsday, ha menzionato \"I Want It All\" come uno dei \"I migliori\" dell'album, descrivendolo come \"colorato dai riff di chitarra rock di May e dalla voce roca di Mercury\". Nel rivedere l'album, The Dallas Morning News ha descritto in dettaglio \"I Want It All\", spiegando come \"inizia con una parte di chitarra in stile Bowie, offre una porzione di Heavy Metal, stabilisce rapidamente la linea dura implicita dal titolo, poi prende il volo lungo la scorrevole tastiera della chitarra del signor May.\" La canzone segna il primo e unico uso di un doppio pedale nella grancassa in una canzone dei Queen.\nLato B.\nIl lato B si chiama \" Hang on in there\" (in italiano \" resisti\")\nQuesta canzone \u00e8 stata scritta da tutti e quattro i membri della band. May suona sia chitarre acustiche ed elettriche, sia tastiere, un lavoro che ha condiviso con Mercury, che suona anche il piano. La canzone originariamente appariva come il lato B del singolo \"I Want It All\". Nella canzone, Mercury colpisce due volte un E5. Nel mezzo della canzone proprio quando arriva il riff di chitarra e Mercury canta \"due volte dentro\", viene risposto ogni volta con un \"blocco\" armonizzato; la prima risposta sono le voci multitraccia solo di May, la seconda - voci simili puramente di Taylor.\nVideoclip.\nIl videoclip di \"I Want It All\", diretto da David Mallet nell'aprile del 1989, mostra la band esibirsi in uno studio che utilizza lampade alogene. \u00c8 da notare come Freddie Mercury appaia con la barba e senza pi\u00f9 i suoi celebri baffi, che lo avevano caratterizzato negli anni ottanta. Questo era stato probabilmente dettato dal fatto che il cantante voleva coprire i primi segni lasciatogli dal virus dell'HIV, a cui era risultato sieropositivo nella primavera del 1987. Nonostante ci\u00f2, Freddie appare ancora abbastanza in forma, anche se gi\u00e0 si inizia a notare qualche cambiamento fisico dettato dalla malattia. Brian May ha affermato di come Mercury all'epoca stesse davvero male, seppur non essendo ancora a conoscenza della malattia contratta dal cantante (Freddie rivel\u00f2 le sue condizioni di salute ai membri del gruppo solo verso la fine del 1989, quando il suo virus si trasform\u00f2 in AIDS conclamato)."}
{"id": "417821", "revid": "1005847", "url": "https://it.wikipedia.org/wiki?curid=417821", "title": "Carlo Alberto Biggini", "text": "Biografia.\nFiglio del politico Ugo Biggini e di Maria Accorsi, nel 1920 aderisce alle avanguardie giovanili di Sarzana (SP) e nel 1925 d\u00e0 la sua adesione al manifesto degli intellettuali fascisti. Si laurea in Giurisprudenza presso l'Universit\u00e0 di Genova, in tale periodo (1926-1928) collabora con la rivista \"Pietre\". Nel 1929, Biggini si laurea anche in scienze politiche ed amministrative presso l'universit\u00e0 di Torino, mentre nel 1930 ottiene il diploma di perfezionamento presso la scuola superiore di scienze corporative presso l'universit\u00e0 di Pisa.\nNel 1932 consegue la libera docenza in diritto costituzionale e comparato e di dottrina generale dello Stato presso l'universit\u00e0 di Sassari. Nel 1936 consegue l'ordinariato nel concorso di Cagliari, in cui la terna vincitrice lo vide promosso insieme a Costantino Mortati ed Agostino Origone. Nel 1938 si trasferisce presso l'ateneo di Pisa.\nIn questi anni collabora con varie riviste: \"Rivista internazionale di filosofia del diritto\" (1929-1932), \"Rivista di scienze politiche e giuridiche: lo Stato\" (1930), \"Archivio di storia della filosofia\" (1932), \"Archivio di studi corporativi\" (1932-1942), di cui assume la direzione dopo la sua chiamata all'universit\u00e0 di Pisa, \"L'economia italiana\" (1934), \"Nuovi studi di diritto, economia e politica\" (1929-1930), \"Studi sassaresi\" (1935-1936), \"Terra e Lavoro\" (1935) e a riviste politiche di vario orientamento fascista (\"Dottrina fascista\", \"L'ordine corporativo\", \"Origini\", \"Politica sociale\", \"La Terra\").\nAttivit\u00e0 politica.\nPer quanto concerne l'attivit\u00e0 politica, Biggini nutriva una vera e propria devozione per Benito Mussolini, mentre ebbe rapporti maggiormente contrastati con gli esponenti spezzini. Nel 1934 viene eletto deputato alla Camera per il collegio unico nazionale. Nominato membro della corporazione olearia in rappresentanza dei lavoratori dell'agricoltura, in seguito, nel 1937, membro parlamentare per la riforma dei codici, quindi presidente di commissione nell'istituto di rapporti culturali con l'estero, presidente del consiglio direttivo delle scuole superiori del partito e consulente giuridico del ministero degli Esteri per l'Albania.\nDivenne Consigliere nazionale nella Camera dei Fasci e delle Corporazioni nel 1939, dalla corporazione olearia fu trasferito poi in quella dei tessili.\nScoppiata la seconda guerra mondiale, vi prese parte con il grado di capitano e dopo aver partecipato alla campagna d'Africa e nel marzo 1941 a quella di Grecia (per cui ottenne una medaglia di bronzo - postuma - e una croce al valor militare), Biggini assume la carica di ispettore generale del Partito Nazionale Fascista.\nMinistro.\nNel 1941 diviene rettore dell'universit\u00e0 di Pisa e nel 1943 viene nominato da Mussolini Ministro dell'educazione nazionale, dal 6 febbraio fino al 25 luglio 1943, succedendo a Giuseppe Bottai.\nFu anche membro del Gran consiglio del fascismo e del direttorio nazionale del partito. In occasione della seduta del 24-25 luglio, Biggini non firma l'ordine del giorno Grandi, riaffermando la sua lealt\u00e0 verso Mussolini, affermando che sarebbe stato impossibile scindere le responsabilit\u00e0 degli oppositori da quelle del Duce. Nel governo Badoglio \u00e8 sostituito da Severi.\nNella RSI.\nDopo l\u20198 settembre, Biggini viene raggiunto dall'invito ad entrare a far parte della Repubblica Sociale Italiana. Accetta dopo un primo rifiuto, dettato dal dubbio di entrare in realt\u00e0 a far parte di un governo fantasma. Il 23 settembre diviene cos\u00ec Ministro dell'educazione nazionale nel governo della RSI. Tra i suoi primi atti, il mantenimento in carica dei rettori nominati dal governo Badoglio e la sua presenza al discorso d'inaugurazione dell'anno accademico dell'universit\u00e0 di Padova tenuto dal rettore Concetto Marchesi. Il 20 dicembre, Biggini emana un decreto attraverso il quale sottopone a revisione i ruoli degli insegnanti universitari e liberi docenti che avevano ottenuto i loro titoli per motivi esclusivamente politici durante il ventennio ottenendo che gli insegnanti vengano esonerati dal giuramento di fedelt\u00e0 alla Repubblica Sociale Italiana. Dopo l'uccisione di Giovanni Gentile, chiese e ottenne che il filosofo fosse sepolto nella Basilica di Santa Croce a Firenze.\nIl 18 giugno 1944 modifica l'ordinamento delle scuole medie, che viene soppressa e sostituita da tre classi di ginnasio, dopo le quali si poteva accedere al liceo classico, scientifico, artistico e magistrale. Biggini si impegna inoltre per la difesa del patrimonio artistico, oggetto di interesse soprattutto da parte dei tedeschi.\nLa politica svolta da Biggini nell'ambito scolastico trova opposizioni negli ambiti pi\u00f9 oltranzisti del fascismo, che sollevano lamentele presso lo stesso Mussolini. La stima del Duce nei confronti del Biggini rimane per\u00f2 inalterata, al punto che al Ministro viene affidato il compito di redigere un progetto della Costituzione della Repubblica Sociale Italiana. \nSi allontana dal lago di Como nei giorni precedenti la fine della guerra. Il 25 aprile 1945 Biggini \u00e8 a Padova, presso la sede del suo dicastero, dove, probabilmente gi\u00e0 malato, supera la fase pi\u00f9 critica del dopo-liberazione, anche grazie alla protezione di alcuni autorevoli antifascisti che aveva contribuito a salvare.\nLa morte.\nFu uno dei ministri di primo piano dell'ultimo governo Mussolini a non venire fucilato. Forse fu depositario di una copia delle lettere del carteggio Mussolini-Churchill e visse il resto del 1945 con un passaporto falso a nome \"professor Mario De Carli\".\nBiggini venne in seguito ricoverato presso la clinica San Camillo di Padova, dove mor\u00ec il 19 novembre 1945, poco prima di compiere 43 anni, a causa di un tumore al pancreas, in circostanze da alcuni storici ritenute non troppo chiare; ci\u00f2 in quanto Vanni Teodorani, capo della segreteria militare della RSI, espresse dubbi sulla morte di Biggini, basandosi sul fatto che padre Agostino Gemelli, in una lettera, aveva negato la natura della reale patologia diagnosticata."}
{"id": "417822", "revid": "2108263", "url": "https://it.wikipedia.org/wiki?curid=417822", "title": "Etelberto del Kent", "text": "Biografia.\nFiglio di Eormenric, secondo la \"Cronaca Anglo-Sassone\" successe al padre sul trono del Kent. Gregorio di Tours, stretto conoscente della regina Ingoberga (madre di Berta, moglie di Ethelbert), lo definisce due volte solo \"un uomo del Kent\", indicando che era solo un re al tempo in cui questo autore scrisse la Storia dei Franchi e quindi che Etelberto divenne re probabilmente attorno al 590.\nLa \"Cronaca Anglo-Sassone\" ricorda come, a un certo punto, egli abbia inutilmente cercato di strappare a Ceanwlin il dominio del Wessex. La sua condizione fu accresciuta dal matrimonio con Berta, figlia del merovingio Cariberto, re dei Franchi. Quest'unione, infatti, gli procur\u00f2 un'alleanza con la pi\u00f9 grande potenza europea del tempo.\nL'influenza di Berta, che aveva portato con s\u00e9 nel Kent il proprio cappellano Liudhard (o \"Letardo\"), potrebbe aver condotto all'invito rivolto al papa san Gregorio Magno di inviare missionari da Roma.\nSant'Agostino di Canterbury giunse sull'isola di Thanet nel 597 ed Etelberto lo incontr\u00f2 per la prima volta sotto una quercia: secondo le sue credenze, in questo modo egli avrebbe dissipato tutta la magia che i cristiani avrebbero potuto esercitare. Sebbene una tradizione dica che Agostino abbia battezzato Etelberto appena pochi giorni dopo il suo arrivo nel Kent, una lettera di Papa Gregorio a Berta suggerisce che ci\u00f2 non sarebbe avvenuto prima del 601. In ogni caso, furono fondate chiese e convertite migliaia di persone.\nEtelberto cre\u00f2 nel Kent anche il primo codice legislativo anglo-sassone scritto, che prevedeva la protezione della Chiesa e l'istituzione di un complesso sistema di indennit\u00e0. Questo codice dimostra come il Kent fosse un regno relativamente organizzato e centralizzato.\nDopo la morte (tra il 616 e il 618), Etelberto fu canonizzato per il ruolo svolto nella reintroduzione del Cristianesimo in Inghilterra. \nIl culto.\nIl Martirologio Romano menziona Etelberto sotto la data del 24 febbraio nei seguenti termini:\nPrima della riforma nel 1969 del Calendario romano generale, la festa di san Mattia si celebrava il 24 febbraio (la festa fu spostata nel 1969 al 14 maggio), per cui i calendari particolari che menzionavano sant'Etelberto assegnavano alla sua memoria il giorno successivo a quello dedicato all'apostolo."}
{"id": "417826", "revid": "125687021", "url": "https://it.wikipedia.org/wiki?curid=417826", "title": "Lucia Ocone", "text": "Biografia.\nFrequenta dapprima il seminario di recitazione metodo Stanislavskij, tenuto da Francesca De Sapio, in seguito i corsi presso la scuola di Beatrice Bracco, infine il seminario intensivo di recitazione con Lucilla Lupaioli. Lucia Ocone esordisce in TV all'inizio degli anni novanta in \"Bulli e pupe\", spin-off estivo del programma \"Non \u00e8 la Rai\" di Gianni Boncompagni, raggiungendo la serata finale nella competizione relativa alla danza. Da qui ha mosso i primi passi, facendo le sue prime imitazioni comiche, animando, appena diciannovenne, personaggi come la parrucchiera \"Deborah Tacchia\" o la \"maga Lucia\" in due edizioni di \"Non \u00e8 la Rai\", tra il 1992 e il 1994.\nLo stesso Boncompagni la porter\u00e0 in Rai nel programma satirico \"Macao\", variet\u00e0 del 1997. Prosegue la sua carriera artistica lavorando tra gli altri con la Gialappa's Band nei seguenti programmi: nel 2002 in \"Mai dire domenica\"; nel 2003-2004 in \"Mai dire Grande Fratello\" e nel 2005 in \"Mai dire luned\u00ec\". \u00c8 nel cast di \"Nessundorma\", di e con Paola Cortellesi. In teatro sono diverse le rappresentazioni in cui si cimenta: \"Mio Sangue\", \"L'iradiddio\" e \"Yard Gal\" di Furio Andreotti; \"Disco Pigs\" di Nuccio Siano.\nRecita anche per il grande schermo: \u00e8 interprete in \"Un altr'anno e poi cresco\" e in \"Mari del sud\". Su Rai 1 \u00e8 nel cast delle serie TV \"Lo zio d'America\", \"Le ragioni del cuore\", \"La omicidi\", \"Una famiglia in giallo\" e \"Il commissario Manara\". Dal 28 agosto 2005 entra a far parte del cast di \"Quelli che il calcio\", programma condotto da Simona Ventura su Rai 2. La stessa conduttrice la vuole nell'edizione 2006 del reality musicale \"Music Farm\". Negli anni 2007, 2008 e 2009 \u00e8 sempre nel cast di \"Quelli che il calcio\", che lascia il 20 dicembre 2009 per motivi televisivi.\nNel 2011 veste i panni di una severa professoressa di greco e latino nella terza stagione della fiction \"I liceali\". Per la radio, nel weekend autunnale dal 21 settembre 2013 conduce al fianco del cantante Luca Barbarossa e il comico-imitatore Andrea Perroni, la nuova edizione di Radio 2 Social Club. Nel 2015 e 2016 fa parte del cast di \"Quelli che il calcio\" condotto da Nicola Savino su Rai 2 imitando diversi personaggi famosi d'attualit\u00e0 e creando nuovi e vecchi personaggi."}
{"id": "417863", "revid": "290948", "url": "https://it.wikipedia.org/wiki?curid=417863", "title": "Pressa", "text": "La pressa \u00e8 una macchina utensile atta alla compressione di un materiale.\nTipologie.\nLe presse si differenziano per principio di funzionamento, per costruzione meccanica e per il materiale che lavorano.\nPresse per la fucinatura dell'ottone.\nSono presse ad azione verticale in cui il pezzo da deformare entra caldo nello stampo (temperature dell'ordine di 700\u00a0\u00b0C o pi\u00f9) che appunto a causa di tali alte temperature \u00e8 lubrificato con grafite nebulizzata, che ha la caratteristica di non incendiarsi.\nSono utilizzate ad esempio per la produzione di rubinetterie e raccorderie.\nPresse per la deformazione della lamiera.\nSono presse ad azione verticale che a seconda del metodo con cui viene generata la forza applicata possono essere meccaniche, idrauliche o idroformatrici.\nLe presse per la lamiera trovano grande applicazione nell'industria automobilistica ma anche nella produzione di elettrodomestici.\nA seconda delle caratteristiche e delle dimensioni del pezzo da produrre variano di conseguenza le dimensioni del piano di lavoro e la forza massima applicabile dalla pressa.\nNel caso siano necessarie pi\u00f9 operazioni per completare il prodotto partendo da un foglio di lamiera di forma regolare e piatto, \u00e8 possibile disporre pi\u00f9 presse in linea e tra esse dei manipolatori o dei robot che trasportino il pezzo da un'operazione all'altra.\nSe il pezzo \u00e8 piccolo \u00e8 possibile effettuare per esso pi\u00f9 operazioni con una sola pressa. In questo caso la movimentazione della lamiera tra le varie operazioni \u00e8 svolta o grazie ad un alimentatore posto all'ingresso della lavorazione che la spinge passo per passo fino all'uscita (stampo progressivo), oppure tramite un transfer, dispositivo costituito da due barre metalliche parallele dotate di organi di presa, che a stampo aperto prendono il pezzo da un'operazione e lo trasportano alla successiva, fino a deporlo alla fine su un nastro di scarico. Ci sono molti casi in cui i pezzi vengono anche spostati a mano dagli operai stessi per lavorarli, sia da pressa a pressa che sulla stessa.\nPresse oleodinamiche.\nLe presse idrauliche sono mosse da cilindri ad olio e sono utilizzate per varie applicazioni, inclusa l'imbutitura profonda. Sfruttano la legge di Pascal, ovvero che, applicando a un fluido una pressione su un punto, essa si propaga in tutte le direzioni con la stessa intensit\u00e0. Per rendere veloci questo tipo di presse, il movimento del pistone principale \u00e8 effettuato da un pistone secondario di ridotte dimensioni. Durante il movimento cosiddetto di avvicinamento l'olio viene richiamato all\u00b4interno della camera principale per semplice caduta attraversando una o pi\u00f9 valvole di riempimento. Quando il piano della pressa riduce la propria velocit\u00e0 per l'aumento dello sforzo (o per un comando esterno di rallentamento), le valvole di riempimento si chiudono automaticamente per il peso proprio delle stesse che sono poste sempre verticalmente, e il flusso dell\u00b4olio che arriva dalla pompa confluisce a questo punto dal pistone secondario a quello principale. Questo conferisce alla pressa la sua potenza di targa che \u00e8 data molto semplicemente moltiplicando la superficie utile del pistone principale per la pressione massima che pu\u00f2 raggiungere il circuito idraulico della pressa.\nPresse meccaniche.\nSi suddividono in presse a piani o con movimento alternativo e presse rotative o a rulli.\nLe presse a piani sfruttano l'energia di un volano, posto in rotazione da un motore elettrico, per movimentare la slitta o mazza attraverso una o pi\u00f9 bielle.\nStanno conquistando sempre pi\u00f9 mercato le cosiddette \"presse servo\", presse meccaniche senza volano in cui uno o pi\u00f9 motori brushless sono direttamente o tramite riduttori collegati all'albero di comando e quindi alla cinematica della pressa. L'utilizzo di un tale tipo di pressa consente una maggiore versatilit\u00e0 connessa alla possibilit\u00e0 di variare la corsa della slitta durante la produzione, grazie al fatto che tali motori consentono rapidi cambi di direzione del moto. Le servo presse se corredate di sensore di forza trovano un largo impiego nelle applicazioni di assemblaggio dove \u00e8 richiesto il monitoraggio del processo \nLe presse a rulli sono motorizzate invece direttamente all`asse dei rulli a contrasto mediante motori idraulici o elettrici attraverso opportuni riduttori.\nPresse idroformatrici.\nLe presse idroformatrici sfruttano la grande forza dell'acqua ad alta pressione per deformare la lamiera.\nPresse a piani per l'incollaggio.\nSono presse composte da due o pi\u00f9 piani metallici, sostenuti da un'incastellatura in acciaio. Un piano, normalmente il superiore \u00e8 fisso e solidale alla struttura di sostegno. I piano inferiore, mosso da cilindri oleodinamici scorre su delle slitte e si accosta al piano superiore pressando il manufatto da incollare.\nVengono utilizzate ampiamente in falegnameria nella lavorazione di pannelli in truciolare e MDF. Servono per incollare l'impiallacciatura in legno pregiato su supporti di minor pregio o per l'assemblaggio di pannelli tamburati."}
{"id": "417931", "revid": "120399744", "url": "https://it.wikipedia.org/wiki?curid=417931", "title": "Alberto Rapisarda", "text": "Inizia a realizzare storie a fumetti a met\u00e0 anni ottanta per la rivista romana \"Frigidaire\", mentre collabora alle attivit\u00e0 del gruppo/studio di fumetti/associazione culturale Zio Feininger di Bologna. Tra le attivit\u00e0 dello \"studio\", d\u00e0 una mano ai colleghi per opere pubblicate su Dolce vita, Nuvola Bianca e altre riviste; espone a Bologna e Pordenone; \u00e8 \"live performer\" (graffiti, murales a Bologna e a Cesena con Andrea Pazienza.\nNel 1984 crea il serial \"Riki Andrews\" - realizzato, promosso e supervisionato da un pool di autori del fumetto italiano, tra cui Andrea Pazienza, Andrea Baldazzi (che ne \u00e8 co-creatore), Lorenzo Mattotti - fumetto che narra le vicende di un detective newyorchese nato perdente. Le avventure editoriali del personaggio hanno la medesima vita difficile, e soltanto i due creatori seguono la serie fino all'ultima avventura del 1997.\nNel 1995 crea il gruppo artistico \"ConCept\", con molti vecchi amici, oltre a Giorgio Carpinteri e Filippo Scozzari - con i quali si propone, tramite molteplici forme mediatiche, di promuovere progetti culturali e iniziative di impegno sociale-ambientale. Il gruppo realizza opere quali \"Operazione Eden\", \"The Andrea Pazienza Internet Legacy\", \"Fumetti.Com\", \"Steel Landscapes\".\nNel 1996 collabora ai libri Prima pagare poi ricordare per Castelvecchi, e Rough Trade per ConCept Press. La modernit\u00e0 delle due operazioni d\u00e0 vita ad una campagna promozionale fatta di brochure, audiocassette, siti web, e poster pubblicitari che appaiono a Venezia, Bologna, e altrove, Anche l'idea del book-single \u00e8 nuova - il libro pu\u00f2 essere letto per singoli capitoli su volumetti in carta pregiata, copertine in acetati, e confezione lusso.\nNegli anni novanta organizza contenuti multimediali per organismi politici e aziende commerciali.\nNel 2000 realizza la versione a colori di \"Silen Night\", e il doppio fumetto (b/n e pittorico) \"Victor\", come sequela di remake in divenire delle opere di Carl Barks e di Jack Kirby.\nDagli anni duemila assembla fumetti, multimedialit\u00e0 e illustrazioni nel sito on-line \"Rapisarda Comics Studio\".\nNel 2006 inizia la stesura del saggio \"Schede di fumetto\", ancora una volta con incarnazioni cartacee, multimediali e web. Alcune parti del libro, a volte solo in forma d'articolo, escono su Scuola di Fumetto, Fumo di China, Komix a 360\u00ba, Il Mangialibri e varie altre pubblicazioni. Nel mentre scrive commenti e bibliografie per il saggio Memorie dell'Arte Bimba uscito per Coniglio nel marzo 2008\nNel marzo 2008 esce anche il primo numero - in realt\u00e0 uno speciale - della rivista \"Zapple Mag\". Tutta a colori, \u00e8 posta sotto l'egida del Creative Commons, e vede rielaborazioni e scritti postumi di Andrea Pazienza e Carl Barks, oltre a vignette e illustrazioni di Giorgio Franzaroli, Roberto Carubbi e Andrea Baldazzi - e naturalmente di Rapisarda, anche direttore responsabile. La rivista \u00e8 distribuita gratuitamente ordinandola on-line.\nHa esposto a Pordenone, Bologna e Forl\u00ec."}
{"id": "417965", "revid": "2175", "url": "https://it.wikipedia.org/wiki?curid=417965", "title": "Giuseppe Branchieri", "text": ""}
{"id": "417968", "revid": "486946", "url": "https://it.wikipedia.org/wiki?curid=417968", "title": "Granduca Pietro Leopoldo", "text": ""}
{"id": "417970", "revid": "125983619", "url": "https://it.wikipedia.org/wiki?curid=417970", "title": "Francesco II Gonzaga", "text": "Biografia.\nDopo la morte del padre (1484), Francesco fu il signore di Mantova fino alla sua morte e la dinastia si apprestava a vivere uno dei periodi pi\u00f9 fulgidi della sua lunga storia.\nFu aiutato nei primi anni di governo dallo zio Francesco Secco d'Aragona che lo inizi\u00f2 all'uso delle armi.\nIl 12 febbraio 1490 spos\u00f2 Isabella d'Este, figlia di Ercole I d'Este, duca di Ferrara, rinnovando la tradizionale alleanza tra le famiglie dei Gonzaga e degli Estensi.\nCome nella tradizione della famiglia, Francesco si distinse per l'intensa attivit\u00e0 di condotte militari, al soldo della potenza che via via gli offriva i maggiori vantaggi sia in termini economici, che di sicurezza per il proprio marchesato. Alle tradizionali scaramucce tra Milano e Venezia in questo periodo si sostituirono contrasti ben pi\u00f9 grandi, che portarono in gioco grandi potenze come Francia, Spagna e papato. In questo contesto finirono schiacciati stati italiani importanti come quelli di Milano e di Napoli, e Venezia stessa sub\u00ec un brusco ridimensionamento. Merito di Francesco (in questo costantemente coadiuvato dalla moglie Isabella) fu, grazie alle numerose azioni politiche e diplomatiche, il riuscire a mantenere saldo il suo piccolo ma strategicamente importante stato.\nFrancesco ebbe una carriera di relativo successo come comandante militare, ricoprendo il ruolo di capitano della Repubblica di Venezia, dal 1489 al 1498; partecip\u00f2 come comandante delle truppe collegate alla battaglia di Fornovo del 6 luglio 1495. Al termine di questa battaglia fu riconosciuto il suo valore, ma fu anche fatto oggetto dell'accusa di non aver saputo sfruttare la superiorit\u00e0 militare alleata, favorendo lo sganciamento e la ritirata delle truppe del re francese Carlo VIII. Nella battaglia persero la vita numerosi soldati alleati e per\u00ec anche lo zio Rodolfo Gonzaga. Per l'occasione, Francesco fece coniare da Sperandio Savelli una medaglia commemorativa con la scritta \"Ob Restitutam Italiae Libertatem\" (per aver ridato libert\u00e0 all'Italia), ma ancor prima di rientrare in Patria fece battere un grosso quantitativo di monete di rame e di argento nella zecca aragonese di Napoli, sia col titolo di Capitano Generale dei Veneti, sia col titolo di IV marchese di Mantova..\nIn segno di ringraziamento per la vittoria in battaglia, su richiesta del suo consigliere frate Girolamo Redini, fece erigere in citt\u00e0 la Chiesa di Santa Maria della Vittoria, nella quale venne collocata la pala d'altare della Madonna della Vittoria di Andrea Mantegna, trafugata poi dai francesi nel 1797.\nIl pittore Domenico Morone esegu\u00ec nel 1494 per Francesco Gonzaga il celebre dipinto la Cacciata dei Bonacolsi, esposto nel Palazzo Ducale di Mantova.\nNel 1503 si mise al servizio dei rivali della Repubblica di Venezia, la Lega di Cambrai di Papa Giulio II, divenendo luogotenente generale dell'esercito pontificio.\nIl 3 giugno 1507 Benedetto e Alessandro Gonzaga, discendenti di Corrado Gonzaga, cercarono di rovesciare la signoria ma furono condannati a morte per attentato alla sicurezza dello stato.\nIl 10 maggio 1509 ingaggi\u00f2 nei pressi di Casaloldo una dura battaglia (Battaglia di Casaloldo) contro la Repubblica di Venezia per il controllo del borgo di confine ma ne usc\u00ec sconfitto.\nL'8 agosto dello stesso anno, mentre tentava di conquistare Legnago, nel veronese, assieme a Ludovico I Pico, venne catturato a Isola della Scala dal condottiero Girolamo Pompei, detto \"Malanchino\", e tradotto nelle carceri di Venezia. L'episodio segn\u00f2 per sempre la sua carriera militare. I veneziani lo tennero come ostaggio per diversi mesi, durante i quali sub\u00ec diverse umiliazioni, che lo inimicarono per sempre verso la citt\u00e0 lagunare, nonostante in seguito essi tornassero a chiedere il suo comando per il loro esercito. Francesco fu liberato dopo quasi un anno di prigionia, grazie anche all'intervento diplomatico della moglie Isabella, del suo ambasciatore Ludovico Brognolo e di papa Giulio II, ma dovette consegnare come pegno di fedelt\u00e0 il piccolo figlio Federico, che soggiorn\u00f2 cos\u00ec presso la corte papale. Durante le sue assenze, Mantova fu governata dalla moglie Isabella d'Este.\nLiberato nel 1510 per diretta intercessione di Giulio II, Francesco torn\u00f2 a stringere alleanze con le potenze che garantivano al suo ducato di sopravvivere. Ricevette la nomina di Gonfaloniere della Chiesa e nello stesso tempo di Capitano Generale delle truppe venete contro il re Luigi XII. Nel 1518 fu nominato dal re di Francia Cavaliere dell'Ordine di San Michele. Si dice che abbia avuto una relazione platonica con Lucrezia Borgia, cognata di sua moglie, confermata dalla fitta corrispondenza tra i due, complice il poeta della corte estense Ercole Strozzi, che fin\u00ec misteriosamente ucciso.\nNegli ultimi anni di vita l'attivit\u00e0 militare si dirad\u00f2, anche in conseguenza delle frequenti crisi che la sifilide gli procurava. In compenso prosegu\u00ec l'intensa attivit\u00e0 diplomatica volta al salvataggio del suo stato, costantemente stretto fra le grandi potenze che si davano battaglia sul suolo italiano all'inizio del XVI secolo.\nMor\u00ec di sifilide nel suo Palazzo di San Sebastiano a Mantova e venne sepolto nella Chiesa di Santa Paola. Gli successe il figlio Federico, sotto la reggenza della madre Isabella.\nGli amori.\nFrancesco era noto per la sua passione per le donne, tanto che, in occasione dell'assedio di Novara del 1495, sua cognata Beatrice, volendo ingraziarselo, si offr\u00ec di procurargli personalmente una \"femmina di partito\" con cui festeggiare la vittoria, col pretesto di proteggere sia lui che la moglie e sorella Isabella dal malfrancese.\nNondimeno Francesco praticava attivamente anche la sodomia, secondo l'antico uso greco, molto diffuso un po' dovunque a quell'epoca, come egli stesso rivendica orgogliosamente in una sua velenosa lettera d'accuse a Galeazzo Sanseverino, datata 1503: \"Io son reputato et cresciuto per nativitate et boni costumi; tu per favori humani et cullatarii (et io son uso di fare la festa a l'uscio de altri, et non al mio!)\".\n\u00c8 cosa nota che si circondasse di ruffiani e mezzani, i quali avevano il compito di procuragli fanciulle e giovani efebi. Uno di questi fu, fra gli altri, Ludovico Camposampiero, che incapp\u00f2 perci\u00f2 nell'odio della marchesa.\nDiscendenza.\nFrancesco ed Isabella ebbero sette figli:\nFrancesco ebbe anche tre figlie naturali:"}
{"id": "417972", "revid": "2149758", "url": "https://it.wikipedia.org/wiki?curid=417972", "title": "Southampton Football Club", "text": "Il Southampton Football Club, noto semplicemente come Southampton, \u00e8 una societ\u00e0 calcistica inglese con sede a Southampton, citt\u00e0 dell'Hampshire. Milita attualmente nella Premier League, la massima divisione del campionato inglese di calcio.\nFondato nel 1885, il club \u00e8 conosciuto anche con il soprannome \"The Saints\" dal momento che fu costituito come squadra di una parrocchia, la St. Mary's Church of England Young Men's Association, ed \u00e8 attualmente di propriet\u00e0 della Southampton Leisure Holdings Plc. Dal 2001 disputa le partite casalinghe al St. Mary's Stadium, impianto da 32.505 posti; in precedenza giocava al The Dell. Gioca in tenuta biancorossa ed \u00e8 divisa dal da un'accesa rivalit\u00e0.\nIl club vanta la vittoria di una FA Cup, ottenuta nel 1975-1976 e un secondo posto in massima serie nel 1983-1984. Nel 2005 retrocesse in seconda serie dopo 27 stagioni consecutive in massima divisione. Nel 2012 il club \u00e8 tornato in massima serie e vi gioca da allora.\nStoria.\nFondazione e partecipazione alla Southern League (1895-1920).\nNel 2001 il trasferimento dallo stadio The Dell al nuovo Friends Provident St. Mary's Stadium fu come un ritorno spirituale per il Southampton Football Club.\nIl biancorossi hanno, infatti, le proprie radici nella \"St. Mary Church young men's association\", nota con l'abbreviazione di \"St. Mary's Y.M.A.\", un'associazione di membri della parrocchia di St. Mary di Southampton, che fond\u00f2 una propria squadra di calcio il 21 novembre 1885. A queste origini si deve il soprannome \"The Saints\" (\"i santi\"). La squadra gioc\u00f2 nei primi anni di esistenza al The Common, sulle rive del fiume Itchen. Le partite di coppa si giocavano invece al County Cricket Ground di Northlands Road o all'Antelope Cricket Ground di St Mary's Road. Il club inizi\u00f2 a essere noto come St. Mary's Young Men's Association F.C., che divenne St. Mary's F.C. nel 1887-88, prima di adottare il nome Southampton St. Mary's quando il club ader\u00ec alla Southern League nel 1894, con il nome di \"Southampton St. Mary's\".\nL'ingresso nella Southern League coincise con l'inizio di una nuova fase per i \"Saints\", che misero sotto contratto nuovi calciatori professionisti, tra cui Charles Baker, Alf Littlehales e Lachie Thomson dallo e Fred Hollands dal . Dopo la vittoria del campionato di Southern League nel 1896-1897, il sodalizio fu ridenominato \"Southampton Football Club\". Il club vinse il campionato di Southern League per tre anni consecutivi tra il 1897 e il 1899 e ancora nel 1901, 1903 e 1904.\nQuesti successi portarono alcuni cambiamenti ai \"Saints\", come il trasferimento, nel 1898, ad un nuovo stadio situato nel nord-ovest della citt\u00e0, il The Dell, costato 10.000 sterline e destinato a essere la casa della principale squadra di Southampton per 103 anni.\nI buoni presagi iniziali si realizzarono rapidamente e la squadra raggiunse nel 1900 la prima delle sue quattro finali di FA Cup, perdendo per 4-0 contro il Bury, per poi subire tre anni dopo la stessa sorte per mano dello Sheffield United, vittorioso, dopo l'1-1 iniziale, per 2-1 nella ripetizione, che segn\u00f2 il secondo titolo in questa competizione per i \"Blades\". Il doppio insuccesso avrebbe indotto nel club di Southampton una sete di grandi occasioni che non sarebbe stata pi\u00f9 soddisfatta per i successivi sette decenni.\nIngresso e militanza nella Football League (1920-1966).\nDopo la Grande guerra, durante la quale molti club furono distrutti dalla chiamata alle armi, i \"Saints\" si unirono alla appena formata Football League Third Division, che poi si divise in due sezioni, Sud e Nord, nel 1921. La stagione 1920-1921 termin\u00f2 in trionfo, con la promozione che segn\u00f2 l'inizio di una permanenza in Seconda Divisione durata per ben 31 anni.\nNella stagione 1922-1923 la squadra ottenne 14 vittorie, 14 pareggi e 14 sconfitte, un bilancio perfettamente equilibrato, e un totale di 42 punti, con una media di un punto a partita. L'equilibrio fu anche nella differenza reti, pari a zero (stesso numero di gol fatti e subiti), con la squadra che fin\u00ec il campionato a met\u00e0 classifica. Nel 1925 e nel 1927 il Southampton raggiunse la semifinale di FA Cup, perdendo rispettivamente per 2-0 e per 2-1 contro Sheffield United e .\nDurante la seconda guerra mondiale i \"Saints\" furono costretti a giocare i loro match casalinghi sul campo dei rivali del , Fratton Park, per via di un ordigno esploso nel novembre 1940 sul terreno del The Dell, che aveva lasciato un cratere di quasi sei metri e danneggiato un canale sotterraneo, causando l'allagamento del campo.\nLa promozione fu sfiorata nel 1947-1948, quando la squadra si piazz\u00f2 terza (ad un solo punto dalla zona promozione), e nel 1949, anno in cui i \"Saints\" sciuparono un vantaggio di 8 punti a 8 giornate dalla fine, mentre nel 1950 fu la differenza reti di un soffio sfavorevole a negare la promozione al Southampton, a vantaggio dello Sheffield United. Charlie Wayman fu autore di ben 56 gol in due stagioni, il 1948-1949 e il 1949-1950. La retrocessione nel 1953 riport\u00f2 il Southampton in Terza Divisione (Sud).\nBisogn\u00f2 attendere il 1960 per rivedere i \"Saints\" in Second Division, con Derek Reeves autore di 39 dei 106 gol segnati dalla squadra in campionato. Il 27 aprile 1963 una folla di 68.000 spettatori assistette, al Villa Park di Birmingham, alla vittoria del contro il Southampton nella semifinale di FA Cup.\nL'esordio in First Division e la vittoria della coppa (1966-1977).\nIl sogno della Prima Divisione al The Dell fu raggiunto per la prima volta nel 1966, quando la squadra allenata da Ted Bates fu promossa come seconda classificata. Fu un risultato indimenticabile per il Southampton, autore di 85 reti, di cui 30 opera di Martin Chivers.\nNella seguente stagione Ron Davies segn\u00f2 43 gol e i \"Saints\" rimasero nell'\u00e9lite del calcio inglese per otto anni, raggiungendo il settimo posto nel 1968-1969 e nel 1970-1971. Qesti due piazzamenti valsero alla squadra la qualificazione alle competizioni europee, segnatamente la Coppa delle Fiere del 1969-1970 (eliminazione al terzo turno contro il ) e del 1970-1971. Il Southampton partecip\u00f2 anche alla Coppa UEFA nel 1971-1972, dove l'eliminazione giunse al primo turno per mano dell'. Nel dicembre 1973 Bates si dimise e fu sostituito dal suo vice Lawrie McMenemy. La stagione fu tuttavia negativa e nel 1973-1974 i \"Saints\" divennero la prima vittima del nuovo sistema che prevedeva tre retrocessioni.\nLa gestione di McMenemy prosegu\u00ec con la ricostruzione in Second Division, iniziata con l'acquisto di calciatori quali Peter Osgood, Jim McCallio, Jim Steele e Peter Rodrigues (nominato capitano). La squadra raggiunse la finale di FA Cup nel 1975-1976, quando affront\u00f2 il Manchester United a Wembley, e tra la sorpresa generale batt\u00e9 i pi\u00f9 quotati \"Red Devils\" con il risultato di 1-0 (gol di Bobby Stokes). L'anno dopo i \"Saints\" giocarono la Coppa delle Coppe, dove furono tuttavia eliminati al terzo turno dall'.\nRitorno e permanenza in First Division (1977-1992).\nNel 1977-1978 la squadra, capitanata da Alan Ball, si piazz\u00f2 seconda in Second Division dietro al e torn\u00f2 dunque in First Division, dove ottenne una tranquilla salvezza da neopromossa, grazie al 14\u00ba posto finale. La squadra continu\u00f2 a consolidarsi e a ottenere qualche soddisfazione, come la finale di League Cup l'anno dopo, quando a Wembley fu sconfitta per 3-2 dal .\nNel 1980 la compagine di McMenemy concluse l'acquisto pi\u00f9 importante della sua storia, ingaggiando Kevin Keegan, due volte vincitore del prestigioso Pallone d'oro. Anche se il fuoriclasse vest\u00ec il biancorosso solo per due stagioni, i \"Saints\" divennero una squadra di livello, con il capitano Alan Ball, il prolifico goleador Ted MacDougall (che detiene ancora oggi il primato di gol in una singola partita di FA Cup, 9, segnati con la maglia del contro il in una partita vinta per 11-0), il suo partner d'attacco al e al Phil Boyer, la bandiera Mick Channon e Charlie George. Nel 1980-1981 i \"Saints\" realizzarono 76 gol in campionato, finendo al sesto posto, il miglior piazzamento della loro storia. Nella stagione seguente Kevin Keegan fu tra i protagonisti di un'annata memorabile, che vide i biancorossi guidare la classifica per oltre due mesi, prendendone la vetta il 30 gennaio 1982 e rimanendovi (esclusa una settimana) fino al 3 aprile. Il finale di stagione fu, tuttavia, deludente: con Keegan infortunato alla schiena, il Southampton ottenne solo due vittorie nelle ultime nove giornate e fin\u00ec settimo. Ad aggiudicarsi il titolo fu l'ex squadra di Keegan, in , incoronato campione all'ultima giornata. Keegan segn\u00f2 26 dei 72 gol del Southampton, prima di essere ceduto al .\nNelle stagioni seguenti la squadra continu\u00f2 a crescere sotto la guida di McMenemy. Con un organico comprendente il portiere della nazionale inglese Peter Shilton, Nick Holmes, David Armstrong, l'attaccante Steve Moran e la rapida ala Danny Wallace sfior\u00f2 nel 1983-1984 il titolo di campione d'Inghilterra, arrivando seconda, oltre a raggiungere la semifinale di FA Cup, persa per 1-0 contro l' ad Highbury. McMenemy aggiunse poi l'esperto centrocampista Jimmy Case alla propria rosa.\nLa squadra non pot\u00e9 per\u00f2 partecipare l'anno dopo alla Coppa UEFA, perch\u00e9 esclusa dall'UEFA assieme a tutte le squadre inglesi dalle competizioni europee a seguito della strage dell'Heysel.\nLawrie McMenemy lasci\u00f2 alla fine della stagione 1984-1985 e venne sostituito da Chris Nicholl, che fu licenziato dopo sei anni allo scopo di preservare la posizione in massima serie. Egli fu rimpiazzato dall'ex giocatore Ian Branfoot, che era stato fino alla fine della stagione 1990-1991 vice di Steve Coppell al Crystal Palace.\nIn questi anni il giocatore simbolo del Southampton era gi\u00e0 il centravanti di Guernsey Matthew Le Tissier, il giocatore pi\u00f9 amato dai tifosi dei \"Saints\" dagli anni '90. Votato giovane dell'anno della Premier League nel 1990, fu uno degli elementi pi\u00f9 rappresentativi del club e ottenne anche otto presenze nella nazionale inglese, per poi ritirarsi dall'attivit\u00e0 agonistica nel 2002, all'et\u00e0 di 33 anni.\nUn altro giovane di talento che imprezios\u00ec la rosa del Southampton fu Alan Shearer, che nell'aprile 1988, all'et\u00e0 di 17 anni, segn\u00f2 una tripletta contro l' in una partita di campionato, divenendo, a 17 anni e 8 mesi, il pi\u00f9 giovane calciatore del campionato inglese a siglare una tripletta, record detenuto per pi\u00f9 di 30 anni da Jimmy Greaves. Divenuto titolare nel 1990, rimase al Southampton fino al luglio 1992, quando fu venduto al per oltre 3 milioni di sterline, cifra record per l'epoca. La sua cessione al per 15 milioni di sterline, nel 1996, lo rese il calciatore pi\u00f9 costoso del mondo per l'epoca. Shearer, tra i bomber inglesi pi\u00f9 prolifici di ogni epoca, vanta anche 30 gol con la nazionale inglese.\nTredicennio in Premier League (1992-2005).\nNella stagione 1992-1993 il Southampton fu uno dei membri fondatori della Premier League, ma le successive dieci stagioni lo videro veleggiare in posizioni di bassa classifica, coinvolto nella lotta per non retrocedere.\nNel 1995-1996 la squadra si piazz\u00f2 al 17\u00ba posto con 38 punti, evitando la retrocessione solo per la differenza reti. Due importanti vittorie nelle ultime giornate di campionato assicurarono ai \"Saints\" la permanenza in massima serie, condannando invece il . La prima fu un successo per 3-1 in casa contro il Manchester United, di l\u00ec a poco vincitore del \"double\" campionato-coppa, la seconda uno 0-1 esterno sul campo del retrocesso .\nNel 1996-1997 arriv\u00f2 sulla panchina dei \"Saints\" l'allenatore Graeme Souness, ex stella del Liverpool, che nel mercato dell'ottobre 1996 volle in squadra stranieri quali Egil \u00d8stenstad ed Eyal Berkovic. Il momento pi\u00f9 alto della stagione fu senza dubbio la vittoria per 6-3 contro il Manchester United al The Dell nell'ottobre 1996, con due doppiette ad opera dei suddetti due nuovi acquisti. Molto controverso fu invece l'acquisto del senegalese Ali Dia, che scese in campo in una sola occasione e si rivel\u00f2 un autentico flop. Souness si dimise nel maggio 1997 dopo aver ottenuto la salvezza con il 16\u00ba posto. Lo sostitu\u00ec Dave Jones, che aveva condotto lo alla promozione in seconda serie (allora denominata Division One) e ad una storica semifinale di coppa di lega.\nNel 1998-1999, dopo aver trascorso larga parte della prima met\u00e0 della stagione all'ultimo posto, la squadra ottenne un'insperata salvezza all'ultima giornata grazie a una serie di risultati positivi nelle ultime giornate, frutto del contributo decisivo del lettone Marian Pahars e della bandiera Le Tissier. Nel 1999 al Southampton fu dato il placet per la costruzione di un nuovo stadio da 32.000 posti nel quartiere St Mary, dato che il The Dell, pur ammodernato, non poteva contenere pi\u00f9 di 16.000 posti.\nNel 1999-2000 Dave Jones, coinvolto in un caso di accuse per abusi su bambini poi rivelatesi infondate, lasci\u00f2 il Southampton. Il suo posto fu preso da Glenn Hoddle, che aiut\u00f2 il Southampton a salvarsi, ma verso la fine della stagione 2000-2001 ricevette un'offerta dal , che accett\u00f2. Lo rimpiazz\u00f2 Stuart Gray. La squadra si trasfer\u00ec al St Mary's Stadium all'inizio della stagione 2001-2002 season. Alla fine della stagione 2000-2001, nell'ultimo match disputato al The Dell, Matthew Le Tissier, subentrato dalla panchina, segn\u00f2 l'ultimo gol dello stadio con un pregevole tiro al volo, portando i suoi alla vittoria per 3-2 contro l'Arsenal. Nel 2001-2002 Gray fu esonerato dopo un brutto inizio di stagione e sostituito da Gordon Strachan, che port\u00f2 i suoi all'11\u00ba posto.\nNel 2002-2003 la squadra ottenne l'ottavo posto e raggiunse la finale di FA Cup, persa contro l'Arsenal (1-0 al Millennium Stadium di Cardiff), grazie in gran parte a James Beattie, autore di 24 reti, di cui 23 in campionato. Strachan si dimise nel marzo 2004 e negli otto mesi successivi si avvicendarono sulla panchina dei \"Saints\" due allenatori, Paul Sturrock e Steve Wigley. L'8 dicembre 2004 il presidente Rupert Lowe rischi\u00f2 le ire dei fan quando nomin\u00f2 allenatore Harry Redknapp, appena dimessosi dalla guida degli acerrimi nemici del . Il nuovo tecnico porto con s\u00e9 alcuni nuovi acquisti, tra cui il figlio Jamie, per ottenere la salvezza, ma il 15 maggio 2005 il Southampton retrocesse dalla Premier League dopo essere stato sconfitto in casa per 1-2 dal Manchester United. La stagione, per il Southampton, termin\u00f2 cos\u00ec in ultima posizione: si chiuse una militanza ininterrotta in massima serie durata 27 stagioni.\nRetrocessione e militanza in seconda serie (2005-2012).\nNel novembre 2005, a stagione in seconda serie in corso, Redknapp si dimise e torn\u00f2 al Portsmouth. Sulla panchina del Southampton gli subentr\u00f2 George Burley, che non and\u00f2 oltre la dodicesima posizione nel 2005-2006. Il presidente Rupert Lowe si dimise nel giugno 2006 e fu rimpiazzato da Michael Wilde, che era divenuto il maggiore azionista del club. Nel 2006-2007, annata che vide l'esordio del 17enne Gareth Bale, il Southampton ebbe possibilit\u00e0 di tornare in Premier League, ma dopo il sesto posto nella stagione regolare fu sconfitta nella semifinale dei play-off dal Derby. Positiva fu comunque la stagione dei nuovi acquisti, gli attaccanti polacchi Grzegorz Rasiak e Marek Saganowski, per i quali la dirigenza aveva investito ben 6 milioni di sterline.\nLa stagione 2007-208 inizi\u00f2 all'insegna dei problemi economici, dato che la mancata promozione aveva impedito l'ingresso di denaro fresco nelle casse del club. La squadra, dopo il cambio societario, si ritrov\u00f2 in ventesima posizione. Nel febbraio 2008 Burley si dimise per assumere la guida della e fu rimpiazzato da Nigel Pearson, che, battendo in casa per 3-2 in rimonta lo Sheffield United, salv\u00f2 la squadra dalla caduta in League One alla penultima giornata, condannando il alla prima caduta in terza serie della sua storia dopo 124 anni.\nLa nuova societ\u00e0, ormai logorata dalla situazione economica, nomin\u00f2 allenatore l'olandese Jan Poortvliet e suo vice Mark Wotte. La stagione inizi\u00f2 male e il 23 gennaio 2009, con la squadra al penultimo posto, Poortvliet pose fine alla propria gestione dimettendosi. La dirigenza nomin\u00f2 cos\u00ec Wotte suo sostituto.\nLa squadra di Wotte non riusc\u00ec a risalire dalla zona retrocessione, altalenando tra il terzultimo ed il penultimo posto. Il 1\u00ba aprile 2009, con un comunicato stampa, la societ\u00e0 che deteneva la maggioranza azionaria rese noto che, qualora non fossero arrivati nuovi fondi, la societ\u00e0 sarebbe entrata in amministrazione controllata. Inizi\u00f2 cos\u00ec un mese molto turbolento per la societ\u00e0, che dopo trenta giorni si ritrov\u00f2 in amministrazione controllata.\nLa Football League decise cos\u00ec di sanzionare il Southampton. Se la squadra, nelle successive partite, non avesse centrato l'obiettivo della salvezza, le sarebbe stata applicata la penalizzazione di 10 punti; se fosse retrocessa, i 10 punti le sarebbero stati sottratti nella nuova stagione.\nIl Southampton, perdendo per 2-0 contro il Nottingham Forest, fu condannato all'ultimo posto aritmetico e alla retrocessione. Pertanto nella stagione 2009-2010 sarebbe partita da ultima in classifica, con 10 punti di penalizzazione.\nL'8 luglio 2009 fu formalizzata l\u2019acquisizione del Southampton Football Club e di altri assets della Southampton LH da parte del miliardario svizzero Markus Liebherr. Il nuovo proprietario dei \"Saints\" proveniva dalla dinastia dei Liebherr, proprietari dell'omonimo gruppo, ricchissimi magnati del settore dell'ingegneria e delle costruzioni. Markus Liebherr era direttamente proprietario del Mali Group e la sua fortuna era stimata in circa 2,5 miliardi di sterline.\nI \"Saints\" ritrovarono una grande sulla loro strada il 29 gennaio 2011: incontrarono in casa il Manchester United in un incontro valido per i sedicesimi di finale della FA Cup 2010-2011. Al termine della stagione regolare, con il bottino di 92 punti, si piazzarono secondi, a soli 3 punti dalla prima classificata, il Brighton &amp; Hove, conseguendo la promozione alla Championship, la seconda serie inglese. La stagione 2011-2012 si rivel\u00f2 esaltante: il 28 aprile 2012, al termine della gara contro il disputata tra le mura domestiche e vinta per 4-0, il Southampton torn\u00f2 nella massima divisione inglese dopo 7 anni.\nDi nuovo in Premier League (2012-oggi).\nPer la stagione 2012-2013 il Southampton allestisce una squadra per disputare un campionato tranquillo. Nel mercato compra giocatori di spessore come Gast\u00f3n Ram\u00edrez dal Bologna per 15,2 milioni di euro, Artur Boruc a costo zero, Jay Rodriguez dal Burnley per 8,65 milioni di euro e Emmanuel Mayuka dallo Young Boys per 4 milioni di euro. Il girone di andata non \u00e8 uno dei migliori. A met\u00e0 girone viene esonerato l'allenatore Nigel Adkins, sostituito dall'argentino Mauricio Pochettino. Il girone di ritorno va molto meglio del girone d'andata e si conclude con discreto 15\u00ba posto.\nNella stagione 2013-2014, sotto la guida di Ronald Koeman, l'obiettivo \u00e8 la qualificazione alle coppe europee. Il mercato \u00e8 ambizioso: i \"Saints\" acquistano l'attaccante italo-argentino Pablo Daniel Osvaldo per 15,1 milioni di euro pi\u00f9 2 di bonus dalla Roma, il centrocampista keniota Victor Wanyama per 14,5 milioni dal Celtic e il difensore croato Dejan Lovren per 10 milioni dal Lione. La stagione inizia nei migliori dei modi: in 7 partite i \"Saints\" totalizzano 14 punti e si issano al quarto posto, in piena zona Champions League con 4 vittorie, 2 pareggi e 1 sconfitta, 7 gol fatti e 2 subiti, risultando momentaneamente la seconda miglior difesa in Europa. Dopo quest'esaltante inizio, per\u00f2, il Southampton non riesce a raggiungere l'obiettivo europeo e chiude il campionato in ottava posizione.\nLa stagione 2014-2015 si conclude al settimo posto, migliore piazzamento per i \"Saints\" nella Premier League (cio\u00e8 dal 1992), che d\u00e0 alla squadra la qualificazione all'Europa League. Nel 2015-2016, conclusa l'avventura europea per mano del nel play-off (dopo aver eliminato il ), la squadra biancorossa fa di meglio, chiudendo sesta e qualificandosi ancora all'Europa League, stavolta direttamente alla fase a gironi del torneo.\nNel 2016-2017 i \"Saints\" guidati da Claude Puel escono alla fase a gironi di Europa League e in campionato chiudono ottavi, ma in coppa di lega raggiungono la finale, che perdono per 3-2 contro il di Jos\u00e9 Mourinho. Il successore del francese \u00e8 l'argentino Mauricio Pellegrino. Alla met\u00e0 della stagione 2017-2018 la dirigenza cede al il difensore olandese Virgil van Dijk per ben 75 milioni di sterline, realizzando la cessione pi\u00f9 redditizia nella storia del club. Nel marzo 2018 Pellegrino \u00e8 esonerato, con la squadra un solo punto sopra la zona retrocessione. Lo rimpiazza Mark Hughes, che guida la squadra ad una salvezza ottenuta all'ultima giornata, grazie al 17\u00ba posto finale. Malgrado il tecnico gallese sigli un nuovo contratto con il club, nel dicembre 2018 \u00e8 esonerato dopo un brutto inizio di stagione, con la squadra al 18\u00ba posto in Premier League. Lo rimpiazza l'austriaco Ralph Hasenh\u00fcttl, che riesce a salvare i biancorossi dalla retrocessione. Nella stagione 2019-2020 i \"Saints\" riescono a centrare la salvezza con largo anticipo, mentre nella seguente si ritrovano durante il girone d'andata a lottare per un posto nelle coppe europee, salvo mostrare poi un netto calo di rendimento durante il girone di ritorno, chiudendo solamente al 15\u00ba posto, ma arrivando in semifinale di FA Cup.\nNel gennaio 2022 la propriet\u00e1 del club viene acquisita dal gruppo inglese \"Sport Republic\", controllato dal magnate serbo Dragan Solak.\nColori e simboli.\nInno.\nL'inno della squadra \u00e8 When The Saints Go Marching In, celebre canzone che, tra l'altro, richiama anche il soprannome della squadra, vale a dire \"The Saints\".\nGiocatori.\nVincitori di titoli.\nDi seguito l'elenco dei giocatori che hanno vinto il Campionato mondiale di calcio durante il periodo di militanza nel Southampton:\nDi seguito l'elenco dei giocatori che hanno vinto il Campionato europeo di calcio durante il periodo di militanza nel Southampton:\nStatistiche e record.\nStatistiche di squadra.\nStatistiche nelle competizioni UEFA.\nTabella aggiornata alla fine della stagione 2018-2019.\nOrganico.\nRosa 2021-2022.\n\"Rosa e numerazione sono aggiornate al 25 agosto 2021.\"\nStaff tecnico.\n\"Tratto dal sito ufficiale\""}
{"id": "417973", "revid": "584834", "url": "https://it.wikipedia.org/wiki?curid=417973", "title": "Apriano", "text": "Apriano (in croato Veprinac, in italiano anche Vapriano dal nome latino \"Veprinacium\" o \"Veprinaz\") \u00e8 una frazione di 983 abitanti della citt\u00e0 croata di Abbazia, nella regione litoraneo-montana, ma fortemente legato geograficamente e storicamente all'Istria.\nGeografia fisica.\nApriano appartiene geograficamente e storicamente all'Istria ma amministrativamente alla regione litoraneo-montana. Si trova nel golfo del Quarnaro. Sorge sui resti di un antico castelliere giapidico sito sull'omonimo colle che domina Abbazia. Immerso fra querceti e faggeti \u00e8 sempre riconoscibile da ogni punto del golfo del Quarnaro grazie al caratteristico campanile che spunta dal bosco in vetta al monte.\nIl clima \u00e8 molto mite con agosto il mese pi\u00f9 caldo.\nOrigini del nome.\nSi \u00e8 incerti da dove derivi il nome del paese ma si pensa o dal latino \"aper\" = cinghiale, una volta probabilmente presente nei dintorni del castelliere; oppure dal pungitopo (\"Ruscus aculeatus\"), detto in dialetto locale \"Leprina\", pianta onnipresente sul territorio di Apriano: da notare che in dialetto il paese si chiama \"Leprinac\".\nStoria.\nIl primo documento dove si nomina Apriano \u00e8 il testamento di Ugone da Duino (1374). Apriano \u00e8 comunque antecedente e prova ne sono antichi resti quali mura romane e mura preromane di un antico castelliere giapidico.\nAd Apriano fu scritto uno dei pi\u00f9 antichi statuti della Croazia. Lo statuto compilato in croato antico in scrittura glagolitica nel 1500, venne anche tradotto in italiano nel 1629. Fino al 1583, assieme a Moschiena, ebbe posizione privilegiata, in quanto questi due luoghi erano uniti al capitanato di Fiume, senza dipendere da alcuna provincia. In quell'anno per\u00f2, sebbene gli abitanti protestassero, vennero incorporati alla Carniola. Famose le resistenze alle truppe francesi comandate dal generale Gauthier e nel nostro secolo al regime nazifascista. Vi sono nate qui infatti le prime resistenze formate da partigiani.\nApriano fu per molti anni comune a cui apparteneva anche la localit\u00e0 di Abbazia, allora piccolo villaggio di poche case di pescatori. Sotto la giurisdizione italiana, nel 1930, visto lo sviluppo di Abbazia, si decise di trasferire il comune da Apriano ad Abbazia.\nLungo la storia Apriano \u00e8 stata chiamata in diversi modi: Apriano, Vapriano, Veprinac, Veprinacium, Veprinaz, Veprinoc, Wiprinatz, Vapriniz.\nSociet\u00e0.\nEtnie e minoranze straniere.\nFino al 1945 Apriano presentava ca. il 20% di italiani, nucleo scomparso dopo l'esodo giuliano dalmata.\nGeografia antropica.\nOggi sotto il nome di Apriano, oltre all'antico borgo in vetta alla collina, si contano i diversi piccoli centri abitati che lo circondano, ciascuno con il proprio nome (Zatca/Zatka, Vas/Villa di Apriano, Falaleli\u0107i/Falalelici, Zagrad/Sagrado o Vassansca, Skofi/Scoffi, Vedez/Vedes, Tumpi\u0107i/Tumpici, Stari Grad/Castelvecchio ecc.). Apriano fa parte oggi del comune di Abbazia e ne \u00e8 la parte storica.\nEconomia.\nLa popolazione conta poco pi\u00f9 di 1000 abitanti pressoch\u00e9 impegnati nella coltivazione e nel turismo."}
{"id": "417975", "revid": "729019", "url": "https://it.wikipedia.org/wiki?curid=417975", "title": "Castello del Buonconsiglio", "text": "Il castello del Buonconsiglio \u00e8 uno degli edifici pi\u00f9 conosciuti di Trento e uno tra i maggiori complessi monumentali del Trentino-Alto Adige. Dal secolo XIII fino alla fine del XVIII residenza dei principi vescovi di Trento, \u00e8 composto da una serie di edifici di epoca diversa, racchiusi entro una cinta di mura in una posizione leggermente elevata rispetto alla citt\u00e0. \"Castelvecchio\" \u00e8 il nucleo pi\u00f9 antico, dominato da una possente torre cilindrica; all\u2019estremit\u00e0 meridionale del complesso si trova \"Torre Aquila\", che conserva all\u2019interno il celebre \"Ciclo dei Mesi\", uno dei pi\u00f9 notevoli cicli pittorici di tema profano del tardo Medioevo italiano. Il \"Magno Palazzo\" \u00e8 l\u2019ampliamento cinquecentesco nelle forme del Rinascimento italiano, voluto dal principe vescovo e cardinale Bernardo Clesio (1485-1539); conserva un importante ciclo pittorico manierista in eccellente stato di conservazione. Alla fine del Seicento risale invece la barocca \"Giunta Albertina\".\nStoria.\nIl castello venne edificato con funzioni difensive sopra un rilievo roccioso, originariamente sede di un \"castrum\" romano.\nIl dosso in cui venne edificata la fortezza a partire dal XIII secolo era denominato \"Malconsey\", denominazione ancora utilizzata nel 1381 dal vescovo Alberto di Ortenburg (\"ze Triende auf vnser vesten Balkesin\" = Malkesin). A partire dal Trecento il toponimo anticamente indicante il piccolo colle non venne pi\u00f9 utilizzato e si prefer\u00ec modificare il nome originario, adottando un termine pi\u00f9 positivo: il castello \"Malconsey\" divenne \"Buonconsilii\" (del Buonconsiglio).\nLa sua attuale struttura \u00e8 il risultato di una plurisecolare aggregazione edilizia: sono infatti ben distinguibili diverse sezioni e strutture, risalenti a secoli diversi. Il castello del Buonconsiglio rappresenta uno dei pi\u00f9 grandi complessi fortificati delle Alpi.\nLa parte pi\u00f9 antica \u00e8 quella di gusto romanico, rappresentata dal nucleo duecentesco del Castelvecchio (che venne poi ricostruito nel 1440) e dell'ampio torrione circolare (chiamato torre d'Augusto). In una fase successiva, tra la fine del Trecento e l'inizio del Quattrocento, la struttura venne profondamente modificata dai principi vescovi Giorgio di Liechtenstein e Giovanni IV Hinderbach. Il primo colleg\u00f2 al Castelvecchio la torre Aquila, che fece affrescare con il \"Ciclo dei Mesi\", uno straordinario esempio di Gotico Internazionale. Giovanni IV Hinderbach fece costruire la grande merlatura e il loggiato di gusto gotico-veneziano.\nNel 1500 il cardinale Bernardo Clesio, impegnato in un progetto di ristrutturazione e riqualificazione urbanistica dell'intera citt\u00e0, fece edificare a sud del complesso una costruzione rinascimentale, il Magno Palazzo, nuova dimora dei principi vescovi, affrescata da Dosso Dossi e da Girolamo Romanino.\nIn et\u00e0 barocca, il vescovo Francesco Alberti Poia costru\u00ec la Giunta Albertiana, struttura che permette la comunicazione diretta fra la sezione medievale e il Magno Palazzo.\nNel 1796 la citt\u00e0 venne invasa dalle truppe napoleoniche e l'ultimo principe vescovo, Pietro Vigilio Thun, lasci\u00f2 il castello e si rifugi\u00f2 nella fortezza di famiglia in Val di Non. Con la secolarizzazione del Principato vescovile di Trento e la sua annessione alla contea del Tirolo, il Buonconsiglio si ridusse da sede di rappresentanza a caserma militare austriaca.\nPrima dell'inizio della Grande Guerra, il castello divenne parte della Fortezza di Trento (\"Festung Trient\").\nDurante la prima guerra mondiale, la sala del Tribunale (la cinquecentesca \"Stua della Famea\") fu sede del processo (1916) agli irredentisti Cesare Battisti, Fabio Filzi e Damiano Chiesa. Dopo la sentenza, che sanciva la condanna a morte per alto tradimento, i tre irredentisti vennero condotti nelle celle ricavate nel loggiato. La sentenza venne eseguita nel prato tra il castello e le mura poste ad est (la \"Fossa dei Martiri\"): il 19 maggio 1916 venne fucilato il sottotenente roveretano Damiano Chiesa, volontario nell'esercito italiano; il tenente Battisti e il sottotenente Filzi vennero impiccati il 12 luglio successivo.\nNel 1918 lo Stato italiano divenne proprietario del Castello, che pass\u00f2 alla Provincia autonoma di Trento nel 1974. Il castello \u00e8 maniero d'onore dell'Ordine di Vittorio Veneto figurando in alto a sinistra nel diploma di Cavaliere.\nIl museo.\nOggi i diversi ambienti del castello ospitano le collezioni provinciali d'arte, suddivise nelle sezioni d'archeologia, d'arte antica, medievale, moderna e contemporanea. Il complesso stesso del Buonconsiglio ha assunto nel 1992 la denominazione ufficiale di \"Castello del Buonconsiglio. Monumenti e collezioni provinciali.\" e forma una rete di esposizioni artistiche diffusa su buona parte del territorio trentino. Essa si articola infatti in tre altri importanti castelli, il castello di Stenico nelle Giudicarie, il castel Beseno a Besenello e il castel Thun in val di Non.\nDescrizione.\nIl \"Ciclo dei Mesi\" di torre d'Aquila.\nLe corti dell'arco alpino, come quella del Principato Vescovile di Trento, furono verso la fine del Trecento i luoghi dove il linguaggio cortese del Gotico internazionale trov\u00f2 un'accoglienza entusiastica e duratura. A Trento attorno al 1400 il principe vescovo di Trento Giorgio di Liechtenstein commission\u00f2 ad un artista straniero, probabilmente boemo (da alcuni indicato come il Maestro Wenceslao di Boemia, la cui presenza a Trento \u00e8 documentata nel 1397) il \"Ciclo dei Mesi\" di torre Aquila, uno dei maggiori esempi di Tardo Gotico a livello internazionale.\nIl ciclo si articola in undici diversi riquadri, essendo il mese di marzo andato perduto durante un incendio. Ogni riquadro, delimitato da colonnine tortili, mostra la rappresentazione della vita della nobilt\u00e0 in armonia con il linguaggio cortese, ma anche le attivit\u00e0 agricole e pastorali della popolazione rurale, secondo l'alternarsi delle stagioni.\nGli affreschi del Magno Palazzo.\nNel 1514 divenne vescovo di Trento Bernardo Clesio, uomo di governo e diplomatico della Casa d'Asburgo, nonch\u00e9 uno dei maggior organizzatori del Concilio di Trento. Legato alla cultura tedesca, il cardinal Clesio fu una figura di respiro internazionale che apr\u00ec il Principato anche alle novit\u00e0 artistiche del Rinascimento italiano. Sovrano di un piccolo Principato di frontiera, Clesio divenne un mecenate e chiam\u00f2 ad affrescare nel 1531 il rinascimentale Magno Palazzo che aveva fatto edificare i fratelli Dosso Dossi e Battista Dossi, Marcello Fogolino e Gerolamo Romanino.\nGli affreschi dei fratelli Dossi.\nAl nuovo palazzo si accede, da Castelvecchio, attraverso una ponticella sospesa di elegante architettura rinascimentale con colonne a candelabra. Da essa si passa ad un atrio che fa da anticamera alla Cappella, la cui volta \u00e8 decorata da figure in terracotta dello scultore toscano Zaccaria Zacchi. L'atrio ha una volta affrescata dai fratelli Dossi; dalle lunette si affacciano le \"Divinit\u00e0 dell'Olimpo, \"mentre al centro, fra le nuvole, gruppi di putti trascinano il gigantesco stemma cardinalizio del Cles. Dosso Dossi fu incaricato, assieme al fratello, di affrescare numerose altre stanze, quali: la \"Sala Grande\", la sala degli Specchi, la camera del Camin nero, la \"Stua della Famea\" (il refettorio, che venne trasformato dagli Austriaci nella sala del Tribunale), la Biblioteca.\nNella \"Sala Grande \"i due fratelli ferraresi realizzarono a fresco il fregio che corre sotto il soffitto a cassettoni tutto intorno alla sala: tra figure di \"Cariatidi\" dipinte in monocromo, trovano posto i diversi riquadri con immagini giocose di putti che si divertono a scompaginare le lettere in oro che compongono il nome (Bernardt) del principe vescovo, a stuzzicare i leoni bianchi e rossi che compaiono nello stemma dei Cles o l'aquila nera dello stemma trentino.\nNella \"camera del Camin nero\", al centro degli stucchi che ornano la volta, \u00e8 posto un tondo affrescato con figure di putti, dipinti con la tecnica del \"sotto in su\", a fingere uno sfondato prospettico dal quale essi si affacciano, con evidente ispirazione alla \"Camera degli Sposi\" del Palazzo Ducale di Mantova. Mentre negli angoli sono raffigurate le \"Virt\u00f9 cardinali,\" nelle lunette al di sotto della volta trovano posto le rappresentazioni delle sette \"Arti liberali\" e figure di saggi antichi che in tali arti si distinsero.\nNella decorazione che i Dossi realizzarono per la \"Stua della famea\" sono di particolare interesse gli affreschi delle lunette, con scene di ariosi paesaggi nei quali sono ambientate (con evidenti intenti morali) alcune delle pi\u00f9 note \"Favole di Fedro\". Nonostante il cattivo stato di conservazione, se ne distinguono ancora molte quali la Volpe e l'uva, la Volpe e la cicogna, eccetera. Fra le lunette, sono raffigurate statue classiche dipinte a monocromo.\nNel maestoso soffitto ligneo della grande \"biblioteca \"i Dossi realizzarono le decorazioni dei lacunari, ancora con figure di saggi antichi, come si conveniva alla cultura umanistica di Bernardo Clesio.\nGli affreschi di Romanino.\nA Romanino venne affidata la decorazione di vari ambienti, tra cui la loggia del \"cortile dei Leoni\", un ambiente posto in posizione centrale e di comunicazione fra le varie parti del palazzo. Egli realizz\u00f2 nello spazio pittorico della loggia, impaginando sapientemente il suo racconto tra i riquadri della volta, le vele triangolari, i pennacchi e le lunette, uno dei cicli pittorici pi\u00f9 originali e suggestivi del Rinascimento, composto da una serie eterogenea di scene a tema profano, con episodi mitologici o della storia romana, e di scene ricavate dalla Bibbia.\nGli affreschi posti nelle lunette della loggia formano una successione di scene con protagoniste femminili, dense di rimandi (di non facile interpretazione simbolica) tanto alla virt\u00f9 che alla avvenenza muliebre. In generale prevalgono le scene di superbia punita (Fetonte, Oloferne, Sansone, Cleopatra) e alla conservazione della virt\u00f9 (Lucrezia), velato monito alla continenza e alla moderazione per gli ospiti del castello.\nVi si trovano: l'episodio di Giuditta e Oloferne, un concerto di flauti, l'uccisione di Virginia e il suicidio di Lucrezia raccontati da Tito Livio, la raffigurazione delle Tre Grazie, il suicidio di Cleopatra con l'aspide, raccontato da Plutarco, Sansone addormentato che subisce il taglio di capelli da Dalila, un concerto campestre, la rappresentazione di Venere e Cupido. A tali scene si aggiunge, nella volta vicino alla scala, il ratto di Ganimede circondato da putti sorpresi in pose inconsuete. Circondato dalle personificazioni delle 4 stagioni (Primavera-Flora, Estate-Pomona, Autunno-Bacco, Inverno-Saturno), nell'ampio riquadro centrale della volta, in posizione dominante, troviamo la scena vertiginosa di Fetonte incapace di controllare i cavalli imbizzarriti che trascinano il Carro del Sole. Il preoccupato padre di Fetonte, Apollo (Sole) e la sorella Selene che volge lo sguardo (Luna) sono raffigurati al centro di lunette, ai lati opposti della volta, che richiama con il suo fondo azzurro la volta celeste. Completano la decorazione uomini nudi le cui rosee carni spiccano sullo sfondo azzurro del cielo, che rimandano nelle loro pose manierate agli ignudi michelangioleschi della volta della Sistina.\nNella \"sala delle Udienze \"il pittore bresciano dipinse un ritratto di Bernardo Clesio impegnato nel lavoro con il suo segretario, posto sopra l'ingresso e attorniato dagli stemmi familiari e del Principato. Sulle pareti della stanza pose le figure dei sovrani della dinastia d'Asburgo, che fece relazionare con gli imperatori romani posti di fronte, in un legame diretto e spirituale fra l'antico Impero Romano e il Sacro Romano Impero Germanico.\nAccanto alle scene ufficiali di ispirazione classico-umanistica, Romanino affront\u00f2 - nel pianerottolo presso la loggia e lungo la scala che scende in giardino - anche soggetti nei quali egli poteva esprimere appieno il suo temperamento di pittore ironico e beffardo. Si tratta di scene derivate dalla vita quotidiana presso corte, come la \"Paga dei lavoranti\" (con un accigliato \"sovrintendente\" ed una coppia di operai poco soddisfatti), il \"Buffone che gioca con la scimmia\" (che tutti gli ospiti di Clesio conoscevano bene); oppure scene di carattere pi\u00f9 salace come quella di \"Un soldato che corteggia una donna\" o quella comica della \" Castrazione di un gatto\".\nGli affreschi del Fogolino.\nIl friulano Marcello Fogolino fu attivo per un quinquennio al servizio del cardinale Cles, operando in numerosi ambienti. Sono completamente perduti gli affreschi che coprivano le pareti del centrale \"Cortile dei Leoni\", che conserva della decorazioni originaria solo i tondi in terracotta con i ritratti all'antica (di profilo) della casata degli Asburgo (Massimiliano I, Filippo il Bello, Carlo V, Ferdinando I), che testimoniano la fedelt\u00e0 del cardinale alla dinastia imperiale.\nSempre un tributo agli imperatori \u00e8 rappresentato dall'affreco del Fogolino, ben conservato, nel cortile di Castelvecchio, che rappresenta Carlo Magno. Ancora in Castelvecchio \u00e8 attribuita al pittore friulano la decorazione ad affresco della sala superiore con la serie dei ritratti dei vescovi di Trento, a partire dall'anno Mille, quando ebbe inizio del principato vescovile. La lunga teoria dei porporati \u00e8 sormontata dalla galleria degli imperatori del Sacro Romano Impero, da cui essi dipendevano. La decorazione dell'ambiente \u00e8 evidentemente ispirata alla Sala del Maggior Consiglio del Palazzo ducale di Venezia.\nLa decorazione della volta del \"refettorio\" al piano terreno, che funge da anticamera alle cantine, utilizzato per la degustazione del vino, ha invece un carattere puramente decorativo abbandonando ogni intento celebrativo presente negli altri ambienti, dato che l'ambiente non aveva funzioni di rappresentanza. Qui sulla volta a sfondo giallo la fantasia del Fogolino ha libero sfogo nell'inventare minute decorazioni a grottesche e festoni di fiori e frutta secondo i tradizionali motivi rinascimentali, insieme con festosi episodi della vita di corte quali concerti e banchetti.\nIl maggior capolavoro del Fogolino \u00e8 la volta della \"Camera terrena del Torrion da basso\", perfettamente circolare. L'intera superficie \u00e8 coperta da un raffinato stucco bianco a motivi vegetali, in cui sono incastonati gli ovali e le lunette affrescati. Anche qui sono ripresi episodi esemplari della Roma antica, ed in particolare della vita di Cesare, oltre alle lunette con la serie degli imperatori antichi. Completano la decorazione gli ovali con nudi maschili e femminili e i pennacchi con figure fantastiche. Le storie della vita di Giulio Cesare narrano: \"Tolomeo che presenta la testa di Pompeo\", il \"Triumvirato\", \"Cesare in Senato\" e un \"Trionfo notturno\" in cui l'artista si esibisce in una virtuosistica illuminazione a fiaccole."}
{"id": "417979", "revid": "838137", "url": "https://it.wikipedia.org/wiki?curid=417979", "title": "Lorenzo di Canterbury", "text": "Biografia.\nGiunse nell'isola di Thanet nel 597 come membro della missione guidata da Agostino di Canterbury e inviata da papa Gregorio I, su richiesta del sovrano pagano del Kent, Etelberto, che aveva sposato la principessa cristiana Berta, figlia del re dei Franchi merovingio, Cariberto.\nFece quindi ritorno a Roma per riferire al Papa sui successi ottenuti nell'evangelizzazione di questo regno. Successe ad Agostino nel 604 e alla sua morte fu sostituito da Mellito, vescovo di Londra.\nIl figlio e successore di Etelberto (che si era fatto battezzare), Eadbald, ritorn\u00f2 alle vecchie credenze pagane e per questo molti missionari fuggirono in Gallia. Lorenzo, allora, si impegn\u00f2 nel riconvertirlo al Cristianesimo: secondo la leggenda, Lorenzo stava per desistere, quando, nel corso di una visione, gli sarebbe comparso san Pietro, che lo pun\u00ec frustandolo: i segni della punizione rimasero e servirono a convertire Eadbald.\nFu sepolto nell'abbazia-chiesa di san Pietro, poi dedicata a sant'Agostino.\nFesta liturgica il 2 febbraio.\nGenealogia episcopale.\nLa genealogia episcopale \u00e8:"}
{"id": "417994", "revid": "5456", "url": "https://it.wikipedia.org/wiki?curid=417994", "title": "Mc5", "text": ""}
{"id": "417995", "revid": "767487", "url": "https://it.wikipedia.org/wiki?curid=417995", "title": "MC5", "text": "Gli MC5, sigla che sta per Motor City 5, (Motor City \u00e8 il nomignolo della citt\u00e0 di Detroit) sono stati un gruppo rock di Detroit, considerato tra i precursori dei generi punk rock e heavy metal, e tra i pi\u00f9 influenti gruppi americani di sempre, in compagnia dei Velvet Underground e dei concittadini The Stooges.\nFondamentali per la nascita del punk, gli MC5 portano la celebrazione della sacra trinit\u00e0 sesso, droga e rock&amp;roll ad un nuovo e inaudito livello che coinvolge testi (mai cos\u00ec sfrontatamente rivoluzionari, anche al livello politico: il manager e ideologo del gruppo sar\u00e0 nulla meno che John Sinclair, leader delle White Panthers) e sound capaci di spazzare via ogni convenzione.\nStoria.\nNascono alla fine del '64 a Lincoln Park (Michigan), patria di Iggy Pop e del Garage rock, ancora liceali e grezzi musicalmente, ma gi\u00e0 sperimentatori di \"feedback\" e distorsioni che, lasciando poco all'originalit\u00e0 delle composizioni, mostrano tutta la forza incendiaria dei loro strumenti. La voce di Rob Tyner e l'interplay fra la chitarra solista di Wayne Kramer e quella ritmica di Fred \"Sonic\" Smith costituiscono l'asse portante del gruppo che, pur non riuscendo ad uscire dai confini di Detroit, catalizza su di s\u00e9 le attenzioni delle avanguardie protopunk. L'album di svolta, registrato dal vivo per l'incapacit\u00e0 degli MC5 di portare in studio la loro leggendaria energia, \"Kick Out the Jams\" non vende, ma il segno nella storia del rock \u00e8 tracciato e poco importa se questa pietra miliare verr\u00e0 riscoperta solo ad anni di distanza (il successo non era la loro prerogativa del resto) dai primi fermenti punk.\nNel 2003 i membri superstiti (Tyner e Smith erano deceduti, entrambi per attacco cardiaco, rispettivamente nel 1991 e nel 1994) si riunirono insieme al cantante dei Dictators Handsome Dick Manitoba. Questa formazione prosegu\u00ec l'attivit\u00e0 fino al febbraio 2012, quando si sciolse in seguito alla morte, per insufficienza epatica, del bassista e membro fondatore Michael Davis.\nStile musicale.\nIndiscussi anticipatori del punk rock, i MC5 sono stati esponenti di un garage rock violento e improvvisato che \u00e8 stato ricondotto pi\u00f9 volte al rock 'n' roll e al blues rock. La loro aggressivit\u00e0, anche evidente nei testi iconoclasti e politicizzati, ha spinto qualcuno a definire le loro esibizioni dal vivo \"orgasmi collettivi, ubriacature selvagge, valanghe di suono scaricate alla rinfusa sul pubblico, traboccanti di oscenit\u00e0 e slogan.\" Lo storico esordio \"Kick Out the Jams\" (1969) \u00e8 citato come un capolavoro del proto-punk, mentre il meno violento \"Back in the USA\" (1970) \u00e8 un'altra pietra miliare della musica rock che anticipa il power pop. Il loro ultimo album in studio \"High Time\" (1971) sperimenta una formula sonora pi\u00f9 vicina al jazz e all'R&amp;B. La band statunitense \u00e8 stata anche inserita fra le esponenti dell'hard rock.\nInfluenza ed eredit\u00e0.\nGli MC5 influenzarono gruppi importanti per il punk come Sex Pistols, Ramones e l'hardcore punk come Dead Kennedys arrivando fino al rapcore/funk metal dei Rage Against the Machine, vicini come attitudine sia musicale che politica agli MC5 e anche gruppi Garage rock come gli Hellacopters sono stati influenzati dai MC5."}
{"id": "417999", "revid": "1005847", "url": "https://it.wikipedia.org/wiki?curid=417999", "title": "Elezioni presidenziali negli Stati Uniti d'America del 1936", "text": "Le elezioni presidenziali negli Stati Uniti d'America del 1936 si svolsero il 3 novembre. La sfida oppose il candidato repubblicano Alfred Mossman Landon e il presidente democratico uscente Franklin Delano Roosevelt.\nLe elezioni del 1936 furono caratterizzate da un evento centrale nella storia della statistica e dei sondaggi. La rivista \"Literary Digest\", che aveva puntualmente previsto i risultati delle quattro elezioni presidenziali precedenti, condusse un sondaggio elettorale reclutando un campione di dieci milioni di cittadini dalle liste del registro automobilistico e dell'elenco telefonico. Solo 2,3 milioni di persone parteciparono all'indagine. Secondo il \"Digest\", le elezioni sarebbero state certamente vinte da Landon.\nContemporaneamente, lo statistico George Gallup predisse invece la vittoria di Roosevelt utilizzando un campione molto pi\u00f9 ristretto (50.000 persone). Non solo, ma con un esiguo sottoinsieme delle persone incluse nella lista del 'Digest' (3.000) Gallup replic\u00f2 i risultati ottenuti dalla rivista.\nLe elezioni furono vinte da Roosevelt. \"Literary Digest\" chiuse i battenti dopo due anni. La lezione di Gallup fu fondamentale negli anni a venire, dimostrando la scarsa importanza della dimensione del campione statistico rispetto alla sua composizione, che dev'essere necessariamente casuale e probabilistica. Servendosi infatti degli elenchi del telefono e del registro automobilistico, il \"Digest\" aveva finito per intervistare troppi repubblicani (mediamente pi\u00f9 ricchi e pi\u00f9 facilmente in possesso di un'utenza telefonica o di una automobile) e di conseguenza aveva sottostimato l'elettorato democratico. Dalle elezioni successive, la tecnica di campionamento utilizzata dai sondaggisti fu quella per quote."}
{"id": "418001", "revid": "2039709", "url": "https://it.wikipedia.org/wiki?curid=418001", "title": "Ugo Grozio", "text": "Considerato da Pufendorf come il fondatore della \u00abscuola del diritto naturale\u00bb, giacch\u00e9 \u00abprima di Ugo Grozio non ci fu nessuno che distinguesse rigorosamente i diritti naturali dai positivi, e si sforzasse di disporli in sistema chiuso e completo\u00bb (\"Eris Scandica\", I), col suo \"De iure belli ac pacis\" (1625) contribu\u00ec, durante i travagliati anni delle guerre di religione europee, alla formulazione del diritto internazionale moderno. Nonostante il giudizio della critica contemporanea abbia ridimensionato l'originalit\u00e0 speculativa di Grozio, negandogli financo la qualit\u00e0 di filosofo, in sede storica, come ha osservato Fass\u00f2, non si pu\u00f2 non riconoscere come la filosofia giuridica moderna faccia capo a lui, \u00abinvolontario ma effettivo padre [...] di quello che viene chiamato il giusnaturalismo moderno\u00bb. Gran parte dell'etica del Seicento e del Settecento, inoltre, ispirandosi al giusnaturalismo, pu\u00f2 essere fatta indirettamente dipendere dalla dottrina groziana.\nVersato negli studi umanistici (alla sua opera di filologo si devono, ad esempio, alcune edizioni di Marziano Capella, Arato di Soli, Teocrito, nonch\u00e9 una \u00absplendida traduzione latina\u00bb dell'\"Antologia Planudea\") e teologici, tanto da essere giudicato \u00abil pi\u00f9 grande discepolo di Erasmo\u00bb (Cassirer), Grozio inaugur\u00f2, con le sue \"Annotationes in Vetus et Novum Testamentum\" (1679), l'epoca della \u00abcritica scientifica della Bibbia\u00bb, incentrata su una valutazione storica dei libri della Scrittura, profondendosi al contempo in un'importante attivit\u00e0 apologetica (la cui pi\u00f9 alta espressione \u00e8 contenuta in uno scritto del 1627, il \"De veritate religionis christianae\"), tesa ad affermare, al di l\u00e0 delle divisioni religiose, il significato genuino del cristianesimo. L'incontro di tradizione classica, specialmente stoica, e cristiana, retaggio dell'umanismo erasmiano, ha fatto assimilare l'opera groziana a una \u00absintesi [...] tra Cicerone ed il Vangelo\u00bb ().\nBiografia.\nUgo Grozio nacque a Delft, il 10 aprile 1583, da famiglia impegnata nell'esercizio della mercatura (il padre fu, inoltre, borgomastro, magistrato e assessore della cittadina batava). I suoi progenitori francesi si chiamavano de Cournets, ma il nonno di Ugo, appartenente al ramo cadetto della famiglia, prese in moglie un'olandese, da cui trasse il cognome de Groot (latinizzato in \"Grotius\", onde l'italiano Grozio). \nAppresi precocemente il latino, il greco e l'ebraico, fu ammesso nel 1594 all'Universit\u00e0 di Leida, ove intrattenne contatti con Giusto Lipsio, divenendo scolaro di Giuseppe Giusto Scaligero, ma non conseguendo alcun titolo. Abbandonata l'Universit\u00e0 di Leida nel 1598, il quindicenne Grozio segu\u00ec in missione diplomatica il Gran Pensionario d'Olanda, Johan van Oldenbarnevelt, recandosi con lui in Francia, alla corte di Enrico IV di Borbone, ove conseguir\u00e0 il titolo di dottore in legge a Orl\u00e9ans. Enrico IV fu cos\u00ec tanto impressionato dalle capacit\u00e0 del giovane Ugo da presentarlo alla sua corte, dopo averlo decorato di una collana d'oro, come \u00abil miracolo dell'Olanda\u00bb.\nRitornato in patria nel 1599, Grozio s'impegn\u00f2 nella professione forense, partecipando al contempo all\u2019attivit\u00e0 politica olandese e concorrendo alla stabilizzazione della neonata Repubblica delle Province Unite (appartiene a questo periodo lo scritto animato da vivo sentimento patriottico, il \"Parallelon rerumpublicarum\"). Nel 1602, un incidente diplomatico fra la Compagnia unificata delle Indie orientali e i portoghesi (la cattura olandese di un vascello lusitano nello stretto di Malacca), fu l'occasione di una contesa giudiziaria sulla spartizione della preda, che indusse Ugo a perorare la causa della Compagnia davanti al Tribunale delle prede. Ispirato dalla vicenda giudiziaria, Grozio prese ad elaborare, fra il 1604 e il 1606, il \"De iure praedae\" (di cui sar\u00e0 licenziato, nel 1609, solo un capitolo, intitolato \"Mare liberum\", rimanendo il resto dell'opera inedito fino al 1868), una s\u00eclloge di argomentazioni giuridiche adoperate in qualit\u00e0 di avvocato davanti al Tribunale, e che costituir\u00e0 \u2013 secondo il giudizio della critica recente \u2013 il nucleo fondamentale del successivo \"De iure belli ac pacis\". L'apparizione di \"Mare liberum\" suscit\u00f2 l'opposizione dello scrittore portoghese Serafino de Freitas, culminata nella pubblicazione del libretto polemico \"De iusto imperio Lusitanorum Asiatico\" (1625), nonch\u00e9 quella dell\u2019inglese John Selden, che nel 1636 dava alle stampe il suo \"Mare clausum\". In Italia, Pietro Battista Borgo, ispirandosi al \"pamphlet\" di Selden, compose il \"De dominio serenissimae Genuensis Reipublicae in Mari Ligustico\" (1641), in cui, contro le tesi groziane sulla libert\u00e0 dei mari, rivendicava i diritti della Repubblica di Genova sul Mar Ligure.\nLa fama conquistata con l'esercizio dell'avvocatura permise a Ugo, nel 1607, ormai quasi venticinquenne, di accedere alla carica di \"advocatus fiscalis\" (procuratore generale degli ordini d\u2019Olanda e West-Frisia). Successivamente, nel 1608, convoler\u00e0 a nozze con , dalla cui unione nasceranno quattro figli maschi, Cornelio, Pietro (deceduto nel giugno 1614), Pietro (nato il 28 marzo 1615) e Diderico, nonch\u00e9 tre femmine, Cornelia, Francesca e Maria. Nel 1609, intanto, il Gran Pensionario Oldenbarnevelt, animato da sentimenti pacifisti, favoriva la conclusione di una tregua di dodici anni con la Spagna di Filippo III d\u2019Asburgo e del suo mediocre primo ministro, il duca di Lerma. La tregua, tuttavia, veniva fortemente osteggiata dal principale antagonista dell'Oldenbarnevelt, lo \"Stadhouder\" Maurizio d\u2019Orange-Nassau, figlio dell\u2019eroe della guerra d'indipendenza contro Filippo II d\u2019Asburgo, Guglielmo il Taciturno, che pertanto parteggiava per il partito bellicista. Nella \"querelle\" fra irenisti e bellicisti Grozio prese le parti del Gran Pensionario, realizzando una importante opera di ricostruzione storica, intitolata \"De antiquitate Reipublicae Batavicae\" (1610), nella quale si dimostrava come la floridezza delle istituzioni olandesi non fosse stata intaccata dalla lotta contro gli Asburgo di Spagna.\nIl dissidio fra sostenitori del partito orangista e sostenitori della politica irenista del Gran Pensionario coincise con la rottura dell'unit\u00e0 religiosa fra i calvinisti batavi, i quali si divisero in arminiani, o seguaci della dottrina di Jacob Arminius, che davano una lettura sinergista, pertanto meno rigorosa, della dottrina della predestinazione (permettevano che alla definizione del proprio destino partecipasse anche l'uomo), e ortodossi gomaristi, ossia seguaci della dottrina di Franciscus Gomarus, pei quali, invece, la dannazione o la redenzione degli uomini era completamente rimessa all'arbitrio divino. Nella contesa religiosa gli arminiani facevano appello (mediante una Rimostranza, onde la denominazione di rimostranti), al potere pubblico, affinch\u00e9 questo garantisse il rispetto della tolleranza e la professione del proprio credo. I gomaristi, invece, si adoperavano per la celebrazione di un sinodo che restaurasse l\u2019unit\u00e0 della Chiesa riformata. Politicamente la rimostranza intercett\u00f2 il favore del Gran Pensionario e della borghesia olandese (ivi compreso Grozio), la quale era nutrita di cultura umanistica e si faceva portavoce di istanze di tolleranza. Dalla divisione religiosa Grozio trasse l'ispirazione per la composizione, fra il 1614 e il 1617, del \"De imperio summarum circa sacra\" (che vedr\u00e0 la luce, comunque, solo nel 1647), in cui si dimostrava come fosse lecito l'intervento statale nella risoluzione delle questioni del culto.\nNel medesimo torno d'anni Grozio affiancava alla vivace produzione letteraria un importante impegno politico ricoprendo, a partire dal 1613, la carica di sindaco di Rotterdam, la quale, sommandosi a quella di \"advocatus fiscalis\", lo rendeva uno degli uomini pi\u00f9 influenti del tempo. L'autorit\u00e0 acquisita fece s\u00ec che, proprio nel 1613, Oldenbarnevelt, bisognoso di cattivarsi il favore delle nazioni straniere per aver ragione del partito orangista, affidasse ad Ugo il delicato compito di recarsi in missione diplomatica presso il re d'Inghilterra, Giacomo I Stuart, succeduto alla protestante Elisabetta Tudor. Il mancato accordo con i reali d'oltremanica, unitamente all'aggravarsi delle tensioni interne alla Repubblica delle Province Unite (le sei province di Utrecht, Zelanda, Frisia, Gheldria, Groninga, Overijssel, tutte fedeli all'ortodossia calvinista, mal sopportavano l'egemonia economica esercitata dall'Olanda), rese impossibile l'applicazione del decreto \"pro pace ecclesiastica\" (composto dallo Stesso Grozio nel 1614), sicch\u00e9 la fronda interna sfoci\u00f2 in un duro scontro per la garanzia del pluralismo religioso e dell\u2019autodeterminazione di ogni provincia. Delle difficolt\u00e0 incontrate dal partito del Gran Pensionario seppe valersi Maurizio d\u2019Orange-Nassau, il quale, desiderando realizzare una politica d\u2019intervento in politica estera e di accentramento in quella interna, offr\u00ec, nel 1617, il suo appoggio ai gomaristi. Il dinamismo politico orangista comport\u00f2, con la convocazione del sinodo di Dordrecht (1618 - 1619), l'amara sconfitta del Gran Pensionario, condannato alla pena capitale, e degli arminiani. Proprio la vicinanza di Grozio all'Arminianesimo e al Gran Pensionario fu all'origine della sua condanna all'ergastolo da scontare presso il carcere del Loevestein. Raggiunto il potere, Maurizio d'Orange-Nassau approfitt\u00f2 della scadenza dei termini della tregua dei dodici anni con gli Spagnoli e, nel 1621, scendeva in guerra al fianco dei Boemo-palatini (aderenti all\u2019Unione evangelica) e degli Inglesi contro gli Asburgo d'Austria, sostenuti dalla Lega cattolica del bavarese Massimiliano e dagli spagnoli, per tentare nuove conquiste contro i dominatori di un tempo.\nGli anni di reclusione presso il carcere di Loevestein, che segnarono profondamente la vita del Grozio, non impedirono l'impegno intellettuale, che continu\u00f2 indefesso e libero dall\u2019ottica particolaristica che le precedenti necessit\u00e0 politiche imponevano. La pena del carcere a vita, tuttavia, non fu scontata per intero da Ugo, grazie all\u2019ingegnosa operosit\u00e0 della moglie, che, gi\u00e0 nel 1621, riusciva a farlo evadere dentro una cassa per i libri (sicch\u00e9 si disse che Grozio trov\u00f2 nei libri \u00absapere e salvezza\u00bb). Dopo la rocambolesca fuga dalla prigione del Loevestein, Grozio ripar\u00f2 in Francia, a Parigi. Proprio al soggiorno parigino risale la pubblicazione dell\u2019opera giuridica pi\u00f9 importante, che ne avrebbe consacrato la notoriet\u00e0 negli anni successivi, il \"De iure belli ac pacis\", licenziato nel 1625 (ma compreso gi\u00e0 nel 1626 nell'\"Index librorum prohibitorum\"), e sollecitato dalle violenze consumatesi durante la guerra dei trent'anni. L'opera, pensata e composta durante il periodo di ozio bucolico trascorso a Balagny, fu trascritta col concorso di un suo parente, il giurista olandese .\nStanco della vita privata, Grozio abbandon\u00f2, nel 1632, Parigi per ritornare in Olanda, ove per\u00f2 fu costretto alla clandestinit\u00e0, quindi ad emigrare ad Amburgo. In questi anni la proposta groziana per la soluzione dei conflitti religiosi si rivolge all\u2019ecumenismo, che egli non propugna solo teoricamente, ma cerca di realizzare praticamente merc\u00e9 l'impegno politico, avendo frattanto ottenuto, nel 1634, dalla regina Cristina di Svezia la carica di ambasciatore svedese in Francia. Ritornato, pertanto, a Parigi, Ugo riprese la consuetudine con gli ambienti governativi da cui era stato distolto negli anni della prigionia e della clandestinit\u00e0. Nel 1645, tuttavia, stancatosi del faticoso ufficio diplomatico (a Parigi si era dovuto scontrare con l\u2019ostilit\u00e0 del cardinal Richelieu), part\u00ec alla volta di Stoccolma per rassegnare le dimissioni nelle mani di Cristina, ma durante il viaggio di ritorno in patria, a causa di un naufragio, fu costretto a far scalo a Rostock, nel Meclemburgo, ove fu colto dalla morte il 28 agosto. Le sue spoglie poterono far ritorno in patria solo dopo la restaurazione repubblicana, ricevendo sepoltura nella Chiesa Nuova di Delft, accanto al mausoleo in memoria di Guglielmo il Taciturno.\nA Grozio \u00e8 intitolato l'asteroide 9994 Grotius.\nPensiero politico e giuridico.\nIl problema del metodo nel \"De iure belli ac pacis\".\nNel \"De iure belli ac pacis\" Grozio affronta, seppur incidentalmente, la questione del metodo, optando per una soluzione eclettica. Egli, infatti, afferma che il diritto naturale pu\u00f2 essere attinto sia \"a priori\", dimostrando \u00abl'assoluta conformit\u00e0 oppure discordanza di qualche cosa con la natura razionale e sociale\u00bb, sia \"a posteriori\", considerando diritto naturale \u00abci\u00f2 che presso tutti i popoli civili [...] \u00e8 ritenuto tale\u00bb (I, I, XII, 1). Nonostante il metodo \"a priori\" sia giudicato \u00abpi\u00f9 rigoroso\u00bb, esso non vale a inscrivere Grozio nella tradizione del razionalismo, n\u00e9 quello \"a posteriori\", \u00aballa portata di tutti\u00bb, \u00e8 sufficiente per ricomprendere l'autore del \"De iure belli ac pacis\" nell'\u00e0mbito dell'empirismo. L'opzione eclettica, dunque, denuncerebbe, secondo la critica, il limite speculativo del giurista batavo.\nTeoria del contratto sociale.\nGrozio \u00e8 considerato, insieme a Alberico Gentili e Francisco de Vitoria, il padre del diritto internazionale in epoca moderna. Inoltre, nella sua opera \"De iure belli ac pacis\" traccia un quadro completo delle tendenze che poi porteranno al razionalismo moderno.\nUna delle teorie giusfilosofiche pi\u00f9 importanti formulate dall'olandese fu quella del \"contratto sociale\"', e cio\u00e8 \u00abche lo stato di natura deriva dalla tendenza dell'uomo che \u00e8 portato a istituire con gli altri simili una determinata forma di comunit\u00e0 politica, pacifica e concorde \u00bb (\"appetitus societatis\").\nIl contratto sociale si attua quando lo stato di natura diventa impraticabile, violento e insicuro per l'aumento dei bisogni, per la diminuzione delle ricchezze disponibili e per il nascere degli istinti egoistici.\nIn questo caso gli uomini, in vista di un'utilit\u00e0 comune, passano dallo stato di natura allo stato civile trasferendo a un sovrano, mediante un patto, il potere di far coercitivamente rispettare la sfera di interessi di ciascun individuo, di mantenere l'ordine sociale e la pace.\nQuesto contratto, in cui si fissano i diritti del singolo ed i poteri del sovrano, crea lo Stato e il suo potere nonch\u00e9 le due distinte sfere di diritto pubblico e diritto privato.\nLo Stato viene concepito da Grozio come un macroindividuo che \u00e8 in grado, come un individuo, di tenere dei rapporti con gli uomini diversamente dalla \" p\u00f3lis\" greca o dai \"corpora\" medioevali. Quest'idea accompagna lo sviluppo della borghesia e si traduce nell'idea giusnaturalistica secondo la quale l'uomo possiede strumenti necessari per conoscere e conseguentemente arrivare a dominare il mondo grazie alle nuove scoperte scientifiche.\nScrittore teatrale.\nTra i sedici e i diciotto anni compose tre tragedie latine: \"Christus patiens\", \"Sophomphaneas\" (titolo egiziano che significa \"Salvatore del mondo\") e \"Adamus exul\". Nell'\"Adamus exul\" Ugo Grozio descrive, in eleganti versi latini, il tentativo del diavolo di far cadere in peccato Adamo. Solo dopo il fallito tentativo demoniaco, il tentatore si \u00e8 rivolto ad Eva. Secondo alcuni critici l'\"Adamus exul\" \u00e8 stata tra le opere che ispirarono John Milton nella composizione del \"Paradiso perduto\".\nLa verit\u00e0 della religione cristiana.\nNel 1632 Ugo Grozio scrisse un libro in cui proclamava la sua adesione al Cristianesimo, dal titolo \"De veritate religionis Christianae\", che venne tradotto dal latino in inglese, persiano, cinese e in arabo da Edward Pococke. Venne utilizzato dai missionari in Oriente e rimase in stampa fino alla fine del XIX secolo. Parte del testo riguardava la questione emergente della consapevolezza storica dell'autorit\u00e0 e del contenuto dei Vangeli canonici. Altre parti, invece, riguardavano il paganesimo, nonch\u00e9 l'ebraismo e l'islam. Ci\u00f2 che distingue quest'opera dalle altre nell'ambito dell'apologetica cristiana \u00e8 il ruolo di precursore di alcuni problemi emersi nel deismo del XVIII secolo, e che Grozio fu il primo ad applicare alla difesa della fede cristiana nel campo dell'apologetica legale o giuridica.\nOpere.\nQui si riporta una bibliografia parziale degli scritti groziani, ordinata secondo l'anno di pubblicazione. Per la bibliografia completa degli scritti del giurista olandese, si rimanda al testo francese di "}
{"id": "418003", "revid": "1005847", "url": "https://it.wikipedia.org/wiki?curid=418003", "title": "Elezioni presidenziali negli Stati Uniti d'America del 1940", "text": "Le elezioni presidenziali negli Stati Uniti d'America del 1940 si svolsero il 5 novembre. La sfida oppose il candidato repubblicano Wendell Lewis Willkie e il presidente democratico uscente Franklin Delano Roosevelt.\nEntrambi i candidati dei partiti principali provenivano dallo Stato di New York. Ci\u00f2 era gi\u00e0 accaduto alle elezioni del 1904, disputate dai newyorkesi Parker (democratico) e Theodore Roosevelt (repubblicano). Anche nel 1920 i principali candidati provenivano dal medesimo Stato, ma si trattava dell'Ohio."}
{"id": "418005", "revid": "6923", "url": "https://it.wikipedia.org/wiki?curid=418005", "title": "Storia della Sardegna fenicio-punica", "text": "La Storia della Sardegna fenicia e cartaginese tratta due diversi periodi storici compresi tra il IX secolo a.C. e il III secolo a.C. riguardanti il pacifico arrivo nell'Isola dei primi mercanti fenici e del loro integrarsi nella Civilt\u00e0 nuragica apportandovi nuove conoscenze e tecnologie, e della successiva presenza cartaginese mirante allo sfruttamento delle risorse minerarie e al controllo delle fertili pianure dei campidani.\nPremessa.\nFin dalla met\u00e0 del III millennio a.C., la striscia costiera che a Nord della Palestina si affaccia al Mediterraneo, e che ad Est i monti del Libano la separano dall'entroterra, fu abitata da una popolazione semita chiamata dai Greci con il nome di Fenici. Dall'inizio del II millennio a.C. fino alla fine dell'et\u00e0 del bronzo furono tributari dei faraoni egizi, ma dal 1200 a.C. l'arrivo dei Popoli del Mare e le loro invasioni lungo le coste anatoliche e siro-palestinesi, sconvolsero l'impero Ittita e crearono gravi difficolt\u00e0 ai faraoni d'Egitto costringendoli ad arretrare verso il delta del Nilo. Alcuni gruppi di invasori occuparono le coste palestinesi, \u00e8 il caso dei Filistei, insieme agli \"Eqwesh\", \"Teresh\", \"Lukka\", \"Shekelesh\", \"Sherden\" (questi ultimi da alcuni ricercatori identificati con i Sardi nuragici). Le invasioni travolsero le antiche civilt\u00e0 che si affacciavano sul Mediterraneo, quelle che resistettero, come riusc\u00ec a fare l'Egitto, ne uscirono indebolite. Fu l'inizio di un medioevo di lunga durata. A riprendere le rotte marittime sembra siano stati proprio i Fenici che si fecero conoscere come esperti e valorosi marinai, i primi ad affrontare la navigazione notturna in mare aperto orientandosi per mezzo delle stelle. Ebbe cos\u00ec inizio un periodo d'oro. Fino all'anno 1000 a.C. la citt\u00e0 pi\u00f9 potente fu Sidone, poi il primato pass\u00f2 a Tiro. Altre importanti citt\u00e0 furono Biblo, Arwad, Beirut, Acco. Abili naviganti ed altrettanto abili nei commerci, i mercanti fenici percorrevano il mar Mediterraneo in lungo e in largo, principalmente per vendere o barattare i prodotti del loro fiorente artigianato, quali gioielli e ceramiche, ma soprattutto le pregiate stoffe di lino e di lana, colorate con la porpora (\"phoinix\") di cui avevano il monopolio e che ottenevano da un particolare tipo di conchiglia marina chiamata murice. Dalla met\u00e0 del IX secolo a.C., la politica espansionistica dei sovrani assiri e la loro incessante pressione sulle coste libanesi, cre\u00f2 seri problemi alle fiorenti citt\u00e0 stato e ben presto i Fenici furono spinti alla fuga.\nPrime presenze fenicie in Sardegna.\nNel corso dei secoli IX e VIII a.C. si hanno notizie della loro presenze lungo le coste della Sardegna. Secondo le pi\u00f9 recenti ricerche, i villaggi nuragici costieri situati nelle rade del meridione e a occidente dell'Isola, furono i primi punti di contatto tra i commercianti fenici e gli antichi Sardi. Questi approdi costituivano dei piccoli mercati dove venivano scambiate le pi\u00f9 svariate mercanzie. Con il costante prosperare dei commerci, i villaggi si ingrandirono sempre di pi\u00f9, accogliendo stabilmente al loro interno l'esodo delle famiglie fenicie in fuga dal Libano. In questa lontana terra esse seguitarono a praticare il loro stile di vita, i loro propri usi, le proprie tradizioni e i loro culti di origine, apportando in Sardegna nuove tecnologie e conoscenze. Tramite matrimoni misti ed in un proficuo e continuo scambio culturale, i due popoli coabitarono pacificamente e i villaggi costieri divennero importanti centri urbani, organizzati in maniera simile alle antiche citt\u00e0 stato delle coste libanesi. I primi insediamenti sorsero a Karalis, a Olbia, a Nora (nei pressi di Pula), a Bithia, a Sulki nell'isola di Sant'Antioco, a Tharros nella penisola del Sinis, poi a Neapolis presso Guspini, e a Bosa. Contemporaneamente al prosperare in Sardegna di questi centri costieri, dall'altra parte del Mediterraneo, nel continente africano, nell'814 a.C. secondo la tradizione classica, nasceva Cartagine, e sessanta anni pi\u00f9 tardi, in quello italiano, nasceva Roma.\nUrbanesimo e scrittura.\nI Fenici introdussero in Sardegna una forma di aggregazione urbana fino ad allora sconosciuta agli autoctoni dei territori interni: la citt\u00e0. I clan nuragici abitavano in cantoni, ossia vasti territori ben definiti e controllati tramite torri nuragiche situate in punti strategici. Furono abilissimi nel progettare e costruire complessi agglomerati difensivi e a ridosso di questi, al di fuori delle mura, si situavano i villaggi, pronti ad essere evacuati in caso di attacco. Cos\u00ec come i Nuragici divisero l'isola in cantoni, cos\u00ec gli oramai \"Sardo-Fenici\" organizzarono i villaggi costieri in citt\u00e0 ben organizzate.\nUna stele sepolcrale datata al IX secolo a.C. rinvenuta a Nora e conservata nel Museo archeologico nazionale di Cagliari e secondo molti ricercatori tale stele costituisce anche la prima testimonianza attestante il nome scritto usato per denominare la Sardegna. Sulla stele compare infatti il toponimo \"SRDN\", senza vocali come consuetudine nelle antiche lingue semitiche.\nL'epoca d'oro dei Sardi nuragici.\nSecondo gli archeologi il periodo che va dal 900 a.C. al 500 a.C. corrisponde all'epoca d'oro della civilt\u00e0 nuragica. L'artigianato produsse ceramiche raffinate e strumenti sempre pi\u00f9 elaborati, mentre aument\u00f2 la qualit\u00e0 delle armi. Con il prosperare dei commerci i prodotti della metallurgia e i manufatti sardi raggiunsero ogni angolo del Mediterraneo, dalle coste siro-palestinesi a quelle spagnole e atlantiche. Intorno ai nuraghi, sempre pi\u00f9 complessi ed elaborati, le capanne nei villaggi aumentarono di numero e ci fu generalmente un ampio incremento demografico. Ma la vera conquista in quel periodo, secondo l'archeologo G. Lilliu, non fu tanto l'accuratezza nella cultura materiale, bens\u00ec l'organizzazione politica che ruotava intorno al parlamento del villaggio, nel quale un'assemblea composta dai capi e dalle persone pi\u00f9 influenti si riuniva per discutere sulle questioni pi\u00f9 importanti e sulla giustizia. Secondo l'illustre studioso questa forma di governo, bench\u00e9 non originale ed esclusivo della Sardegna, si ritrov\u00f2 intatto, dopo duemila anni, nello spirito delle \"coronas\" giudicali. In epoca recente i ricercatori hanno scoperto, in localit\u00e0 \"Mont'e Prama\", non lontano dall'antica citt\u00e0 di Tharros (luogo di contatto tra i Sardi nuragici e i nuovi arrivati Fenici), imponenti statue in pietra arenaria, rappresentanti guerrieri armati con archi e altre armi, segno eloquente che la civilt\u00e0 nuragica si evolveva verso forme sempre pi\u00f9 spettacolari ed imponenti.\nEspansione militare dei Punici.\nConosciute per loro prosperit\u00e0, le citt\u00e0 stato di Sardegna entrarono nell'orbita di espansione di Cartagine. Alla nascente potenza coloniale punica, proiettata verso la conquista delle rotte mercantili nel Mediterraneo occidentale, interessava non solo il controllo del territorio circostante i centri urbani costieri, ma anche le fertili pianure dell'entroterra, e soprattutto lo sfruttamento esclusivo delle ricche miniere di metalli, dominio fino ad allora delle genti nuragiche dell'interno. Ebbe inizio una lunga guerra che vide i Punici penetrare verso i territori dell'interno. Da Karalis arrivarono fino a Monastir e San Sperate, da Sulki fino al Monte Sirai, da Tharros occuparono il Sinis e si spinsero fino a Narbolia e a San Vero Milis, fondando in queste nuove terre i centri urbani di Othoca e di Cornus. Per alcuni archeologi le citt\u00e0 Fenicie della Sardegna si schierarono contro Cartagine. Secondo Piero Bartoloni, Sulki e la cittadina di Monte Sirai ad esempio, fondate dai Fenici e abitate come le altre citt\u00e0 fenicie della Sardegna sia da Fenici che da Nuragici, furono distrutte dai Cartaginesi verso la fine del VI secolo a.C..\nAl tentativo di colonizzazione segu\u00ec l'inevitabile reazione armata dei Sardi nuragici: in breve rioccuparono i territori invasi minacciando la distruzione delle citt\u00e0 costiere. La fortezza del Monte Sirai, baluardo avanzato dei Punici, fu ripetutamente attaccata e ripresa. Il tentativo di respingere l'invasione verso l'entroterra segna, verso il VI secolo a.C., l'entrata della Sardegna negli annali della Storia: la letteratura classica infatti ci d\u00e0 per la prima volta un resoconto preciso e datato su ci\u00f2 che stava accadendo sull'Isola.\nA difesa degli interessi punici, nel 540 a.C. Cartagine invi\u00f2 in Sardegna un suo esperto generale, gi\u00e0 vittorioso in Sicilia contro i Greci e da questi chiamato Malco (ossia il \"Re\"). Sbarcato nell'isola con un corpo di spedizione composto dalle \"\u00e9lite\" puniche, con il compito di liberare le citt\u00e0 costiere dall'incombente pericolo di annientamento, Malco trov\u00f2 ad aspettarlo la feroce ed organizzata resistenza dei Sardi nuragici. Travolti da continui attacchi e dalla sanguinosa guerriglia che si svilupp\u00f2 intorno ai loro movimenti, i Cartaginesi furono costretti a ritirarsi e a reimbarcarsi subendo ingenti perdite. Non furono le fortezze nuragiche per\u00f2 lo strumento di vittoria per i Sardi, ma i Punici furono sconfitti in scontri campali. L'intervento di Cartagine fu descritto dallo storico romano Marco Giuniano Giustino, e sembra che nella madrepatria questa sconfitta fu accolta come un disastro tanto da motivare successivamente ampie riforme civili e militari. Dopo questi avvenimenti, l'esercito fu potenziato e divenne il simbolo e lo strumento della volont\u00e0 di dominazione cartaginese.\nIn tale periodo, secondo gli studiosi, vi fu l'introduzione nell'isola di una malattia fino ad allora sconosciuta: la malaria. Si suppone che furono le truppe di Malco a portare in Sardegna le zanzare anofele, terribile flagello per gli isolani sino al 1946-50.\nDopo la vittoriosa battaglia navale del Mare Sardo contro i Greci focesi, i Punici al comando dei due fratelli Asdrubale e Amilcare, figli di Magone, nel 535 a.C. tentarono una nuova campagna militare per la conquista dell'Isola.\nNon si sa molto di tale spedizione, ma si suppone che l'avanzata cartaginese fu arrestata nuovamente nei Campidani, prima ancora di raggiungere le propaggini montuose delle zone interne. La resistenza dei Sardi fu nuovamente accanita e la guerriglia assai feroce. Di sicuro, venticinque anni dopo, nel 510 a.C., si combatteva ancora, ed in quell'anno i Punici persero in battaglia il generale Asdrubale. Gli sforzi tuttavia portarono a dei risultati se si pensa che nel 509 a.C. si pot\u00e9 stipulare il trattato con Roma che riconobbe a Cartagine il possesso della Sardegna.\nMa la convivenza armata tra i due popoli fu assai difficile e ripetutamente scoppiavano rivolte e ribellioni nelle comunit\u00e0 sardo-nuragiche dei territori occupati, costrette a pagare forti tasse e a sottostare a pesanti imposizioni come il divieto di coltivare in proprio la terra. I Nuragici persero il controllo dei centri minerari dell'Iglesiente dove i Punici assunsero il controllo diretto delle miniere, sfruttando la manodopera indigena per l'estrazione dei minerali. Nel 368 a.C., nonostante quasi un secolo di presenza cartaginese, scoppi\u00f2 l'ennesima ribellione. Per la durata di diversi decenni, i Sardi nuragici costrinsero gli eserciti cartaginesi a vere e proprie campagne militari per sedare le rivolte.\nAiutata dalla sua potente flotta, Cartagine riusc\u00ec per\u00f2 a controllare tutti i porti e imped\u00ec alle popolazioni nuragiche della parte settentrionale e orientale della Sardegna ogni commercio con l'esterno, assediando l'isola con un vero e proprio blocco navale. Il trattato del 348 tra Roma e Cartagine dimostra che i Punici raggiunsero un relativo controllo sulla Sardegna attuando un'accentuata occupazione territoriale nei Campidani, nel Sinis, in Trexenta, Marmilla e nel Sulcis-Iglesiente. Si costruirono opere di difesa a Nora, Monte Sirai, Kalari, Tharros e Bithia.\nLe citt\u00e0 stato.\nSe i Fenici urbanizzarono gli approdi lungo le coste, la documentazione storica si fa per\u00f2 pi\u00f9 ricca e dettagliata a partire dal VI e V secolo a.C. ossia durante i periodo cartaginese. I Punici importarono nei territori controllati un'organizzazione politica e sociale del tutto analoga a quella di Cartagine. Se le prime citt\u00e0 fenicie divennero autonome rispetto alle citt\u00e0-madri che si trovavano nel lontano Libano, trasformandosi loro stesse in citt\u00e0-stato, con proprie autonomie e propri territori e culture, con l'arrivo dei cartaginesi si ridussero ad una semplice estensione oltremarina della potente citt\u00e0-stato, perdendo la loro primitiva identit\u00e0 ed autonomia. Le citt\u00e0 restarono autonome nel controllo del territorio e nell'amministrazione civica, ma non nelle decisioni internazionali. Divennero sempre pi\u00f9 popolate e si specializzarono ulteriormente a seconda dei bisogni della nuova madre patria:\nIl limes.\nSi ritiene la durata della presenza punica in circa 271 anni, fino all'invasione romana nel 238 a.C. Durante questo periodo, alle continue guerre segu\u00ec una fase di assestamento, determinato dall'arresto della penetrazione cartaginese alle falde dei massicci montani della Barbagia e della dorsale del Goceano.\nPer difendersi dagli indigeni, venne tracciato un limes che andava da Padria a Macomer, Bonorva, Bolotana, Sedilo, Neoneli, Fordongianus, Samugheo, Asuni, Genoni, Isili, Orroli, Goni, Ballao fino alla foce del Flumendosa.\nMonete cartaginesi rinvenute all'interno dei territori liberi, fanno intuire che nonostante il \"limes\", tra i due popoli sussistevano interscambi commerciali. Vennero rinforzati i centri che sorgevano in prossimit\u00e0 della zona di confine e vennero fondati nuovi insediamenti nelle zone interne. A nord acquist\u00f2 grande importanza Alghero, venne fondata Olbia nella parte nord orientale dell'Isola e vennero costruiti i centri fortificati di Dorgali, Tertenia, Colostrai e Villaputzu, sempre sulla costa orientale.\nIl periodo nuragico finale.\nLa potente flotta cartaginese, controllando tutti i porti della parte sud occidentale e operando un completo blocco commerciale su tutti i porti e gli approdi della parte settentrionale, colpirono il libero commercio dei cantoni indipendenti della zona nuragica libera.\nPrivati delle terre pi\u00f9 fertili, dei centri minerari pi\u00f9 importanti, privati dei contatti commerciali con l'esterno, la civilt\u00e0 nuragica entr\u00f2 inesorabilmente in un periodo di forte decadenza, ossia la fase quinta (V\u00b0) ed ultima della sua storia. Tale periodo \u00e8 chiamato \"Nuragico finale\" e copr\u00ec un periodo di tempo che andava dal V secolo a.C. al II secolo a.C.\nLa federazione sardo-punica.\nNei territori invasi, ossia nell'anima semita della Sardegna, si svilupp\u00f2 a questo punto una cultura mista, formata dall'insieme di elementi culturali di entrambi i popoli. A tal proposito, l'archeologo Gennaro Pesce scrive: \nA partire dal V secolo a.C., anche i Sardi vennero ingaggiati come mercenari e combatterono per Cartagine nei territori d'oltremare. Il loro armamentario era sicuramente quello tradizionale ossia lo scudo rotondo, l'elmo cornuto, la spada lunga e la daga a foglia, il grande arco, il pugnale, ma gli studiosi non escludono che utilizzassero armi di tipo orientale, e di certo, gi\u00e0 dal III secolo a.C. l'inserimento dei Sardi nell'esercito cartaginese era giunto ad uno stadio cos\u00ec avanzato che gli stessi indigeni delle montagne (i \"Sardi pelliti\") combattevano per gli interessi sardo-cartaginesi contro Roma non pi\u00f9 da semplici mercenari, bens\u00ec da alleati a tutti gli effetti. Si cre\u00f2 nel tempo la situazione che nei territori sud occidentali la componente sardo-punica formava l\"'\u00e9lite\" negli eserciti mercenari, questi poi erano affiancati dalle truppe alleate dei Sardi pelliti abitanti i territori nuragici liberi.\nLa civilt\u00e0 sardo-punica.\nLe componenti della societ\u00e0 sarda durante la presenza punica nell'isola, secondo lo storico Gennaro Pesce, furono generalmente tre: quella semitica delle citt\u00e0 fenicie-cartaginesi, quella mediterranea rappresentata dagli indigeni nuragici, e quella libica composta dalle truppe mercenarie e dalle trib\u00f9 africane deportate dai Punici per i lavori nei campi e a tal proposito scrive: \nCome a Cartagine, anche nelle citt\u00e0 sardo-puniche esisteva un'aristocrazia orgogliosa dei propri antenati che venivano menzionati nelle epigrafi funerarie. Illustre rappresentante di tale classe dominante fu senza dubbio Ampsicora che, dopo la disfatta romana di Canne, condusse la lotta dei Sardo-punici contro i Romani. Dell'aristocrazia facevano parte i comandanti militari e i sacerdoti, mentre la truppa era composta principalmente da soldati mercenari stranieri. Una classe molto numerosa era quella dei servi. Tra questi, alcuni potevano formarsi una famiglia e possedere denaro per poi potersi affrancare. Questi erano utilizzati dai padroni per la sorveglianza di altri servi che invece non godevano di nessuna protezione legale.\nL'eredit\u00e0 di Cartagine, divenuta sostrato, rimase patrimonio del popolo sardo abitante la vasta pianura campidanese e i territori marini sud occidentali. La vitalit\u00e0 di quegli antichissimi germi culturali non venne meno, neanche durante la dominazione romana. Mescolati con la cultura indigena, vennero tramandati di generazione in generazione come parte di antichissima tradizione sarda vera e propria.\nL'economia.\nMentre in Africa esisteva la piccola propriet\u00e0, in Sardegna furono favoriti i medi e grandi proprietari terrieri. Nelle vaste e fertili pianure che da Othoca si estendevano sino a Kalari, furono favorite le colture intensive di grano. Secondo gli studiosi, questi territori rendevano a Cartagine non meno di 125.000 ettolitri di cereali ogni anno.\nIn quel periodo fu introdotto in Sardegna il cavallo e, accanto alla cerealicoltura, alla piantagione del lino, della palma, dell'ulivo, degli alberi da frutto e degli ortaggi, si intensific\u00f2 l'allevamento del bestiame bovino e ovino, lo sfruttamento delle miniere di piombo argentifero e di ferro, l'utilizzazione delle risorse marine mediante la pesca del tonno, delle sardine, del corallo e l'estrazione del sale. A tal proposito, significative sono le tracce di saline e di antiche peschiere scoperte presso i centri costieri di Bithia e presso Porto Pino, come molto indicative sono anche le lucerne puniche ritrovate dentro antiche miniere sulcitane. L'artigianato produsse rasoi votivi di bronzo, maschere ghignanti di terracotta, teste femminili e tutto un vasto repertorio di stele votive.\nLa religione.\nL'\u00e9lite locale si integr\u00f2 con quella cartaginese anche dal punto di vista religioso. Se dal punto di vista militare l'inserimento negli eserciti punici non fu mai totale, molto pi\u00f9 profonda fu la fusione culturale che si evidenziava significativamente nelle manifestazioni religiose. Gli storici sono concordi nell'affermare che i Punici stessi assimilarono ai propri culti quelli incontestabilmente indigeni, come quello del Sardus Pater e quello della Grande Madre analoga alla loro Astarte.\nAltri dei venerati erano: Sid Addir ad Antas; Baal, Amon e Tanit nei tofet; Astarte a Cagliari; Melqart a Tharros; Eshmun a Cagliari e a San Nicol\u00f2 Gerrei. Nei santuari di Villanovaforru, Sanluri, Santa Margherita di Pula \u00e8 documentato il culto per Demetra e Kore accettato a Cartagine nel 394 a.C. Lo storico Ferruccio Barreca, a tal proposito scrive: \nI tophet.\nSecondo i Fenici, la vita terrena si prolungava all'interno della tomba, dalla quale il defunto non tentava di uscire purch\u00e9 gli fosse stato assicurato lo stretto necessario, cio\u00e8 cibi e bevande e protezione divina contro i demoni. Generalmente si praticava l'incinerazione ma successivamente a questo rito in epoca punica si associ\u00f2 quello dell'inumazione. Ma uno dei tratti pi\u00f9 sorprendenti della religione fu quello caratterizzato dai sacrifici di bambini - i cui corpi venivano poi bruciati - offerti inizialmente al dio Baal e successivamente alla dea Tanit. Questi riti venivano chiamati \"Molk\" (Moloch secondo la Bibbia). Gli altari destinati a celebrarli erano edificati generalmente al di fuori della cinta muraria delle citt\u00e0, in posti chiamati \"tophet\". Nel 1889, a Nora, vennero scoperti i primi tophet ed in quel posto, come nei numerosi altri identificati successivamente, gli archeologi trovarono migliaia di urne d'argilla riempite di cenere e resti umani, nonch\u00e9 centinaia stele votive il cui scopo - probabilmente - era quello di prolungare nel tempo l'efficacia dei riti.\nUno di questi siti, quello di Sulki nell'isola di Sant'Antioco, ci \u00e8 pervenuto pressoch\u00e9 intatto tanto che ancora oggi \u00e8 possibile farsi un'idea abbastanza precisa di come esattamente si svolgevano le cerimonie. Gli archeologi si sono sempre chiesti se le immancabili reazioni di orrore suscitate sin dai tempi antichi dalla scoperta delle ceneri dei bambini, fosse realmente giustificata. In effetti, molte delle urne analizzate, non contenevano ceneri umane, ma semplicemente resti di animali come agnelli e capretti - si pensa\u00a0\u2013 usati in sostituzione degli umani. Alcuni archeologi, come F. Barrecca, hanno affermato che "}
{"id": "418006", "revid": "1005847", "url": "https://it.wikipedia.org/wiki?curid=418006", "title": "Elezioni presidenziali negli Stati Uniti d'America del 1944", "text": "Le elezioni presidenziali negli Stati Uniti d'America del 1944 si svolsero il 7 novembre, durante la seconda guerra mondiale. La sfida oppose il candidato repubblicano Thomas Edmund Dewey e il presidente democratico uscente Franklin Delano Roosevelt.\nPer la terza volta nella storia degli Stati Uniti, e per la seconda consecutiva, entrambi i candidati dei partiti principali provenivano dallo Stato di New York: era gi\u00e0 accaduto, oltre che quattro anni prima, anche nel 1904. Anche nel 1920 i principali candidati provenivano dal medesimo Stato, ma si trattava dell'Ohio."}
{"id": "418009", "revid": "44638", "url": "https://it.wikipedia.org/wiki?curid=418009", "title": "Romanzi", "text": ""}
{"id": "418010", "revid": "1005847", "url": "https://it.wikipedia.org/wiki?curid=418010", "title": "Elezioni presidenziali negli Stati Uniti d'America del 1948", "text": "Le elezioni presidenziali negli Stati Uniti d'America del 1948 si svolsero il 2 novembre. La sfida oppose il candidato repubblicano Thomas Edmund Dewey e il presidente democratico uscente Harry S Truman.\nQueste elezioni sono tuttora ricordate per uno dei pi\u00f9 clamorosi errori di previsione dei sondaggisti, che, sopravvalutando due candidati democratici dissidenti (il progressista Wallace e il segregazionista Thurmond), avevano attribuito un larghissimo vantaggio a Dewey, mentre risult\u00f2 eletto Truman con un largo margine di grandi elettori. Clamoroso fu il titolo del \"Chicago Tribune\" che, il giorno seguente, annunci\u00f2 la vittoria di Dewey, andando in stampa prim'ancora che lo spoglio giungesse a una ragionevole soglia d'attendibilit\u00e0, tanto pareva certa la vittoria dei repubblicani. L'inatteso fallimento sottrasse denaro e clienti alle agenzie sondaggistiche.\nLo \"slogan\" della campagna elettorale di Truman, \"Give 'em Hell\" (\"Date loro l'inferno\") compare nella bandiera di battaglia della portaerei a propulsione nucleare USS Harry S. Truman (CVN-75) a lui intitolata."}
{"id": "418011", "revid": "1516087", "url": "https://it.wikipedia.org/wiki?curid=418011", "title": "Giochi olimpici intermedi", "text": "I Giochi olimpici intermedi (in greco, \u039c\u03b5\u03c3\u03bf\u03bf\u03bb\u03c5\u03bc\u03c0\u03b9\u03b1\u03ba\u03bf\u03af \u0391\u03b3\u03ce\u03bd\u03b5\u03c2) si sono svolti ad Atene in Grecia dal 22 aprile al 2 maggio 1906.\nStoria.\nQuesta edizione intermedia, tenutasi tra la III Olimpiade e la IV Olimpiade, venne organizzata per celebrare il decimo anniversario del ripristino dei Giochi olimpici.\nLa Grecia ne approfitt\u00f2 per chiedere al Comitato Olimpico Internazionale di stabilire la citt\u00e0 di Atene sede permanente dei Giochi, ma il CIO rifiut\u00f2. Un compromesso stabil\u00ec che ad Atene si sarebbero tenuti dei Giochi quadriennali negli anni pari non olimpici. La decisione fu presa dal CIO nel corso del III Congresso Olimpico, tenutosi dal 9 al 14 giugno 1905. La manifestazione non ebbe la numerazione olimpica e inizialmente fu chiamata \"Jeux Internationaux Olympiques d'Ath\u00e8nes\".\nI Giochi \"Intermedi\", a differenza delle Olimpiadi del 1900 e del 1904, ebbero un grande successo di partecipazione e molte nazioni, specialmente europee, risposero con entusiasmo a questo nuovo appuntamento in terra ellenica. A causa dello stato di tensione pre-bellica tra la Grecia e l'Impero Ottomano, l'edizione del 1910 sfum\u00f2; lo scoppio della Prima guerra mondiale imped\u00ec lo svolgimento dell'edizione del 1914. In seguito l'iniziativa dei Giochi intermedi venne definitivamente abbandonata.\nI Giochi intermedi non vengono in ogni modo considerati come edizione ufficiale dei Giochi olimpici e la loro numerazione non \u00e8 compresa in quella delle edizioni dei Giochi olimpici. Ciononostante, il successo di questa edizione si rivel\u00f2 molto importante per il movimento olimpico, dopo i parziali insuccessi della II e della III Olimpiade.\nI vincitori.\nGli atleti statunitensi dominarono le gare di atletica, vincendone 11 su 21. Tre statunitensi, Martin Sheridan (lancio del disco e del peso), Ray Ewry (salto in alto e in lungo da fermo) e Paul Pilgrim (400 e 800 metri piani), vincono due ori a testa; Sheridan si aggiudica anche 3 medaglie d'argento. Sempre nell'atletica Archie Hahn e Jim Lightbody, pluriolimpionici a St. Louis (l'uno nello sprint e l'altro nel mezzofondo), riescono a bissare, rispettivamente nei 100 e 1500 metri; due ori andarono alla Svezia, con Lemming (giavellotto) e Mellander (pentathlon), due al Regno Unito con Leahy nell'alto e O'Connor nel triplo.\nVerner J\u00e4rvinen, il primo finlandese a competere ai giochi, vinse la gara del disco stile greco e fu terzo nella gara del disco stile libero. Tornato a casa, viene accolto come un eroe nazionale. La sua affermazione diede un fortissimo impulso alla nascita del movimento olimpico finnico.\nL'erede di Fidippide fu un canadese, Billy Sherring, che concluse la maratona in 2:51:23.6 davanti allo svedese Svanberg e all'americano Franck. Ben 4 medaglie (3 d'oro e 1 d'argento) premiarono il tiratore svizzero Louis Richardet mentre il francese Maxime Omer \"Max\" D\u00e9cugis vinse tutto il possibile nel tennis (3 ori, nel singolare, nel doppio maschile - in coppia con Maurice Germot - e nel doppio misto assieme a Marie Decugis). Il singolare femminile se lo aggiudic\u00f2 la greca Esm\u00e9e Simirioti.\nNel nuoto i 5 titoli in palio andarono a concorrenti di diversa nazionalit\u00e0: i 100 stile allo statunitense Charles Daniels, i 400 all'austriaco Otto Scheff, il miglio al britannico Henry Taylor e la staffetta 4x250 all'Ungheria che schierava J\u00f3zsef \u00d3nody, Henrik Haj\u00f3s, Geza Kiss e Zolt\u00e1n Halmay; la gara di tuffi se l'aggiudic\u00f2 il tedesco Gottlob Walz.\nFra gli italiani primeggiarono il ciclista Francesco Verri e i membri dell'equipaggio di \"Italia 1\" (Bruna, Fontanella e Cesana); il ciclista mantovano e i canottieri tornarono in patria con 3 medaglie d'oro ciascuno. Il bolognese Domenico Cotti (1881-1960), in seguito docente di educazione fisica nei Licei classici della sua citt\u00e0 (il \"Galvani\" e il \"San Luigi\"), vinse una medaglia nel salto con l'asta.\nAlberto Braglia (3 futuri ori tra Londra e Stoccolma) si aggiudic\u00f2 2 argenti nella ginnastica; nella scherma, i nostri due unici rappresentanti, Gandini e Cesarano, ottennero entrambi il podio.\nNel torneo di calcio la selezione danese ebbe la meglio sulle citt\u00e0 \"internazionali\" di Smirne e Salonicco, mentre la selezione greca fu quarta e ultima; erano assenti i maestri inglesi.\nLa conclusione.\nQuest'edizione \"intermedia\" si concluse il 2 maggio fra la soddisfazione degli organizzatori e degli atleti che, al contrario di quelli che avevano gareggiato a Parigi e St. Louis, erano convinti di avere preso parte a una vera olimpiade. Questa edizione, invece, non sar\u00e0 mai considerata ufficiale e l'ultimo tentativo fatto in tal senso fallir\u00e0 nel 1949, quando la proposta di numerarla come \"3b\" verr\u00e0 respinta da una commissione presieduta da Avery Brundage, futuro presidente del CIO.\nDiscipline sportive.\nAi Giochi olimpici intermedi si svolsero 78 eventi, di 14 discipline, comprese in 12 sport."}
{"id": "418013", "revid": "237256", "url": "https://it.wikipedia.org/wiki?curid=418013", "title": "Rachmaninov", "text": ""}
{"id": "418015", "revid": "287204", "url": "https://it.wikipedia.org/wiki?curid=418015", "title": "Origanum", "text": "Origanum \u00e8 un genere di piante spermatofite dicotiledoni della famiglia delle Lamiaceae.\nEtimologia.\nIn tempi moderni, prima ancora di Carl von Linn\u00e9 \u00e8 stato il botanico francese Joseph Pitton de Tournefort (Aix-en-Provence, 5 giugno 1656 \u2013 Parigi, 28 dicembre 1708) a denominare queste piante. In realt\u00e0 l'etimologia del nome del genere si pu\u00f2 far risalire a 2000 anni prima presso i greci, forse da Teofrasto (371 a.C. \u2013 Atene, 287 a.C.) un filosofo e botanico greco antico, discepolo di Aristotele, autore di due ampi trattati botanici che per primo ha usato questo nome per un'erba aromatica. \"Origanum\" \u00e8 formato da due parole \"\u00f2ros\" (= monte) e \"gan\u00e0o\" (= io mi compiaccio) che insieme potrebbero alludere ad un concetto di \"delizia della montagna\" o anche \"bellezza, luminosit\u00e0, ornamento, gioia della montagna\", oppure perch\u00e9 cresce bene in montagna o nei piani alti delle zone assolate.\nIl nome scientifico del genere \u00e8 stato definito da Linneo (1707 \u2013 1778), conosciuto anche come Carl von Linn\u00e9, biologo e scrittore svedese considerato il padre della moderna classificazione scientifica degli organismi viventi, nella pubblicazione \"Species Plantarum - 2. 1753\" del 1753.\nDescrizione.\nQueste piante arrivano ad una altezza massima di . La forma biologica prevalente \u00e8 emicriptofita scaposa (H scap), ossia sono piante erbacee, a ciclo biologico perenne, con gemme svernanti al livello del suolo e protette dalla lettiera o dalla neve e sono dotate di un asse fiorale eretto e spesso privo di foglie. Sono presenti anche altre forme biologiche come camefita suffruticosa (Ch suffr), ossia piante perenni e legnose alla base (subarbustive), con gemme svernanti poste ad un'altezza dal suolo tra i 2 ed i 30\u00a0cm (le porzioni erbacee seccano annualmente e rimangono in vita soltanto le parti legnose). Tutta la pianta \u00e8 aromatica.\nRadici.\nLe radici sono secondarie generate da un fittone. I fittoni possono essere obliqui e pi\u00f9 o meno legnosi.\nFusto.\nLa parte aerea del fusto \u00e8 ascendente (talvolta prostrata alla base) ed eventualmente ramosa (ma i rami inferiori sono sterili). Il fusto \u00e8 pubescente, talvolta legnoso, ed ha una sezione quadrangolare a causa della presenza di fasci di collenchima posti nei quattro vertici, mentre le quattro facce sono concave.\nFoglie.\nLe foglie lungo il fusto sono disposte in modo opposto (in genere a 2 a 2). Sono picciolate con una lamina a forma lanceolata oppure ovata, spesso asimmetrica alla base; i bordi sono dentellati. Le foglie sono colorate di verde. Le stipole sono assenti.\nInfiorescenza.\nL'infiorescenza \u00e8 sia corimboso-ramosa, formata da densi glomeruli ovali, che panicolata, formata da dense spighe peduncolate con forme pi\u00f9 o meno ovate e fiori (non molti - massimo 8-10); i fiori sono sessili. Alla base del glomerulo/spiga sono presenti due brattee violaceo-purpuree o verdi con forme ovali-rombiche cigliate sui bordi e con la superficie pelosa; possono essere (oppure no) ricoperte di ghiandole. \nFiore.\nI fiori sono ermafroditi, zigomorfi, tetrameri (4-ciclici), ossia con quattro verticilli (calice \u2013 corolla \u2013 androceo \u2013 gineceo) e pentameri (5-meri: la corolla e il calice - il perianzio - sono a 5 parti). Raramente i fiori sono poligamo-dioici (fiori ermafroditi e femminili su piante distinte come in \"Origanum vulgare\").\nFrutti.\nIl frutto \u00e8 uno schizocarpo composto da 4 nucule. La forma \u00e8 ovoide (con apice arrotondato) con superficie glabra e liscia. Il colore \u00e8 marrone.\nDistribuzione e habitat.\nLe specie di questo genere (circa 40 - 50) sono originarie soprattutto del bacino del Mediterraneo (ma alcune specie sono presenti anche in Asia) e prediligono habitat temperato-caldi. Circa il 60% dei taxa crescono in Anatolia, questo potrebbe indicare tale area geografica come il centro di origine delle specie di \"Origanum\". In questa regione \u00e8 inoltre alto il tasso di endemismo.\nDelle tre specie presenti sul territorio italiano, due si trovano nell'arco alpino. La tabella seguente mette in evidenza alcuni dati relativi all'habitat, al substrato e alla distribuzione delle specie alpine.\nTassonomia.\nLa famiglia di appartenenza del genere (Lamiaceae), molto numerosa con circa 250 generi e quasi 7000 specie, ha il principale centro di differenziazione nel bacino del Mediterraneo e sono piante per lo pi\u00f9 xerofile (in Brasile sono presenti anche specie arboree). Per la presenza di sostanze aromatiche, molte specie di questa famiglia sono usate in cucina come condimento, in profumeria, liquoreria e farmacia. Attualmente con le moderne tecniche di analisi di tipo filogenetico del DNA la famiglia Lamiaceae \u00e8 stata suddivisa in 7 sottofamiglie: il genere \"Origanum\" \u00e8 descritto nella trib\u00f9 Mentheae (sottotrib\u00f9 Menthinae) appartenente alla sottofamiglia Nepetoideae.\nLe specie del genere \"Origanum\", tradizionalmente, nella flora spontanea italiana sono suddivise in due sezioni con i seguenti caratteri:\nIl numero cromosomico delle specie di questo genere \u00e8 2n = 30 (32).\nFilogenesi.\nLe relazioni filogenetiche all'interno del genere sono complicate dalla presenza di diversi ibridi (fino a 18 ibridi riconosciuti). I limiti generici di questo gruppo sono sempre stati oggetto di discussioni tassonomiche. In passato (quando il nome della famiglia era \"Labiate\") il genere \"Origanum\" era descritto all'interno della trib\u00f9 \"Saturejeae\" . Inoltre alcuni Autori dividevano le specie in due generi diversi: \"Origanum\" e \"Majorana\" . Secondo la revisione tassonomica di Ietswaart (1980), ampiamente accetta, il genere \u00e8 suddiviso in 10 sezioni in base alla forma e alle dimensioni delle brattee e del calice:\nA questo elenco si devono aggiungere altre 6 specie descritte dopo il 1980.\nUn recente studio sulla sezione \"Majorana\" (formato dalle specie \"O. majorana\", \"O. onites\", \"O. syriacum\" e \"O. dubium\" - quest'ultima specie \u00e8 considerata da alcune checklist un sinonimo o una variet\u00e0 di \"O. majorana\"), basato su alcune sequenze di DNA, ha evidenziato la discendenza diretta di \"O. majorana\" da \"O. syriacum\", e una origine ibridogena di \"O. dubium\" tra \"O. onites\", \"O. syriacum\" e una terza specie non meglio identificata.\nAll'interno della sottotrib\u00f9 Menthinae il genere \"Origanum\" appartiene al clade mediterraneo (l'altro clade \u00e8 relativo la Nuovo Mondo). Inoltre \u00e8 \"gruppo fratello\" del genere \"Thymus\" (insieme formano un clade ben supportato).\nSpecie spontanee italiane.\nPer meglio comprendere ed individuare le varie specie del genere (solamente per le specie spontanee della flora italiana) l\u2019elenco seguente utilizza in parte il sistema delle chiavi analitiche (vengono cio\u00e8 indicate solamente quelle caratteristiche utili a distingue una specie dall'altra).\nElenco delle specie.\nElenco completo delle specie di \"Origanum\" compresi gli ibridi riconosciuti:\nIbridi\nSinonimi.\nL'entit\u00e0 di questa voce ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:\nUsi.\nFarmacia.\nL'origano non \u00e8 importante solo per il suo utilizzo in cucina ma anche per le sue numerose propriet\u00e0 terapeutiche. I suoi principi attivi sono principalmente i fenoli Timolo e Carvacrolo oltre a grassi, proteine, sali minerali, vitamine e carboidrati.\nLe sue propriet\u00e0 terapeutiche sono: antalgico, antisettico, analgesico, antispasmodico, espettorante, stomachico e tonico. Il suo olio essenziale \u00e8 molto utilizzato nell'aromaterapia. I suoi infusi sono consigliati contro la tosse, le emicranie, i disturbi digestivi e i dolori di natura reumatica svolgendo una funzione antinfiammatoria.\nCucina.\nL'origano \u00e8 una delle erbe aromatiche pi\u00f9 utilizzate nella cucina mediterranea in virt\u00f9 del suo intenso e stimolante profumo. Si usa in innumerevoli preparazioni su carni e su pesce, nelle insalate e sulla pizza. Le cucine dell'Italia meridionale e della Sicilia ne fanno grande uso.\nAltri usi.\nL'origano \u00e8 anche un buon repellente per le formiche: basta cospargerlo nei luoghi frequentati e ricordarsi di sostituirlo spesso per tenerle lontane. Inoltre \u00e8 una pianta mellifera e si pu\u00f2 ottenere del miele in alcune zone dove l'origano \u00e8 molto diffuso. vale la stessa cosa per la maggiorana, ma la pianta \u00e8 pi\u00f9 piccola e meno diffusa dell'origano, e il miele di questa si trova solo mescolato in altri.\nAdulterazione.\nSono noti casi in cui in Turchia diluiscono l'origano in polvere con il sommacco per diminuirne il costo e in Francia le ditte commerciali di aromi si fanno concorrenza sul prezzo, diluendolo ulteriormente, con foglie giovani di ulivo..\nAltre notizie.\nNel linguaggio dei fiori l'Origano da sempre \u00e8 stata considerata una pianta che d\u00e0 sollievo, conforto e salute\nDelle piante di \"Origanum\" si nutrono le larve di alcuni lepidotteri, come ad esempio \"Coleophora albitarsella\".\nIn altre lingue l'origano viene cos\u00ec chiamato:\nRiconoscimenti.\nL'origano, su indicazione della Regione siciliana, \u00e8 stato riconosciuto ufficialmente come prodotto tipico siciliano e inserito nella lista dei prodotti agroalimentari tradizionali italiani (P.A.T) del Ministero delle politiche agricole alimentari e forestali (Mipaaf)."}
{"id": "418016", "revid": "79845110", "url": "https://it.wikipedia.org/wiki?curid=418016", "title": "Origano", "text": ""}
{"id": "418019", "revid": "363629", "url": "https://it.wikipedia.org/wiki?curid=418019", "title": "Secondo dopoguerra", "text": ""}
{"id": "418020", "revid": "1543377", "url": "https://it.wikipedia.org/wiki?curid=418020", "title": "Liasi", "text": "In biochimica una liasi () \u00e8 un enzima che catalizza la rottura di diversi legami chimici attraverso processi differenti dall'idrolisi e dalla ossidazione, spesso producendo un nuovo doppio legame o una nuova struttura aromatica.\nUna tipica reazione catalizzata da una liasi potrebbe essere la seguente:\nATP \u2192 cAMP + PPi\nLe liasi differiscono dagli altri enzimi in quanto necessitano di un solo substrato per catalizzare la reazione in una direzione e di due substrati per catalizzarla in senso inverso.\nNomenclatura.\nIl nome sistematico di ogni liasi \u00e8 composto nel modo seguente: \"\"[Nome gruppo funzionale]\" liasi\". I nomi utilizzati comunemente, in ogni caso, includono decarbossilasi, deidratasi, aldolasi. Quando la reazione in senso inverso \u00e8 quella biochimicamente pi\u00f9 importante, l'enzima \u00e8 comunemente chiamato sintasi. Tale termine, in ogni caso, non va confuso con sintetasi: le sintetasi, che appartengono al gruppo delle ligasi, utilizzano molecole come ATP per catalizzare la reazione.\nClassificazione.\nLa classificazione degli enzimi mediante numero EC inserisce le liasi nella categoria EC 4. Esistono anche 7 ulteriori suddivisioni"}
{"id": "418032", "revid": "16157", "url": "https://it.wikipedia.org/wiki?curid=418032", "title": "Passione di Sordevolo", "text": ""}
{"id": "418033", "revid": "16157", "url": "https://it.wikipedia.org/wiki?curid=418033", "title": "Passione di sordevolo", "text": ""}
{"id": "418034", "revid": "116783611", "url": "https://it.wikipedia.org/wiki?curid=418034", "title": "Antonio Pizzuto", "text": "Biografia.\nAntonio (anagraficamente Antonino) Pizzuto nasce in una famiglia agiata e dotta, formata dal padre Giovanni, avvocato e proprietario terriero, e dalla madre Maria, poetessa. Il suo percorso di studi inizia nella scuola Vittorino da Feltre e prosegue nel ginnasio Meli e nel liceo Vittorio Emanuele II, dove ebbe l'occasione di conoscere Salvatore Spinelli. Nel 1915 si laurea in Giurisprudenza e nel 1918 \u00e8 arruolato, con il grado di Vicecommissario, nella Polizia di Stato. Nel 1922 consegue la laurea in Filosofia, con una tesi sullo scetticismo di Hume, ispirata al 'fenomenismo' di Cosmo Guastella. Nel 1930, viene chiamato a Roma, al Ministero dell'Interno, con incarichi nella Polizia Internazionale (la futura Interpol) che lo portano in vari paesi europei (Austria, Francia, Inghilterra, Germania, Danimarca, Romania) e negli U.S.A. Rappresenta la polizia italiana ai funerali di Reinhard Heydrich,e in quell'occasione gli viene fatto visitare il campo di concentramento di Oranienburg. Nel dopoguerra, \u00e8 vicequestore di Trento, questore di Bolzano e di Arezzo Nel 1950 va in pensione, stabilendo la propria residenza a Roma.\nTraduttore dal greco e latino, Pizzuto \u00e8 stato anche un profondo conoscitore della lingua inglese, francese e tedesca, da cui ha tradotto un'opera di Kant. Si \u00e8 dedicato anche alla stesura di molti romanzi e ad alcune traduzioni. Inizia la sua carriera di narratore nel 1912, quando pubblic\u00f2 la novella \"Rosalia\". Nel 1938, con lo pseudonimo di \"Heis\", pubblica il suo primo romanzo, l'autobiografico \"Sul ponte di Avignone\". La sua vera nascita come scrittore arriva solo dopo la pensione, con la stesura delle \"Memorie di un questore\" e del romanzo \"Cos\u00ec,\" e con le collaborazioni al periodico \"Polizia Moderna\", per il quale scrive racconti e saggi, e con la rivista filosofica \"Sophia\" dove pubblica recensioni e traduzioni. Nel 1959 ripubblica \"Signorina Rosina\" (gi\u00e0 apparso, per l'editore Macchia, nel 1956) grazie all'appoggio di Romano Bilenchi e Mario Luzi. I suoi scritti sono ricchi di citazioni colte e di novit\u00e0 lessicali e si liberano progressivamente dalle regole temporali, sintattiche e grammaticali che caratterizzano la documentazione storica. Riproduce anche il flusso di coscienza, gi\u00e0 impiegato da tanti scrittori del Novecento. La sua opera \u00e8 stata apprezzata, tra gli altri, dal filologo e critico Gianfranco Contini, al quale fu legato da una profonda amicizia."}
{"id": "418036", "revid": "549034", "url": "https://it.wikipedia.org/wiki?curid=418036", "title": "PUREX", "text": "PUREX \u00e8 un processo tecnologico di recupero di uranio e plutonio dal combustibile nucleare esaurito basato sull'estrazione liquido-liquido.\nL'acronimo sta per l'espressione inglese \"plutonium and uranium recovery by extraction\", ovvero \"recupero di uranio e plutonio per estrazione\".\nIl combustibile esausto - uranio e plutonio inquinati dai prodotti delle loro fissioni - viene disciolto in acido nitrico e la soluzione viene filtrata, in modo da rimuovere le particelle solide rimaste insolute che potrebbero disturbare l'estrazione successiva, stabilizzando l'eventuale formazione di un'emulsione.\nIl combustibile viene disciolto ottenendo una soluzione che, a seconda del grado di bruciamento del combustibile, contiene circa 250-300 g/L di uranio, fino a 3 g/L di plutonio e fino a 100 mg/L di nettunio.\nL'azione ossidante dell'acido nitrico provoca lo sviluppo di vapori di iodio elementare (I2) e l'ossidazione del plutonio allo stato di ossidazione +4, per il quale l'efficienza dell'estrazione \u00e8 massima.\nPer trattamento con una soluzione al 30% di tributilfosfato (TBP) in cherosene, vengono quindi estratti l'uranio ed il plutonio, che passano nella fase organica in forma di ioni complessi metallo-tributilfosfato, mentre gli altri elementi rimangono nella fase acquosa nitrica. L'efficienza dell'estrazione \u00e8 favorita da alte concentrazioni di acido nitrico.\nDurante la prima fase di estrazione nella fase organica migrano uranio, nettunio, plutonio, gli attinoidi americio e curio ed una serie di prodotti di fissione (terre rare, rutenio, zirconio, niobio, etc.). Per aumentare la purezza in uranio e plutonio, la fase organica viene successivamente lavata con soluzioni di acido nitrico e nitrato d'ammonio; in questo modo uranio e plutonio restano nella fase organica, mentre una parte significativa dei prodotti di fissione viene allontanata.\nSuccessivamente viene condotta la separazione di uranio e plutonio. L'impianto si compone di due zone, una dove avviene la separazione vera e propria ed una successiva in cui il plutonio viene lavato dall'uranio non separato. La separazione viene operata tramite un'estrazione con una soluzione acquosa di sali di ferro(II) o uranio(IV), che riducono il plutonio allo stato di ossidazione +3 rimuovendolo - insieme a parte dell'uranio - dalla fase organica. La purificazione della soluzione di plutonio avviene nella seconda zona, per estrazione con altra soluzione organica fresca che verr\u00e0 combinata alla fase organica proveniente dall'estrazione precedente.\nLa fase organica da cui \u00e8 stato estratto il plutonio, che ora contiene principalmente il complesso di uranio, viene quindi lavata con acido nitrico diluito; l'uranio passa nella fase acquosa, mentre la fase organica si avvia ad essere riciclata per essere impiegata in una nuova estrazione.\nA questo primo ciclo di separazione ne segue generalmente un secondo (ed in alcuni impianti anche un terzo, detto di affinaggio) allo scopo di allontanare ulteriormente le tracce dei prodotti di fissione e del plutonio residuo e aumentare la purezza dell'uranio recuperato (fino a 10 ppm di plutonio nell'uranio). Le operazioni sono analoghe a quelle del primo ciclo. \nDal secondo (o dal terzo) ciclo di separazione si ottengono soluzioni di nitrato di uranile e di nitrato di plutonio che vengono successivamente convertite in diossido di uranio e diossido di plutonio."}
{"id": "418038", "revid": "442595", "url": "https://it.wikipedia.org/wiki?curid=418038", "title": "Diagramma delle classi", "text": ""}
{"id": "418040", "revid": "1982", "url": "https://it.wikipedia.org/wiki?curid=418040", "title": "To The 5 Boroughs", "text": ""}
{"id": "418045", "revid": "237256", "url": "https://it.wikipedia.org/wiki?curid=418045", "title": "Alexandr Matrasov", "text": ""}
{"id": "418047", "revid": "287204", "url": "https://it.wikipedia.org/wiki?curid=418047", "title": "La moglie dell'uomo che viaggiava nel tempo", "text": "La moglie dell'uomo che viaggiava nel tempo (\"The Time Traveler's Wife\") \u00e8 un romanzo fantastico del 2003 di Audrey Niffenegger. Si tratta di una storia d'amore non convenzionale che \u00e8 incentrata su un uomo che per un difetto genetico si trova, senza volerlo, a viaggiare nel tempo e della moglie, un'artista, che ha conosciuto quando era piccola.\n\u00c8 stato edito in italiano nel 2005 da Arnoldo Mondadori Editore.\nTrama.\nIl romanzo racconta la storia di Henry DeTamble e di sua moglie, Clare Abshire. Henry ha una rarissima malattia genetica a causa della quale si trova involontariamente a viaggiare nel tempo. \u00c8 incapace di controllare il momento della partenza, il luogo di arrivo o quanto durer\u00e0 il viaggio. Le sue destinazioni sono legate al suo subconscio; infatti Henry si ritrova spesso in luoghi che ha visitato o visiter\u00e0 in seguito. Lo stress pu\u00f2 spesso scatenare il viaggio nel tempo; Henry ricorre al jogging (e al sesso) come tecnica per mantenere la calma e restare nel presente.\nHenry non pu\u00f2 portare niente con s\u00e9 nel futuro o nel passato, nemmeno le otturazioni dei denti. Compare sempre nudo e deve darsi da fare per trovare vestiti, cibo e riparo senza venire picchiato o arrestato. Accumula un gran numero di tecniche di sopravvivenza (tra cui furto con destrezza e apertura di serrature) per riuscire a cavarsela. Apprende molte di queste tecniche da versioni pi\u00f9 vecchie di se stesso, che incontra in viaggi nel futuro.\nClare Abshire proviene da una famiglia ricca, frequenta una scuola cattolica e poi si trasferisce a Chicago per frequentare un istituto d'arte. Alla fine diviene un'artista che crea sculture modellando diversi tipi di carta.\nHenry viaggia nel tempo nell'infanzia di Clare molte volte, a partire da quando lei ha sei anni. Le dice le date in cui verr\u00e0 a trovarla in futuro, che lei trascrive in un diario per attendere le sue visite. Henry la visita molte volte tra l'infanzia e l'adolescenza e inavvertitamente le rivela che in futuro si sposeranno. L'ultima visita avviene per il diciottesimo compleanno di Clare, dopo di che resteranno separati per due anni fino a che non si incontreranno finalmente nel tempo reale per entrambi.\nQuando la ventenne Clare incontra il ventottenne Henry, lui non l'ha mai vista prima, mentre lei conosce invece la maggior parte della sua vita. Il passato di Clare \u00e8 ancora nel futuro di Henry. Henry comincia ad avere esperienza degli eventi nell'infanzia di Clare nello stesso periodo in cui si incontrano nella vita adulta nel presente. Nel romanzo, il futuro non pu\u00f2 essere cambiato e molti eventi tragici sono adombrati nel passato.\nClare e Henry si sposano, ma hanno difficolt\u00e0 ad avere un figlio a causa della sua malattia genetica. Dopo sei aborti, Henry rinuncia e ricorre alla vasectomia. In seguito, una versione passata di Henry viaggia nel futuro e mette incinta Clare. In tal modo ella ha una figlia di nome Alba, a cui viene diagnosticata la stessa malattia del padre. Prima che lei nasca, Henry viaggia nel futuro e incontra Alba a dieci anni. Le circostanze la obbligano a rivelargli che \u00e8 morto quando lei aveva cinque anni.\nPoco dopo, Henry viaggia nel tempo in una localit\u00e0 in pieno inverno, dove non \u00e8 in grado di trovare un riparo. In seguito alla gangrena causata dall'ipotermia, al ritorno nel presente gli vengono amputati entrambi i piedi, che il libro aveva evidenziato essere il suo principale mezzo di sopravvivenza. Non molto dopo, Henry \"viaggia\" nel mezzo dei boschi del Michigan durante la stagione dei cervi e viene colpito fatalmente dal fratello di Clare. Ritorna nel presente e muore tra le braccia della moglie.\nClare \u00e8 devastata dalla morte di Henry e si sente incapace di vivere senza di lui. Trova una lettera di Henry che descrive un incontro che ha avuto con lei nel suo futuro, quando lei \u00e8 ormai anziana. Henry non vuole che Clare lo aspetti, ma desidera che lei sappia che si rivedranno ancora perch\u00e9 l'amore non conosce confini e trascende il tempo e la morte. Clare arriva quindi fino alla vecchiaia e finalmente riceve l'ultima visita di Henry.\nAdattamento cinematografico.\nI diritti del libro sono stati acquistati da Brad Pitt e nel 2009 \u00e8 stato realizzato un adattamento cinematografico del romanzo intitolato \"Un amore all'improvviso\", diretto da Robert Schwentke con protagonisti Eric Bana e Rachel McAdams."}
{"id": "418048", "revid": "60765", "url": "https://it.wikipedia.org/wiki?curid=418048", "title": "Intero di Eisenstein", "text": "In matematica, un intero di Eisenstein, dal nome del matematico Ferdinand Eisenstein, \u00e8 un numero complesso della forma:\ndove \"a\" e \"b\" sono numeri interi e\n\u00e8 una radice cubica dell'unit\u00e0. Gli interi di Eisenstein formano un reticolo triangolare nel piano complesso, a differenza degli interi gaussiani che formano un reticolo rettangolare nel piano complesso.\nPropriet\u00e0.\nGli interi di Eisenstein formano un anello commutativo di numeri algebrici nel campo dei numeri algebrici Q(\u221a\u22123). Essi formano anche un dominio Euclideo.\nPer vedere che gli interi di Eisenstein sono interi algebrici si noti che ogni \"z\" = \"a\" + \"b\"\u03c9 \u00e8 una radice del polinomio monico\nIn particolare, \u03c9 soddisfa l'equazione\nIl gruppo delle unit\u00e0 nell'anello degli interi di Eisenstein \u00e8 un gruppo ciclico formato dalle radici dell'unit\u00e0 seste nel piano complesso. In particolare esse sono\nquesti interi di Eisenstein sono gli unici con valore assoluto unitario.\nIl prodotto di due interi di Eisenstein (\"a\" + \"b\u03c9)\" per (\"c\" + \"d\u03c9)\" si scrive esplicitamente come\nLa norma di un intero di Eisenstein \u00e8 semplicemente il quadrato del suo modulo, ed \u00e8 data da\nIl coniugato di \"\u03c9\" soddisfa la relazione\nNumeri primi di Eisenstein.\nSe \"x\" e \"y\" sono interi di Eisenstein, si dice che \"x\" \"divide\" \"y\" se esiste un intero di Eisenstein \"z\" tale che\nQuesto estende la nozione di divisibilit\u00e0 per i numeri interi ordinari. Inoltre si pu\u00f2 estendere la nozione di primalit\u00e0; un intero di Eisenstein non unitario \"x\" \u00e8 un primo di Eisentein se i suoi unici divisori sono nella forma \"ux\" e \"u\" dove \"u\" \u00e8 una qualunque delle sei unit\u00e0.\nSi pu\u00f2 dimostrare che un numero primo ordinario (o \"primo razionale\") della forma formula_8 pu\u00f2 essere fattorizzato in formula_9 e quindi non primo negli interi di Eisentein. Inoltre, un numero della forma \"x\"2 \u2212 \"xy\" + \"y\"2 \u00e8 un primo razionale se e solo se \"x\" + \u03c9\"y\" \u00e8 un primo di Eisentein.\nDominio Euclideo.\nL'anello degli interi di Eisentein forma un dominio Euclideo la cui norma \"v\" \u00e8\nQuesto pu\u00f2 essere dimostrato immergendo gli interi di Eisenstein nei numeri complessi:\npoich\u00e9\ne poich\u00e9\nsegue che"}
{"id": "418053", "revid": "32698", "url": "https://it.wikipedia.org/wiki?curid=418053", "title": "Radice cubica dell'unit\u00e0", "text": ""}
{"id": "418055", "revid": "125619647", "url": "https://it.wikipedia.org/wiki?curid=418055", "title": "Favaro Veneto", "text": "F\u00e0varo Veneto \u00e8 una localit\u00e0 del comune di Venezia situata nella terraferma. \u00c8 il centro principale della municipalit\u00e0 di Favaro Veneto (che comprende anche gli abitati di Ca' Noghera, Ca' Solaro, Campalto, Dese e Tessera). L'intera municipalit\u00e0 conta abitanti.\nGeografia fisica.\nFavaro rappresenta l'estremit\u00e0 orientale della conurbazione della terraferma veneziana, confinando ad ovest con la Municipalit\u00e0 di Mestre-Carpenedo. La zona orientale della municipalit\u00e0 \u00e8 ancora caratterizzata da una vasta area rurale, che si estende dal Dese sino alla gronda lagunare, mentre nell'area settentrionale sorge parte del Bosco di Mestre.\nDal punto di vista urbanistico, il centro del paese si trovava a nord dell'attuale piazza, nella zona dell'antica chiesa di Sant'Andrea. Nell'Ottocento, istituito il comune autonomo di Favaro, si decise di installare il municipio pi\u00f9 a sud, in posizione pi\u00f9 baricentrica rispetto al territorio (comprendente anche Campalto, Tessera e Dese). Fu cos\u00ec realizzata l'attuale piazza Pastrello, all'incrocio dei due assi stradali principali, l'arteria ovest-est \"strada di Favaro\"-\"via Spigarola\" (oggi via San Don\u00e0-via Triestina, che conduce all'Aeroporto \"Marco Polo\") e l'arteria sud-nord \"strada dei Gobbi\"-\"strada Desariola\" (oggi via Gobbi-via Altinia). Lo sviluppo urbanistico del secondo dopoguerra si \u00e8 pure basato su questa situazione, sicch\u00e9 l'espansione edilizia si \u00e8 indirizzata lungo le quattro strade.\nStoria.\nLa borgata ha origini medievali e, fino alla sua espansione nel XX secolo, era un paese di campagna ad economia prevalentemente agricola. Deve il suo nome alla probabile esistenza di una rinomata bottega fabbrile (\"favaro\" in lingua veneta significa \"fabbro\").\nOriginariamente l'area di Favaro si caratterizzava per la presenza di boschi e aree paludose collegate alla Laguna Veneta. Solo con le opere idrauliche realizzate dalla Serenissima dal XVI secolo e continuate con le bonifiche avvenute tra l'Otto e il Novecento il territorio fu reso coltivabile ed abitabile, contribuendo anche all'espansione urbana del paese.\nFavaro Veneto fu deputazione Comunale del distretto di Mestre dal 1816 al 1866 sotto la reggenza austriaca; fu poi comune sotto il Regno d'Italia, amministrando anche le localit\u00e0 facenti parte dell'odierna Municipalit\u00e0, fino al 1926, quando venne accorpato al comune di Venezia per volont\u00e0 del governo Mussolini con il R.D. 15 luglio 1926, n. 1317, in G.U. n. 183 del 9 agosto 1926.\nMonumenti e luoghi d'interesse.\nA Favaro sorgono tre chiese parrocchiali. La pi\u00f9 antica (\u00e8 citata gi\u00e0 nel XIII secolo, ma l'attuale edificio \u00e8 del 1874) \u00e8 quella di Sant'Andrea Apostolo, affiancata da un campanile alto 57,62 m e notevolmente pendente (lo strapiombo in sommit\u00e0 misura ).\nLe altre due sono pi\u00f9 recenti, essendo sorte in concomitanza con lo sviluppo urbano del dopoguerra: del 1967 \u00e8 la chiesa di San Pietro Apostolo, collocata vicino alla piazza, mentre la chiesa di San Leopoldo Mandich, nella zona sud-orientale, \u00e8 degli anni novanta.\nDa citare l'ex municipio, costruito nel 1873 e ampliato nel 1930.\nSociet\u00e0.\nEvoluzione demografica.\nLa seguente tabella riporta l'evoluzione demografica del comune di Favaro Veneto sino alla sua soppressione nel 1926.\nSport.\nNella parte Nord-Ovest del quartiere, in via monte Cervino, si trovano degli impianti sportivi che comprendono anche l'unico stadio da rugby del comune di Venezia, in cui giocano il ASD San Marco Venezia Mestre e gli Islanders Venezia, squadra di football americano militante nel campionato nazionale di serie A2. Vi si allena anche la squadra di calcio A.S.D. Favaro 1948 che milita nel campionato di Promozione - Girone D. Un altro impianto sportivo \u00e8 la palestra Rodari in via Claudia, dove giocano le partite interne il Basket Mestre e la Pallacanestro Favaro.\nTrasporti pubblici.\nIl quartiere \u00e8 servito principalmente da alcune linee automobilistiche dell'ACTV dell'area urbana di Mestre, che collegano il centro abitato con Venezia, l'aeroporto e le localit\u00e0 limitrofe. Inoltre vi \u00e8 qualche collegamento scolastico con il litorale veneziano della societ\u00e0 ATVO.\nTranvia.\nDal dicembre 2010 \u00e8 attiva la linea tranviaria T1 (tratta Favaro-Mestre FS) che interessa la Municipalit\u00e0 di Favaro dal capolinea di via Monte Celo (sede anche del deposito tranviario) alla fermata \"Rielta\". La linea \u00e8 stata prolungata a partire dal 12 settembre 2014 dal Capolinea Mestre FS a Marghera (Centro Commerciale Panorama) . A partire dal 16 settembre 2015, la linea T1 \u00e8 stata modificata prolungandola dal Piazzale Gen. Cialdini (Mestre Centro) a Venezia (piazzale Roma), lasciando, nel contempo la tratta Mestre Centro - Marghera alla nuova linea T2.\nCar sharing.\nNelle vicinanze del centro commerciale \"La Piazza\" vi \u00e8 una delle aree di sosta attrezzate del car sharing del Comune di Venezia. Qui, previo abbonamento al servizio, gestito da YUK\u00d5 with Toyota, \u00e8 possibile prelevare o restituire le autovetture del circuito."}
{"id": "418056", "revid": "1605525", "url": "https://it.wikipedia.org/wiki?curid=418056", "title": "Assassinio al Comitato Centrale", "text": "Assassinio al Comitato Centrale \u00e8 un romanzo di Manuel V\u00e1zquez Montalb\u00e1n, pubblicato in Spagna nel 1981, poi in Italia nel 1984 dalla casa editrice Sellerio Editore e infine da Feltrinelli nel 2005.\nTrama.\nNel Comitato Centrale del PCE, il Partito Comunista di Spagna, il segretario generale del partito, Ferdinando Garrido, viene ucciso da uno dei presenti nella sala. Dopo l'assegnazione del caso a Fonseca, uno degli agenti che perseguitarono i comunisti nel regime franchista, la direzione del partito si rivolge a Pepe Carvalho per un'indagine parallela, il quale lascia Barcellona per un'indagine a Madrid. L\u00ec conoscer\u00e0 Jos\u00e9 Santos Pacheco, amico di Garrido dai tempi della Guerra civile spagnola del 1936 e alcune vecchie conoscenze del detective che, finito il periodo di clandestinit\u00e0, fanno ancora parte del partito comunista.\nIn tutto il libro sono presenti riferimenti al passato di militante comunista e di agente della CIA di Pepe Carvalho. Durante il corso dell'indagine, il detective si dovr\u00e0 districare fra ingerenze di agenti segreti di ignota nazionalit\u00e0 e vecchi dissapori fra i membri del partito comunista.\nAutocitazione dell'autore.\nIn un discorso tenuto da uno dei personaggi del libro, Cedr\u00e0n, l'autore del libro cita s\u00e9 stesso come vincitore del Premio Planeta del 1979.\nAdattamenti.\nDal romanzo \u00e8 stato tratto il film \"Asesinato en el Comit\u00e9 Central\" diretto da Vicente Aranda."}
{"id": "418063", "revid": "110157", "url": "https://it.wikipedia.org/wiki?curid=418063", "title": "Der St\u00fcrmer", "text": "Der St\u00fcrmer (in tedesco: \"L'attaccante\") fu una rivista settimanale pubblicata a partire dal 1923 fino al termine della seconda guerra mondiale, nel 1945, dall'editore nazista Julius Streicher. \"Der St\u00fcrmer\" rappresent\u00f2 un importante veicolo per la propaganda antisemita del Partito nazista.\nA differenza del \"V\u00f6lkischer Beobachter\", organo di stampa ufficiale del regime nazista, che cerc\u00f2 di trasmettere un'immagine di seriet\u00e0, \"Der St\u00fcrmer\" utilizz\u00f2 un violento stile scandalistico basato su menzogne, oscenit\u00e0 e volgari caricature, spesso a sfondo pornografico, che mettevano in guardia la popolazione tedesca dal pericolo della \u00abperversione giudaica\u00bb.\nStoria e contenuti.\nIl primo numero di \"Der St\u00fcrmer\" venne pubblicato il 20 aprile 1923 a Norimberga dall'editore antisemita Julius Streicher, uno dei primissimi nazisti. Egli era entrato a far parte dello NSDAP nel 1922, facendovi confluire il \"Deutschsozialistische Partei\", un partito che lui stesso aveva creato. Questo primo numero di \"Der St\u00fcrmer\" non trattava ancora le tematiche per le quali sarebbe poi diventato famoso; era composto da quattro semplici pagine incentrate sulla figura di Streicher stesso e sugli oppositori politici (principalmente comunisti) del partito nazista.\nLa pubblicazione della rivista prosegu\u00ec irregolarmente, in poche migliaia di copie, fino al novembre 1923, quando il fallito tentativo di colpo di Stato da parte di Hitler (passato alla storia anche con il nome di \"Putsch della birreria\") e il conseguente arresto ed imprigionamento dei partecipanti ne blocc\u00f2 la pubblicazione. Streicher, in qualit\u00e0 di attivo partecipante al \"putsch\", venne arrestato ed imprigionato per due mesi presso la prigione di Landsberg, la stessa in cui era rinchiuso anche Hitler.\nNel marzo 1924, dopo che Streicher venne liberato, riprese la pubblicazione di \"Der St\u00fcrmer\", e il mese successivo venne pubblicata la prima caricatura diretta contro gli ebrei. Nel numero del 19 dicembre 1925 apparve la prima caricatura antisemita a firma di Philipp Rupprecht (con il nome d'arte di \"Fips\"), da allora principale illustratore della rivista.\nRupprecht, riprendendo le idee di Streicher che si considerava il \u00abmaggiore esperto di giudei del mondo\u00bb (come si vant\u00f2 pi\u00f9 volte), tratteggi\u00f2 ad uso delle masse una caricatura di ebreo che piacque molto ai lettori. L'ebreo veniva normalmente rappresentato basso, grasso, con il tipico naso semita e grandi occhi concupiscenti o, in altre occasioni, identificato come verme, insetto oppure serpente. In moltissimi casi l'ebreo era ritratto nell'atto di insidiare sessualmente una giovane e casta fanciulla ariana, spesso legata e seminuda. Le caricature erano rafforzate da didascalie lapidarie e di grande effetto che mettevano in guardia contro il pericolo di \u00ab\"corruzione della giovent\u00f9 ariana da parte degli infidi giudei\"\u00bb. Gli articoli di \"Der St\u00fcrmer\" rispecchiavano il tenore delle caricature: scandali, sesso, stupri e crimini perpetrati dai \u00abgiudei\u00bb nei confronti dei virtuosi \u00abariani\u00bb. Una delle pi\u00f9 violente campagne di propaganda di \"Der St\u00fcrmer\" fu quella che accus\u00f2 gli ebrei di compiere omicidi rituali a danno di bambini tedeschi.\nQuesta impostazione scandalistica e morbosa ebbe grande effetto sul popolo, specialmente sugli strati pi\u00f9 bassi della popolazione. Molti, anche tra i pi\u00f9 fanatici seguaci dell'ideologia nazista rifiutarono la rozzezza e la trivialit\u00e0 di \"Der St\u00fcrmer\". Baldur von Schirach, leader nazista della \"Hitler-Jugend\" (giovent\u00f9 hitleriana), ne proib\u00ec espressamente la distribuzione presso le strutture ricreative ed educative del gruppo. Lo stesso fece Hermann G\u00f6ring, numero due del regime nazista, proibendo \"Der St\u00fcrmer\" in tutti gli uffici sottoposti alla sua autorit\u00e0.\nNonostante le discordanze la rivista aument\u00f2 rapidamente la tiratura, divenendo un settimanale a diffusione nazionale. Nel 1927 il giornale aveva gi\u00e0 raggiunto le 14.000 copie settimanali che divennero 500.000 nel 1938. In questi anni erano impiegati nella redazione della rivista oltre 300 addetti. Protetto e favorito da Hitler, Streicher provvide ad installare in ogni angolo della Germania appositi chioschi di vendita di \"Der St\u00fcrmer\" adornati da frasi del tipo \u00ab\"gli ebrei sono la nostra sciagura\"\u00bb.\nIndubbiamente \"Der St\u00fcrmer\" fu uno degli strumenti principali per eccitare il risentimento del popolo tedesco, istigando paure nascoste, nei confronti degli ebrei. Tali risentimenti sfociarono nel primo grande \"pogrom\" a danno degli ebrei, organizzato dalle SS e dalle SA. La notte tra il 9 ed il 10 novembre 1938 venne scatenata la \u00abNotte dei cristalli\u00bb (\"Reichskristallnacht\").\nAllo scoppio del secondo conflitto mondiale, a causa delle difficolt\u00e0 di stampa e distribuzione imposte dalla guerra, la tiratura di \"Der St\u00fcrmer\" sub\u00ec una flessione, pur rimanendo una delle riviste pi\u00f9 lette della Germania. Nel 1941 vennero aperte delle sedi periferiche a Vienna, Praga e Strasburgo e venne lanciata una speciale edizione danese. L'ultimo numero venne pubblicato il 22 febbraio 1945: l'argomento principale era la condanna dell'invasione alleata al soldo della \u00abcospirazione internazionale giudea\u00bb.\nIl processo di Norimberga.\nJulius Streicher venne imputato al processo di Norimberga ed accusato di aver istigato, attraverso le colonne di \"Der St\u00fcrmer\" e delle altre sue pubblicazioni (tutte a sfondo violentemente antisemita), all'odio razziale. Nel corso dei test di intelligenza effettuati dalle autorit\u00e0 americane durante il processo, tutti gli imputati evidenziariono un'intelligenza superiore alla media (Q.I. superiore a 110), ad eccezione proprio di Streicher il quale, con un punteggio di 106, risult\u00f2 l'imputato meno dotato.\nNei dibattimenti pubblici e nelle conversazioni private con lo psicologo americano Gustave Mark Gilbert e con lo psichiatra Leon Goldensohn si distinse per l'ottusa trivialit\u00e0 e il continuo riferimento alla \u00abdiversit\u00e0\u00bb e \u00abperversione\u00bb del popolo ebraico, pur cercando di difendersi dalle accuse asserendo di essere stato solo un \u00abfilosofo\u00bb (utilizz\u00f2 anche il termine \u00abprofeta\u00bb) e quindi non perseguibile per l'attuazione pratica delle proprie idee. Il suo comportamento lo port\u00f2 ad essere emarginato anche dagli altri co-imputati al processo.\nJulius Streicher venne riconosciuto colpevole di crimini contro l'umanit\u00e0 e condannato alla pena di morte per impiccagione. La sentenza riport\u00f2, a supporto delle deliberazioni della giuria, i seguenti passi tratti da \"Der St\u00fcrmer\":"}
{"id": "418067", "revid": "287204", "url": "https://it.wikipedia.org/wiki?curid=418067", "title": "Der Sturmer", "text": ""}
{"id": "418068", "revid": "39558", "url": "https://it.wikipedia.org/wiki?curid=418068", "title": "Der Stuermer", "text": ""}
{"id": "418070", "revid": "2225", "url": "https://it.wikipedia.org/wiki?curid=418070", "title": "Ghost World (film)", "text": ""}
{"id": "418072", "revid": "22356", "url": "https://it.wikipedia.org/wiki?curid=418072", "title": "Aveteropodi", "text": ""}
{"id": "418084", "revid": "125821289", "url": "https://it.wikipedia.org/wiki?curid=418084", "title": "Carrom", "text": "Il Carrom \u00e8 un gioco da tavolo per 2 o 4 giocatori molto antico, originario dell'India, chiamato anche \"biliardo da dita\"; lo scopo del gioco \u00e8 imbucare le proprie pedine negli angoli colpendole con una pedina apposita, fatta muovere con dei colpetti dati con le dita.\nLe origini.\nLe origini del Carrom sono incerte, molto probabilmente \u00e8 asiatico, in particolare Indiano, ma alcuni documenti indiani lo descrivono come originario del Regno Unito. Anche lo Yemen, l'Etiopia e il Nord Africa potrebbero essere potenziali paesi d'origine.\nIl gioco.\nIl materiale necessario per giocare a Carrom \u00e8 abbastanza comune, serve un tavolo quadrato con il lati da 29 pollici (circa 75 cm) e 21 pedine (9 nere, 9 bianche, 2 striker e 1 rossa). Il tavolo ha quattro buche, una per ogni angolo, e ha i bordi rialzati, solitamente sulla superficie sono disegnate delle figure geometriche utili per il gioco, come il cerchio centrale.\nIl gioco inizia con le pedine bianche e nere pi\u00f9 la regina, disposte nel cerchio centrale (come nell'immagine), i giocatori si siedono uno di fronte all'altro su lati opposto del tavolo, viene sorteggiato il primo giocatore che inizia \"spaccando\", quindi si cerca di imbucare le proprie pedine, il giocatore che ha iniziato ha le bianche e l'altro le nere; si possono colpire le pedine solo con lo \"striker\", che deve essere toccato solo con un dito e deve essere posizionato sulla riga vicino alla propria postazione (come nella prima figura) e non \u00e8 possibile alzarsi dal tavolo; si possono quindi usare tutte e due le mani, il cerchio rosso deve essere completamente sgombro o totalmente coperto, non pu\u00f2 essere coperto solo in parte.\nIl giocatore continua a lanciare finch\u00e9 imbuca le proprie pedine o la regina. La regina, la pedina rossa, pu\u00f2 essere imbucata solo dopo avere imbucato prima una propria pedina, e deve essere confermata imbucando subito dopo un'altra pedina propria. Nel caso non si riuscisse a confermare la regina imbucando un'altra pedina propria, la regina va riposizionata al centro del tavolo.\nLa partita viene vinta dal giocatore che imbuca per primo tutte le proprie pedine e gli viene assegnato un punto per ogni pedina avversaria rimanente pi\u00f9 tre punti nel caso il vincitore abbia imbucato anche la regina (massimo 12 in uno stesso board); condizione necessaria affinch\u00e9 termini una partita \u00e8 aver imbucato almeno una volta la regina, ed aver confermato la mossa.\nIl gioco pu\u00f2 essere anche giocato a squadre, in una partita 2 contro 2 chiamata doppio, i giocatori si dispongono uno per lato, con il compagno opposto e il turno passa in senso antiorario.\nSpaccando una volta ciascuno e sommando i punti, la partita termina quando venga raggiunto il punteggio di 25 punti oppure vengano effettuate 8 \"spaccate\".\nEventi in Italia.\nLa Federazione Italiana Carrom e altri club presenti sul territorio nazionale organizzano eventi, manifestazioni e tornei con cadenza periodica. Giocatori italiani hanno partecipato e partecipano dal 1995 ad eventi internazionali, come i campionati mondiali tenutisi a febbraio 2008 in Francia, la cui finale \u00e8 andata in onda su Eurosport.\nNel 2010 Gianluca Cristiani e Shriyantha Weerasinghe hanno vinto il titolo europeo di doppio."}
{"id": "418099", "revid": "2175125", "url": "https://it.wikipedia.org/wiki?curid=418099", "title": "Olimpiadi internazionali dell'informatica", "text": "Le Olimpiadi internazionali dell'informatica, in inglese International Olympiad in Informatics e in acronimo IOI, sono competizioni fra studenti delle scuole secondarie che si svolgono annualmente.\nL\u2019idea di istituire un\u2019Olimpiade internazionale dell'informatica fu proposta dal professore bulgaro Blagovest Sendov durante la 24\u00b0 conferenza generale dell\u2019UNESCO svoltasi a Parigi nell\u2019ottobre 1987. Nel maggio 1989, l'UNESCO ha avviato e sponsorizzato la prima Olimpiade internazionale dell'informatica (IOI). Il primo IOI si \u00e8 tenuto a Pravec in Bulgaria nel 1989. \nLa competizione consiste di due giorni di programmazione per la soluzione di problemi di natura algoritmica. Gli studenti competono su base individuale e da ogni nazione partecipante provengono fino a quattro studenti (ad eccezione della nazione ospitante che pu\u00f2 far concorrere 8 studenti); nel 2004 hanno partecipato 81 nazioni. Gli studenti sono selezionati attraverso analoghe competizioni nazionali. Ad esempio in Gran Bretagna gli studenti che fanno parte della squadra nazionale sono scelti nella British Informatics Olympiad (BIO), mentre in Italia \u00e8 l'AICA ad occuparsene.\nNel 2012 le Olimpiadi internazionali dell'informatica si sono tenute per la prima volta in Italia, a Sirmione.\nLa selezione italiana.\nOgni nazione adotta il criterio di selezione che preferisce. In Italia le selezioni vengono suddivise in scolastiche, territoriali e nazionali.\nSelezione scolastica.\nLa prova viene somministrata nell'istituto di provenienza di ogni studente. La prova consiste in un test cartaceo, suddiviso in problemi logico-matematici e problemi di programmazione. Negli ultimi anni si \u00e8 sempre dato pi\u00f9 peso ai problemi matematici, necessari per risolvere i complessi algoritmi delle prove internazionali. Ogni risposta pu\u00f2 essere a risposta chiusa o aperta e gli viene assegnato un punteggio positivo, negativo o nullo, in base se lo studente ha risposto correttamente, ha sbagliato o non ha risposto.\nNella selezione scolastica 2010-2011 si sono iscritti 441 istituti per un totale di circa 10.000 studenti; nel 2015-2016 si \u00e8 passati a 14.000\nAlla selezione successiva passano sempre il primo studente di ogni istituto, il secondo se ha superato la media nazionale e altri studenti a discrezione del comitato organizzativo.\nSelezione territoriale.\nGli studenti ammessi, parteciperanno alla selezione territoriale (in passato regionale) che si svolger\u00e0 in una sede prefissata. Ogni sede ha in media 30 partecipanti e ogni regione ha un numero di sedi variabile, da 1 a 4.\nLe prove assegnate sono di carattere logico e matematico. Il tempo fissato \u00e8 di 180 minuti e le prove assegnate sono solitamente 3, con gradi di difficolt\u00e0 diversi. Passano alla fase successiva il primo classificato di ogni regione, a patto che abbia superato il punteggio della media nazionale, e i migliori 80 (inclusi i primi per regione).\nSelezione nazionale.\nGli 80 studenti ammessi parteciperanno alla competizione nazionale tutti insieme, in una determinata sede. La prova consiste sempre in 3 problemi, ma il tempo concesso \u00e8 di 5 ore. A differenza delle precedenti selezioni, i risultati vengono comunicati direttamente ai partecipanti il giorno dopo la gara. I migliori diventeranno Probabili olimpici, di numero variabile fino ad un massimo di 20.\nProbabili Olimpici.\nI probabili olimpici partecipano ad un percorso di formazione residenziale che dura fino al giugno precedente alla gara internazionale, quando vengono decisi 4 olimpionici e 2 riserve. Gli \"stage\" di formazione sono selettivi e portano a diminuire un po' alla volta il numero di probabili olimpici che continuano il percorso di allenamento.\nStruttura della competizione internazionale.\nIn ciascuno dei due giorni di competizione, agli studenti vengono solitamente assegnati tre problemi che devono risolvere in cinque ore. Ogni studente lavora da solo, al computer, senza poter contare su alcun aiuto: \u00e8 proibito comunicare con gli altri partecipanti, utilizzare libri ecc. Generalmente, per risolvere il problema il concorrente deve scrivere un programma in C, C++ o Pascal e consegnarlo prima che il termine di cinque ore scada. Successivamente, il programma viene valutato mandandolo in esecuzione con dei dati di prova, segreti, per un totale di 10 o 20 prove con dati diversi. Al concorrente vengono assegnati punti per ciascun caso di prova che il suo programma risolve correttamente, entro i limiti di memoria e di tempo assegnati. In alcuni casi, il programma del concorrente deve interagire con una libreria esterna, questo per consentire problemi nei quali l'input non \u00e8 fissato ma dipende dalle azioni del programma \u2013 per esempio nei problemi nei quali il programma deve \"giocare\". Un altro, nuovo tipo di problemi, \u00e8 quello che prevede che gli input siano disponibili pubblicamente durante le cinque ore della competizione. Il partecipante in questo caso non deve consegnare un programma, ma l'output relativo all'input assegnato: sta a lui decidere se ottenere i file di output scrivendo un programma (sfruttando speciali caratteristiche dell'input), a mano, oppure mediante una combinazione di questi metodi.\nIl punteggio dei due giorni di competizione e tutti i problemi sono sommati per ciascun concorrente. Alla cerimonia di premiazione, i concorrenti sono premiati con delle medaglie a seconda del loro punteggio totale. Generalmente, la met\u00e0 migliore dei concorrenti (due per paese, in media) \u00e8 premiato con una medaglia, in modo che il rapporto fra oro : argento : bronzo : nessuna medaglia sia approssimativamente 1:2:3:6 (cos\u00ec circa 1/12 dei concorrenti ottiene una medaglia d'oro).\nItalia.\nL'Italia ha vinto in 20 edizioni (dal 2000 al 2019) 54 medaglie:"}
{"id": "418105", "revid": "729019", "url": "https://it.wikipedia.org/wiki?curid=418105", "title": "Heinkel He 112", "text": "LHeinkel He 112 era un aereo da caccia con configurazione alare ad ala di gabbiano rovesciata prodotto dall'azienda tedesca Ernst Heinkel Flugzeugwerke AG negli anni trenta ed entrato in servizio poco prima dello scoppio della seconda guerra mondiale.\nPerse la competizione contro il Messerschmitt Bf 109 durante il concorso per il riequipaggiamento della Luftwaffe nel periodo antebellico. Il risultato fu che venne prodotto in un centinaio di esemplari contro i circa 33\u00a0000 del rivale, pur trattandosi tuttavia di una macchina con buone qualit\u00e0. I caccia Heinkel vennero acquistati in un buon numero di esemplari da paesi stranieri, senza tuttavia riuscire a diventare una macchina di successo.\nStoria del progetto.\nNel 1934 il Reichsluftfahrtministerium emise un bando per dotare la Luftwaffe di un aereo da caccia che andasse a sostituire gli oramai sorpassati caccia biplani Arado Ar 68 ed Heinkel He 51. Il nuovo velivolo doveva essere un monoplano con carrello d'atterraggio retrattile, capace di raggiungere i 400 km/h grazie al nuovo motore Junkers Jumo 210 12 cilindri a V rovesciata, e doveva raggiungere la quota di tangenza massima di 6000 m in un tempo di salita di 7 minuti. Non si trattava di requisiti difficili da soddisfare, cos\u00ec alla richiesta risposero la Arado Flugzeugwerke GmbH con l'Ar 80, la Heinkel Flugzeugwerke AG con il suo He 112, la Messerschmitt AG con il Bf 109 e la Focke-Wulf Flugzeugbau AG con il Fw 159.\nIl carico alare richiesto alla Heinkel era di un valore non superiore a 100\u00a0kg per metro quadrato, ma questo port\u00f2 a una superficie alare troppo grande per avere buone prestazioni, mentre il velivolo aveva l'abitacolo aperto e altre caratteristiche ormai superate. La superficie alare fu modificata portandola a 21,6\u00a0m\u00b2, e anche cos\u00ec il confronto con il Bf 109 all'inizio del 1936 lo vide soccombere senza appello.\nIl velivolo venne via via modificato con numerosi prototipi che comportarono il passaggio all'abitacolo chiuso e anche alla riduzione della superficie alare, portata a 17\u00a0m\u00b2. Nel frattempo il motore Kestrel del primo prototipo venne sostituito dallo Jumo 210B, e ad un certo punto la designazione pass\u00f2 dal \"V\" del prototipo a quella di preserie A-0, per poi passare con la riduzione dell'ala al modello B-0, del luglio 1937.\nTecnica.\nSi trattava di un velivolo monoplano, metallico, a carrello retrattile ed abitacolo chiuso. Il disegno era massiccio ma molto arrotondato per migliorare l'aerodinamica, a scapito della facilit\u00e0 di produzione.\nIl motore adottato per gli aerei di serie era lo Jumo 210Ea, coi cilindri disposti in linea e dotato di compressore per le alte quote. Il radiatore era sistemato nel cofano con un'ingombrante presa d'aria appena sotto il muso. La capacit\u00e0 di carburante era di circa 320 litri, che consentivano un'apprezzabile autonomia.\nL'ala trapezoidale aveva una struttura a W per avere un carrello meno ingombrante quando era ripiegato nell'ala. Il carrello si ripiegava verso l'esterno e scompariva completamente nello spessore alare.\nIl pilota aveva un abitacolo che consentiva un campo visivo eccellente. L'antenna radio era sistemata in maniera integrata nell'abitacolo, essendo stipata nella struttura posteriore del tettuccio.\nL'armamento si basava su due cannoni MG FF calibro 20\u00a0mm con 120 colpi complessivi e due MG 17 con 1000 colpi in totale e alloggiate nel muso. Curiosamente queste ultime non erano disposte nella parte superiore della fusoliera ma ai lati, soluzione motivata dalla copertura del motore molto \"attillata\". I tre esemplari ungheresi, forniti armati solo delle MG 17 ma privi dei Oerlikon FFs alari, che i tedeschi si erano rifiutati di fornire, ricevettero due Gebauer 1939.M in calibro 8 \u00d7 56 mm R. Infine potevano essere trasportate 6 bombe a frammentazione (antiuomo) da 10 chili.\nImpiego operativo.\nL'aereo entr\u00f2 in servizio limitato in Germania, con una piccola forza aerea di una dozzina di esemplari ricavata dagli ordini giapponesi durante il periodo di crisi che culmin\u00f2 nella Conferenza di Monaco, dopo di che vennero sostituiti con altrettanti Bf 109C. Infatti la Marina imperiale giapponese (\"Dai-Nippon Teikoku Kaigun\"), da tempo in buoni rapporti con la Heinkel, rimase interessata al progetto al punto da ordinarne diversi esemplari. Contrariamente infatti da quanto sostenuto da fonti pi\u00f9 datate, la Marina giapponese fu alla fine il maggior acquirente del velivolo, con oltre una trentina di esemplari consegnati, inclusi diversi prototipi ed aerei di preserie. In Giappone il velivolo ebbe la denominazione ufficiale A7He, il che porterebbe a ritenere che potesse essere stato considerato quale possibile successore del Mitsubishi A6M \"Zero\", all'epoca in corso di sviluppo. La stessa sigla venne comunque utilizzata anche per il successivo He 100, il che contribuisce ad aumentare l'incertezza sull'impiego del velivolo. Sembra comunque che venne creata una squadriglia sperimentale per la valutazione del velivolo, ma che non venne mai impiegata in combattimento, anche se gli Alleati assegnarono al He 112 il nome in codice \"Jerry\". Dopo la valutazione, si ritenne che l'aereo non soddisfacesse i requisiti richiesti, quindi non ne furono effettuati ulteriori ordinativi e gli esemplari rimasti vennero utilizzati per ricerche od addestramento dei piloti fino a guerra inoltrata. Un solo esemplare venne ritrovato, privo del motore, dalle forze di occupazione statunitensi dopo la guerra.\nL'Austria avrebbe voluto acquistare 42 macchine, ma l'annessione alla Germania cambi\u00f2 radicalmente la situazione.\nAgli spagnoli, dopo tre dei prototipi inviati per valutazione, il primo dei quali nell'ambito della Legione Condor, vennero venduti 19 apparecchi, usati prevalentemente e con successo per l'attacco al suolo dato l'armamento e la robustezza. Venne ottenuta un'unica vittoria aerea, ma sopravvissero quasi tutti al conflitto. Inoltre uno di essi abbatt\u00e9 addirittura un Lockheed P-38 Lightning che aveva sconfinato nel Marocco spagnolo nel 1943.\nLa Romania ottenne 13 esemplari con un ordine dell'inizio 1939, che vennero presto seguiti da altri 17 con motore Jumo 210G ad iniezione. Ottennero le prime due vittorie aeree dell'aviazione rumena contro i Polikarpov I-16 durante il primo giorno di guerra, il 22 giugno 1941. Gli He 112B rumeni vennero principalmente usati per l'attacco al suolo durante il primo anno di guerra, anche se ottennero qualche altra sporadica vittoria, venendo decimati dalla contraerea. Gli aerei rimasti, dopo qualche infruttuoso tentativo come caccia notturni, vennero infine destinati all'addestramento.\nUn ordine ungherese per ventiquattro macchine venne esaudito solo in parte (tre soli velivoli consegnati) e con un ritardo notevole, sia perch\u00e9 la Heinkel si trovava in ritardo con le consegne, sia perch\u00e9 la tensione tra ungheresi e rumeni stava quasi sfociando in un conflitto per il possesso della Transilvania che la Germania non aveva interesse ad alimentare. Gli ungheresi ottennero infine la licenza di costruzione ed avrebbero dovuto produrne una versione nazionale, ma questo non avvenne: un'altra volta ancora un incidente di volo pose fine al programma, per cui decisero invece di impiegare le proprie risorse per il Bf 109G.\nVersioni.\nLa Heinkel credeva molto in questo velivolo e nel suo potenziale di sviluppo, per cui molto impegno venne profuso dalla Heinkel per il suo miglioramento, pi\u00f9 di quanto venne fatto contemporaneamente dalla Messerschmitt per il Bf 109. Quelle che sarebbero dovute essere le versioni di serie, ovvero gli He 112 B, erano alquanto differenti, anche strutturalmente, rispetto ai primi prototipi e la preserie. Il limitato successo di vendite all'estero e le mancate commesse statali in patria risultarono una grossa perdita per la ditta. D'altro canto la perdita di diversi prototipi e versioni sperimentali imped\u00ec al velivolo di dimostrare ai potenziali acquirenti le proprie potenzialit\u00e0.\nLa bibliografia esistente su questo velivolo \u00e8 talvolta contraddittoria riguardo alle versioni realizzate, anche perch\u00e9 per molti anni, dato l'interesse limitato che questo argomento ha rivestito, si \u00e8 continuato a tramandare da una pubblicazione all'altra informazioni ormai date per certe senza ulteriori approfondimenti. Studi pi\u00f9 recenti basati su fonti originali hanno comunque fugato molte ombre. Le versioni realizzate di He 112 risultano quindi essere:\nInoltre possiamo considerare:\nLa produzione totale di He 112, compresi i prototipi, risulta essere di 98 esemplari, anche se fonti pi\u00f9 datate ne considerano 104."}
{"id": "418108", "revid": "838137", "url": "https://it.wikipedia.org/wiki?curid=418108", "title": "Mellito di Canterbury", "text": "\u00c8 venerato come santo dalla Chiesa cattolica e dalla Chiesa anglicana.\nBiografia.\nBeda il Venerabile descrive Mellito come un nobile (\"Historia Ecclesiastica Gentis Anglorum\", II, 7), mentre il papa Gregorio Magno lo definisce abate (\"Lettere\", XI, 54, 59). Potrebbe essere stato abate del monastero di Sant'Andrea sul Celio, fondato proprio da Gregorio.\nMellito fu mandato in Inghilterra nel 601 da Gregorio in risposta all'appello di Agostino, primo arcivescovo di Canterbury, con un nuovo gruppo di missionari. Ebbe dal papa il compito di consegnare il \"pallium\" e diversi doni all'arcivescovo.\nFu consacrato vescovo di Londra da Agostino nel 604 e fond\u00f2 la cattedrale di San Paolo. Fu cacciato da Londra da S\u00e6ward e Sexr\u00e6d, figli di re S\u00e6bert dell'Essex, dopo che egli rifiut\u00f2 la loro richiesta di assaggiare l'eucaristia.\nSi rec\u00f2 in Gallia, ma fu richiamato da san Lorenzo di Canterbury, il secondo arcivescovo di Canterbury. Dopo la morte di quest'ultimo, ne prese il posto, diventando il terzo arcivescovo di Canterbury.\nGenealogia episcopale.\nLa genealogia episcopale \u00e8:"}
{"id": "418112", "revid": "4175", "url": "https://it.wikipedia.org/wiki?curid=418112", "title": "Sei Nazioni 2007", "text": "Il torneo di rugby Sei Nazioni 2007 fu disputato dal 3 febbraio al 17 marzo 2007 e fu vinto dalla per miglior differenza punti sull'.\nL' consegu\u00ec il suo miglior risultato fino ad allora: il quarto posto finale, due vittorie nello stesso anno, la prima vittoria in trasferta nel torneo (in Scozia) e il miglior distacco inflitto, nonch\u00e9 la possibilit\u00e0 matematica fino all'ultima giornata di poter vincere il titolo.\nA decidere tale edizione del torneo fu la vittoria francese nell'ultima gara contro la Scozia, che volse a proprio favore la differenza punti nei confronti degli irlandesi a pari merito.\nAltra partita decisiva fu la quasi contemporanea -, nel finale della quale gli ospiti, pur in vantaggio per 51-17, tennero la palla in gioco per tentare di incrementare la loro differenza-punti subendo tuttavia la meta italiana a tempo ampiamente scaduto e chiudendo sul 51-24, compromettendo cos\u00ec la propria differenza-punti nei confronti della : alla fine la differenza-punti francese fu, infatti, migliore solo di quattro punti rispetto a quella degli irlandesi."}
{"id": "418117", "revid": "287204", "url": "https://it.wikipedia.org/wiki?curid=418117", "title": "Legendre", "text": ""}
{"id": "418136", "revid": "1404372", "url": "https://it.wikipedia.org/wiki?curid=418136", "title": "Ilyushin Il-2 \u0160turmovik", "text": "LIlyushin Il-2 \u0160turmovik, o Shturmovik (in caratteri cirillici \u0418\u043b\u044c\u044e\u0448\u0438\u043d \u0418\u043b-2 \u0428\u0442\u0443\u0440\u043c\u043e\u0432\u0438\u043a, nome in codice NATO Bark), era un monomotore da attacco al suolo ad ala bassa progettato dall'OKB 39 diretto da Sergej Vladimirovi\u010d Il'ju\u0161in e sviluppato in Unione Sovietica negli anni quaranta.\nImpiegato principalmente durante la seconda guerra mondiale dalla Sovetskie Voenno-vozdu\u0161nye sily (VVS), l'aeronautica militare dell'Unione Sovietica, venne prodotto in oltre 36\u00a0000 esemplari rimanendo operativo anche dopo la fine del conflitto in patria e in alcune forze aeree filosovietiche. Questo ne fa probabilmente il velivolo bellico pi\u00f9 prodotto della storia (tra il 1941 e il 1945).\nSe si considera anche la successiva variante Il-10, prodotta nel periodo 1945-55, il totale degli aerei prodotti fra tutte le versioni raggiunge la cifra di 42\u00a0330 velivoli. \u00c8 considerato il pi\u00f9 importante aereo da attacco al suolo dell'intero conflitto. \nSecondo gli storici sovietici, nessun altro aereo gioc\u00f2 un ruolo cos\u00ec determinante durante la Grande Guerra Patriottica.\nStoria del progetto.\nLa macchina fu ideata secondo una specifica del 1938 per sostituire gli obsoleti aerei dell'epoca da appoggio tattico della VV-S, quali i Polikarpov R-Z. Molti gli uffici di progettazione coinvolti, tra cui quello di Sergej Vladimirovi\u010d Il'yu\u0161in. Il velivolo che avrebbe preso servizio nel 1941 ebbe un iter progettuale piuttosto curioso. Infatti, se il velivolo originale aveva l'abitacolo biposto per garantire un'adeguata difesa, la potenza del motore non rendeva possibili le prestazioni richieste: l'aereo divenne monoposto per migliorare le prestazioni.\nDurante la guerra mondiale la produzione avvenne in tre grandi stabilimenti, con una produzione media di 1.200 aerei al mese, per un totale di 36.000 esemplari.\nIl-10.\nNel 1943, l'ufficio progetti di Ilyushin ide\u00f2 lIl-10, dalla linea molto pi\u00f9 aerodinamica, equipaggiato con un carrello interamente retrattile all'interno di un'ala ridisegnata, di un rivestimento di tipo lavorante e dotato di un armamento pi\u00f9 potente e con maggiori corazzature. Poteva essere armato di due/quattro cannoni VY da 20 millimetri o due/quattro cannoni NS da 23 millimetri, spesso accoppiati a due mitragliatrici ShKAS calibro 7,62 mm, una torretta dorsale con cannone VY da 20 millimetri e agganci per un carico bellico di 1.000\u00a0kg.\nIl motore AM-42 da 2.000 HP permetteva i 500\u00a0km/h senza carichi esterni.\nQueste caratteristiche, oltre alla struttura metallica, migliorarono notevolmente le probabilit\u00e0 di sopravvivenza nel volo alle basse quote e rendendo l'aeroplano molto meno \"facile\" come bersaglio. L'incremento delle prestazioni, notevolissimo se riferito al periodo bellico contro macchine appena pi\u00f9 veloci a bassa quota, non era sufficiente se raffrontato alla minaccia dei nuovi caccia a reazione. Ebbe comunque larga diffusione tra i paesi filosovietici per i 15 anni dopo la guerra mondiale. Fu impiegato anche nella Guerra di Corea.\nTecnica.\nStruttura.\nLo sviluppo dello \u0160turmovik si basava su caratteristiche di armamento e protezione molto superiori a quelle degli altri aerei d'attacco monomotore, ma la velocit\u00e0 massima non era curata allo stesso modo, in quanto il design era un compromesso tra esigenze contrastanti.\nMalgrado questo aspetto, l'aereo era nel suo complesso molto ben progettato, con una corazzatura per il pilota e il motore che gi\u00e0 nel modello monoposto originario ammontava a 600 chili, con una struttura a \"vasca\" come quella degli aerei d'attacco Fairchild-Republic A-10 Thunderbolt II moderni. Questa vera e propria armatura non era semplicemente \"contenuta\" o \"appoggiata\" alla fusoliera, ma ne era parte integrante, con risparmio di peso e una protezione pi\u00f9 efficace e completa, con spessori tra i 4 e i 12\u00a0mm. A parte questo, la fusoliera era costituita da spessi pannelli di duralluminio da 5\u00a0mm, che \"placcavano\" la macchina in maniera tale da renderla difficilmente perforabile da colpi di piccolo calibro. L'ala era invece in gran parte di legno.\nArmamento.\nL'armamento era costituito da bombe e mitragliere di vario calibro, con i primi esemplari aventi 2 cannoni da 20\u00a0mm ShVAK, ottimi per impiego generale ma non molto indicati per il ruolo anticarro, dato il calibro insufficiente. Erano disponibili anche 2 mitragliatrici calibro 7,62\u00a0mm. I razzi aria-terra RS-82 potevano essere impiegati grazie a rotaie poste sotto le ali, in alternativa a 500-600 chili di bombe tra i 2 e i 100\u00a0kg di peso unitario.\nMotore.\nIl motore era un Mikulin AM-38F 12 cilindri a V da 1\u00a0700 hp (1\u00a0270 kW). Questo potente propulsore era molto lungo e pesante, poco adatto all'uso con gli aerei da caccia come i MiG-3, ma certamente migliore per apparecchi che non avessero requisiti di prestazioni e maneggevolezza altrettanto spinti, essendo invece molto grandi, pesanti e stabili come era lo Il-2. In questo caso il muso lungo e pesante non sbilanciava l'aereo in maniera eccessiva, e le superfici di coda erano abbastanza grandi e distanziate da compensare il peso elevato del motore all'altra estremit\u00e0 della fusoliera, risolvendo i problemi di centraggio che su macchine troppo piccole si sarebbero altrimenti verificate.\nImpiego operativo.\nAlla fine del giugno 1941 l'Il-2 era stato consegnato in circa 230 esemplari, ancora pochi per le esigenze di una guerra vastissima come quella che si stava combattendo nelle terre invase dalle armate di Hitler.\nL'Il-2 pagava lo scarso addestramento che molti piloti avevano in quel periodo per gli attacchi di precisione su obiettivi mobili. Il fatto che la macchina fosse monoposto ma ancora troppo lenta, grande e pesante, la rendeva molto vulnerabile agli attacchi dei caccia tedeschi, mentre la scarsa potenza dei cannoni da 20\u00a0mm elev\u00f2 proteste tra i piloti.\nQuesto problema rese necessario rispolverare l'originario schema del biposto allungando la \"vasca\" per accogliere il mitragliere posteriore, mentre i cannoni calibro 20 vennero sostituiti da quelli da 23, apparentemente non migliori, in realt\u00e0 circa il doppio pi\u00f9 potenti. Questo miglioramento del progetto era reso possibile dal fatto che il motore adesso disponibile era molto pi\u00f9 potente di quelli originari, classe 1\u00a0000 cavalli.\nLa macchina era robustissima e straordinariamente ben corazzata, e sebbene molto grande e lenta si pilotava con sicurezza e aveva modo di difendersi contro minacce quali la flak (la contraerea tedesca) e i caccia grazie al mitragliere posteriore, armato di una delle migliori mitragliatrici pesanti della seconda guerra mondiale.\nL'aereo venne usato come macchina per la \"caccia grossa\", con l'obiettivo principale costituito dalla maggiore minaccia dell'esercito tedesco, i mezzi corazzati e motorizzati. Viceversa, anche lo \u0160turmovik era una preda da \"caccia grossa\" per i cannonieri e i cacciatori tedeschi.\nOperando in coppia a bassissima quota o a gruppi di 10 con una scorta di caccia a una quota di 350 metri, gli Il-2 si batterono giorno e notte lungo l'intero fronte russo, scontrandosi con i Messerschmitt Bf 109 e abbattendoli in molti occasioni, effettuando molti attacchi contro i carri armati tedeschi PzKpfw V 'Panther' e PzKpfw VI 'Tiger', e distruggendoli, nonostante fossero dotati di una spessa corazzatura, grazie ai nuovi cannoni e alle bombe di tipo speciale.\nGli aerei spesso attaccavano in fila indiana a circa 6 metri di quota, in formazioni di circa 10 macchine. Un pilota russo ricordava che era sempre presente la caccia di scorta, ma spesso questo non era sufficiente. Non erano rare le donne tra gli equipaggi di questi aerei: probabilmente le caratteristiche di volo meno estreme li rendevano meno difficili da pilotare di quanto lo fossero i caccia (anch'essi talvolta usati in reparti femminili).\nEssendo impiegati su tutto il Fronte, gli Il-2 inflissero molti danni e subirono anche molte perdite per la loro attivit\u00e0. Erano le vittime preferite dagli assi tedeschi, ma il loro abbattimento non era mai facile, specie con i Messerschmitt Bf 109 appena sufficientemente armati per il compito (in questo il Focke-Wulf Fw 190 era migliore). L'asso Erich Hartmann una volta ne insegu\u00ec uno per vari minuti e persino a 100 metri di distanza vide i proiettili rimbalzare sulla fusoliera senza penetrare. Ma visto che l'aereo russo non vol\u00f2 abbastanza basso, riusc\u00ec a colpirlo nel radiatore dell'olio (posto sotto la fusoliera e le cui aperture costituivano l'unico punto debole nella protezione dell'aereo, mentre il radiatore del liquido refrigerante era posto all'interno della vasca corazzata con la presa d'aria sopra il motore) e l'aereo prese fuoco, per poi esplodere al suolo. Le schegge misero fuori uso anche il motore del Bf 109 di Hartmann che fu costretto a lanciarsi, atterrando vicino ai rottami della sua vittima.\nL'aereo venne quindi non casualmente soprannominato \"il carro armato volante\" dai sovietici, \"morte nera\" oppure \"carpentiere\" dai tedeschi.\nGli \u0160turmovik distrussero un gran numero di obiettivi al suolo, causando continue perdite all'esercito tedesco in ogni settore, dai soldati alle colonne corazzate. I suoi successi spinsero i tedeschi a imitarne il concetto con i \"cacciacarri volanti\" Junkers Ju 87G e Henschel Hs 129, aerei dotati di potenti cannoni anticarro da 37 e 50 millimetri. Tuttavia le limitazioni tecniche del primo e la difficolt\u00e0 di costruzione del secondo non permisero ai pari ruolo del III Reich di riuscire nei loro compiti con lo stesso successo degli \u0160turmovik.\nLe armi da 20\u00a0mm erano valide contro bersagli di poca resistenza, ma con queste i Panzer erano molto difficili da mettere fuori uso e soprattutto da distruggere totalmente. Il velivolo us\u00f2 anche i razzi aria-terra, imprecisi ma assai efficaci e soprattutto terrificanti dal punto di vista psicologico per le truppe a terra. Le armi anticarro migliori erano spesso considerate non tanto i razzi e i cannoni, ma le bombe a carica cava da 2,5\u00a0kg che colpivano il tetto dei veicoli, dove la corazzatura era sottile. Erano trasportate fino a 200 per volta.\nLa sostituzione dei cannoni da 20\u00a0mm con quelli da 23 miglior\u00f2 comunque moltissimo le prestazioni, anche contro le corazze, e l'aereo venne impiegato nella maggior parte della sua carriera con questa dotazione. Si trattava di cannoni VYa con bossolo da 152\u00a0mm, molto pi\u00f9 potenti delle armi dello stesso calibro per i caccia con bossolo da 115 (erano la versione \"ristretta\" delle mitragliere da 37\u00a0mm, anzich\u00e9 l'allargamento del progetto delle 12,7\u00a0mm) con quasi 1.000 metri al secondo di velocit\u00e0 iniziale, forse le migliori armi pesanti della seconda guerra mondiale. Entrarono in uso con gli Il-3M nel 1942.\nAlla fine del 1941 l'Ilyushin OKB inizi\u00f2 i lavori per installare sull'aereo due cannoni da 37\u00a0mm ShFK-37. Queste armi erano per\u00f2 troppo massicce per essere alloggiate nelle ali e inoltre era necessario installare le scatole per le munizioni ad alta capacit\u00e0. Cos\u00ec i cannoni vennero installati in due gondole sub-alari. Durante i test l'aereo raggiunse i 373\u00a0km/h a livello del mare e 409\u00a0km/h a 2.400 metri, mentre il peso saliva a 5.864. kg. La velocit\u00e0 di cabrata diminuiva di molto e la disposizione dei cannoni provocava un abbassamento del muso quando si faceva fuoco a causa del rinculo. I cannoni, inoltre, si rivelarono inaffidabili. Nel marzo-aprile 1943 i test ripresero con due cannoni NS-37 e con un motore AM-38F, mentre un sistema di alimentazione a nastro permetteva di fissare le armi direttamente sotto le ali. Ogni arma aveva 50 colpi e, se necessario, l'aereo era ancora in grado di trasportare 200\u00a0kg di bombe. Un piccolo contingente di Il-2-37 - come il modello venne designato - venne prodotto dalla Fabbrica n\u00ba 30 e inizi\u00f2 i test operativi con il 208.ShAP durante la Battaglia di Kursk. Secondo quanto riportato dai piloti, le tecniche di manovra per la nuova versione non differivano da quelle impiegate per un bi-posto a pieno carico. Le gondole e la distribuzione di grandi masse nelle ali (un NS-37 con le munizioni pesava 237\u00a0kg) accrescevano l'inerzia del velivolo e lo rendeva meno manovrabile. Inoltre, il potente rinculo delle armi provocava difficolt\u00e0 di mira, e facendo fuoco con un solo cannone alla volta l'aereo imbardava violentemente. Questo modello, pur risultando una macchina formidabile capace di distruggere perfino i carri Tigre, non fu tuttavia usato che in piccoli numeri.\nLa macchina, dopo i primi 3 anni di servizio, aument\u00f2 talmente i suoi effettivi che nel tardo 1944 ne risultavano in linea forse 12.000 esemplari. L'Il-2 \u0160turmovik, assieme ai lanciarazzi Katju\u0161a e ai carri T-34 e JS-2 Stalin, resta senza dubbio l'emblema della vittoria sovietica nella pi\u00f9 sanguinosa guerra che l'umanit\u00e0 abbia mai conosciuto.\nA causa delle scarsit\u00e0 di caccia, nel 1941-1942, gli Il-2 vennero occasionalmente impiegati in tale ruolo. Sebbene surclassati in questo impiego da aerei come il Messerschmitt Bf 109 e il Focke-Wulf Fw 190, lo Il-2 poteva affrontare gli altri aerei della \"Luftwaffe\" con un certo successo. Le unit\u00e0 tedesche equipaggiate con lo Henschel Hs 126 furono quelle che soffrirono di pi\u00f9 gli attacchi degli Il-2, i cui piloti intercettavano spesso anche formazioni serrate di Junkers Ju 87, in quanto la mitragliatrice da 7,92\u00a0mm degli Stuka era inefficace contro i pesantemente corazzati \u0160turmovik. Nell'inverno 1941\u20131942, gli Il-2 vennero impiegati contro aerei da trasporto della \"Luftwaffe\" e divennero i pi\u00f9 pericolosi avversari degli Junkers Ju-52/3m. I piloti del 33.GvShAP furono quelli ad ottenere i maggiori successi in queste operazioni, ma non minori successi raccolsero altre unit\u00e0 operanti nei pressi di Stalingrado. Le loro \"prede\" furono non soltanto i Ju 52, ma anche gli Heinkel He 111 e i Focke-Wulf Fw 200 Condor, che consegnavano rifornimenti alle truppe tedesche assediate.\nPer compensare la scarsa accuratezza dei dispositivi di mira dell'Il-2, nell'estate 1943, il Comando Sovietico decise di impiegare un ordigno perforante per veicoli pesantemente corazzati e cos\u00ec la bomba PTAB-2.5-1.5 SCAP venne messa in produzione. Queste bombe di piccolo calibro erano caricate direttamente nelle nicchie per le bombe e sganciate su veicoli nemici da una quota inferiore ai 100 metri. Visto che ogni Il-2 poteva trasportare 192 di queste bombe, si veniva a formare un \"tappeto di fuoco\" lungo 70 metri e largo 15 che ricopriva i carri nemici e dava un'elevata possibilit\u00e0 di colpire il bersaglio.\nI piloti del 291.ShAP furono i primi ad usare le bombe PTAB-2.5-1.5. Durante una sortita, il 5 giugno 1943, sei aerei da attacco, guidati dal tenente colonnello A. Vitrook distrussero 15 carri armati nemici in un singolo attacco, e durante i cinque giorni dell'avanzata nemica, la 291\u00aa Divisione distrusse e danneggi\u00f2 422 tank tedeschi.\nMa le perdite dell'Ilyushin (incluso il modello Il-10) furono elevatissime, le pi\u00f9 elevate tra tutti i tipi di velivoli sovietici impiegati nella Grande Guerra Patriottica. Nel periodo 1941-1945, vennero persi ben 10.762 esemplari, 533 nel 1941, 1.676 nel 1942, 3.515 nel 1943, 3.347 nel 1944 e 1.691 nel 1945)."}
{"id": "418141", "revid": "30610", "url": "https://it.wikipedia.org/wiki?curid=418141", "title": "Giusto di Canterbury", "text": "Biografia.\nNel 604 divenne primo vescovo di Rochester. Quando, dopo la morte di re Ethelbert del Kent, scoppi\u00f2 una persecuzione contro i cristiani, si rifugi\u00f2 in Gallia. Un anno dopo per\u00f2 fu rimesso nella sua carica, che tenne fino al 624, quando divenne il terzo arcivescovo di Canterbury, ricevendo il \"pallium\" da papa Bonifacio V. Come suo successore al vescovato di Rochester consacr\u00f2 Romano.\nGiusto \u00e8 conosciuto per aver scritto ai cristiani britannici e irlandesi, chiedendo loro di conformarsi al rito della Chiesa cattolica, ma le sue epistole furono ampiamente ignorate. L'evento pi\u00f9 importante del suo arcivescovato fu l'evangelizzazione della Northumbria. Paolino fu consacrato arcivescovo di York da Giusto e, nel giro di due anni, re Edwin fu battezzato con molti suoi sudditi in una piccola chiesa costruita a York, vicino all'odierna cattedrale.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "418147", "revid": "1393243", "url": "https://it.wikipedia.org/wiki?curid=418147", "title": "Riflesso cremasterico", "text": "Il riflesso cremasterico si ritrova fisiologicamente nel maschio di alcune specie di mammiferi, tra cui l'uomo e il cavallo.\nEsso consiste nella contrazione del muscolo cremastere \u2014 termine che ha le sue origini nel greco antico \"kremast\u00e9r\", \"ci\u00f2 che tiene sollevato\" \u2014 (muscolo che ricopre il canale inguinale e che deriva dal muscolo obliquo interno dell'addome). Questo riflesso \u00e8 provocato accarezzando o colpendo leggermente la parte superiore e mediale (interna) della coscia, indipendentemente dalla direzione del colpo.\nL'innervazione che permette questo riflesso \u00e8 di competenza dei nervi spinali L1 e L2.\nCondizioni cliniche.\nUna assenza di questo riflesso pu\u00f2 essere indicativa di lesioni a carico dei suddetti rami nervosi. Il riflesso \u00e8 assente anche nella torsione del testicolo.\nIl riflesso cremasterico pu\u00f2 essere assente con torsione testicolare, disturbi dei motoneuroni superiore e inferiore, nonch\u00e9 una lesione alla colonna vertebrale di L1-L2. Pu\u00f2 anche verificarsi se il nervo ilioinguinale \u00e8 stato accidentalmente tagliato durante una riparazione dell'ernia.\nIl riflesso cremasterico pu\u00f2 essere utile nel riconoscere le emergenze testicolari. La presenza del riflesso cremasterico non esclude la torsione testicolare da una diagnosi differenziale, ma amplia le possibilit\u00e0 di includere l' epididimite o altre cause di dolore scrotale e testicolare. In ogni caso, se l'ipotesi diagnostica di torsione testicolare non pu\u00f2 essere definitivamente esclusa in modo rapido, di solito viene eseguita un'ecografia Doppler testicolare o un intervento chirurgico esplorativo per prevenire la possibile perdita del testicolo in necrosi.\n\u00c8 da sottolineare che nel bambino questo riflesso pu\u00f2 essere esagerato e, nel caso di canale inguinale ancora pervio, pu\u00f2 portare a diagnosi errata di criptorchidismo. Si sottolinea che \u00e8 possibile evocare il riflesso non prima del sesto mese di vita."}
{"id": "418158", "revid": "8911", "url": "https://it.wikipedia.org/wiki?curid=418158", "title": "Adroterapia", "text": ""}
{"id": "418159", "revid": "125834782", "url": "https://it.wikipedia.org/wiki?curid=418159", "title": "Vincenzo I Gonzaga", "text": "Biografia.\nGiovinezza.\nVincenzo Gonzaga nacque a Mantova il 22 settembre 1562 presso il Palazzo Ducale.\nDi carattere completamente opposto al padre, che per lui nutr\u00ec sempre scarsa simpatia, Vincenzo si distinse per la sua prodigalit\u00e0, per le sue intemperanze, nonch\u00e9 per il suo amore per il lusso pi\u00f9 sfrenato. Memorabili furono i suoi festini con belle dame e le escursioni notturne in compagnia degli amici, le quali spesso si concludevano in rissa.\nNel corso di una di quest'ultime, il 3 luglio 1582, accompagnato da un cortigiano vizioso e scroccone, detestato dal padre Guglielmo, ebbe a scontrarsi con il giovane scienziato scozzese James Crichton, detto \"Critonio\", tenuto invece in gran considerazione dal padre di Vincenzo, che ne aveva fatto il consigliere preferito. Vincenzo detestava a sua volta Chrichton e lo scontro si concluse con un duplice omicidio: Chrichton uccise il Lanzoni, ma venne poi ucciso da Vincenzo. Implorato il perdono al padre, furioso per l'uccisione del suo consigliere, Vincenzo venne assolto.\nPrimo matrimonio.\nIl 2 marzo 1581 spos\u00f2 la tredicenne Margherita Farnese, figlia del duca di Parma Alessandro Farnese. Tuttavia due anni dopo, il matrimonio venne annullato, per non essere mai stato consumato a causa probabilmente di una malformazione fisica della sposa. La questione divenne spinosa: i Gonzaga volevano che Margherita se ne andasse mentre i Farnese non gradivano considerandolo un affronto e sparsero la voce che la mancata discendenza fosse da attribuire ad impotenza dello sposo. Infine si giunse all'annullamento e Margherita si ritir\u00f2 in un convento.\nSecondo matrimonio.\nLa prescelta per le seconde nozze era una cugina, la diciassettenne Eleonora de' Medici, figlia del granduca di Toscana. La ragazza aveva una matrigna, Bianca Cappello, che incattivita dai troppi anni trascorsi come favorita del granduca, colse l'occasione per creare imbarazzo a quei nobili Gonzaga, che l'avevano snobbata per le sue origini di cortigiana veneziana, e pretese che venissero platealmente dimostrate le doti virili del futuro sposo. Per cos\u00ec garantire la regolarit\u00e0 dell'intimo collaudo venne costituita una commissione formata da medici e diplomatici.\nLa prima verifica dell'attitudine alla deflorazione si tenne a Firenze, dove il duca arriv\u00f2 pieno di baldanza ma si produsse in una ben poco maschia ritirata. I documenti riportano che l'erezione avvenne, ma non fu molto evidente n\u00e9 duratura, gli esperti non poterono quindi assicurare che Vincenzo fosse in grado di assolvere ai suoi doveri.\nIl secondo cimento si tenne a Venezia il 15 marzo 1584. Il \"banco di prova\" fu una fanciulla, Giulia Albizzi, di 21 anni, che i Medici s'impegnarono a risarcire con una buona dote di 3.000 scudi e un marito di pronta smemoratezza.\nPer Vincenzo, una vera prova generale prima del matrimonio. La sera del \"test\", l'esaminando arriv\u00f2 all'appuntamento ostentando sicurezza, gonfio di cibi piccanti consumati in abbondanza perch\u00e9 ritenuti afrodisiaci. Invece, furono proprio le spezie e libagioni a tradirlo infliggendogli una drammatica colica intestinale e la seconda magra figura.\nCi volle un terzo \"assalto\" per assicurarsi la prestigiosa sposa. Testimoni oculari certificarono l'esito del nobile coito, verbalizzando erezione, aspetto e dimensioni della \"verga ducale\" e corredando il resoconto con i dettagli dell'interrogatorio a cui fu sottoposta la fanciulla.\nData prova del proprio vigore, il 29 aprile 1584 Vincenzo spos\u00f2 in seconde nozze la diciassettenne Eleonora de' Medici.\nDuca di Mantova.\nNel 1587 Vincenzo venne incoronato quarto duca di Mantova con una cerimonia in cui furono presenti le massime autorit\u00e0 del ducato: egli poi mosse con una cavalcata per le vie cittadine. Nel 1588 Vincenzo ottenne dall'imperatore Rodolfo II di porre nello stemma dei Gonzaga le insegne araldiche della Casa d'Austria, sormontate dalla corona arciducale.\nDal 1592 ingaggi\u00f2 con Francesco Gonzaga, terzo marchese di Castiglione delle Stiviere, una lunga disputa sul dominio di Castel Goffredo, dopo l'assassinio di Rodolfo Gonzaga, che si concluse a suo favore solo nel 1602: l'imperatore stabil\u00ec il possesso di Castel Goffredo a Vincenzo, contro cessione delle terre di Medole a Francesco. Desideroso di rinverdire le gesta degli avi, organizz\u00f2 diverse costose spedizioni in Ungheria per combattere i turchi. In nessuna di queste per\u00f2 ebbe modo di dar prova di valore, in quanto non si and\u00f2 mai al di l\u00e0 di brevi scaramucce e le spedizioni fecero notizia pi\u00f9 per le numerose feste e ricevimenti organizzate dove passava l'esercito gonzaghesco, che per motivi militari. Altra impresa in cui si ciment\u00f2 il duca fu la costruzione della poderosa cittadella di Casale Monferrato, opera che avrebbe dovuto agevolare la difesa della citt\u00e0, ma che in realt\u00e0 si rivel\u00f2 invece in seguito un polo di attrazione per le mire dei vari rivali (Savoia su tutti).\nLiber\u00f2 Tasso dalla prigionia e tenne alla sua corte sia il giovane Claudio Monteverdi, sia l'architetto cremonese Giuseppe Dattaro, autore della sua residenza di caccia a Bosco Fontana, nei pressi di Marmirolo. Fu chiamato a corte nel 1592 l'architetto cremonese Antonio Maria Viani, che decor\u00f2 alcune stanze del Palazzo Ducale e costru\u00ec in citt\u00e0 alcuni palazzi e le chiese di San Maurizio e Sant'Orsola.\nPer la rappresentazione delle opere il Duca costru\u00ec un teatro che poteva ospitare pi\u00f9 di 1000 spettatori. L'edificio fu distrutto durante il Sacco di Mantova.\nPartecip\u00f2 a tre spedizioni in Ungheria contro i Turchi: nel 1595, nel 1597 e nel 1601. In questo anno, dopo un lungo assedio alla citt\u00e0 di Canissa (Nagykanizsa) (9 settembre-18 novembre 1601), col grado di luogotenente generale, non riusc\u00ec a vincere la resistenza dei Turchi e si ritir\u00f2.\nVincenzo scopr\u00ec durante un viaggio nelle Fiandre il giovane Pieter Paul Rubens e lo condusse con s\u00e9 a Mantova. Qui Rubens divenne pittore di corte e ricevette i suoi primi incarichi importanti e condusse la sua prima missione diplomatica alla corte spagnola. Fu ritrattista di corte anche il pittore fiammingo Frans Pourbus il Giovane.\nFond\u00f2 l'Ordine militare del Sangue di Ges\u00f9 Cristo, ispirandosi alla reliquia del sangue di Ges\u00f9 conservata presso la basilica di Sant'Andrea, e dandogli la divisa \"Domine probasti me\", o \"Nihil hoc triste recepto\". Stabil\u00ec anche che il numero dei cavalieri fosse limitato a venti oltre al Gran Maestro, la cui carica coincideva con la persona del duca. L'Ordine ricevette l'approvazione di papa Paolo V il 25 maggio 1608.\nAgli inizi del Seicento volle edificare sul lago di Garda la residenza estiva di famiglia. Incaric\u00f2 l'architetto sovrintendente (prefetto) alle fabbriche ducali Antonio Maria Viani di costruire a Toscolano Maderno un palazzo (Palazzo Gonzaga) con annesso parco di 20.000\u00a0m\u00b2, che per\u00f2 non riusc\u00ec ad abitare.\nNel 1609 finanzi\u00f2 un'avventurosa spedizione in Per\u00f9 dello speziale di corte, Evangelista Marcobruno, alla ricerca del mitico \"gusano\", un verme dalle propriet\u00e0 afrodisiache che, opportunamente polverizzato, avrebbe dovuto restituire la perduta virilit\u00e0 al duca. Ma Vincenzo mor\u00ed prima di poterlo sperimentare.\nUltimi anni e morte.\nNel 1611 il duca Vincenzo eman\u00f2 un bando col quale comminava punizioni a chi battezzasse i bambini ebrei senza il consenso dei genitori.\nMor\u00ec nel 1612, e con solenni esequie venne tumulato nella cripta della basilica di Sant\u2019Andrea, accanto alla moglie Eleonora. Nel suo testamento aveva disposto di essere sepolto seduto su un trono in marmo con a fianco la sua spada.\nDiscendenza.\nVincenzo ed Eleonora de' Medici ebbero sei figli:\nEbbe diversi figli naturali, tra i quali:\nNella cultura di massa.\nNel cinema.\nDalla pruriginosa vicenda del secondo matrimonio di Vincenzo I il regista Pasquale Festa Campanile trasse nel 1965 il film \"Una vergine per il principe\", nel quale Vittorio Gassman interpretava il duca e Virna Lisi la fanciulla Giulia Albizzi.\nNel melodramma.\nNel melodramma Rigoletto di Giuseppe Verdi, il buffone \u00e8 un personaggio di corte del duca di Mantova, quest'ultimo riconducibile a Vincenzo Gonzaga."}
{"id": "418167", "revid": "1226", "url": "https://it.wikipedia.org/wiki?curid=418167", "title": "Sistemi di Reportistica", "text": ""}
{"id": "418173", "revid": "254059", "url": "https://it.wikipedia.org/wiki?curid=418173", "title": "Palazzo d'Ayala Valva (borgo nuovo)", "text": "Il Palazzo d'Ayala Valva di Taranto \u00e8 uno dei palazzi pi\u00f9 prestigiosi del Borgo Nuovo della citt\u00e0.\nFu costruito nel XIX secolo da un discendente tarantino della famiglia d'Ayala Valva, di origine spagnola, e fu sede della Prefettura della citt\u00e0 dal 1923, data di istituzione della Provincia di Taranto, fino al suo trasferimento nel nuovo e prospiciente Palazzo del Governo. Il palazzo ha l'ingresso in via Anfiteatro.\nL'edificio \u00e8 di grandi proporzioni, e si sviluppa su tre piani. Il prospetto principale si presenta con un'ampia finestratura e particolari architettonici in stile liberty, con un grande portale all'ingresso principale, un lungo balcone con la ringhiera in ferro battuto al primo piano, e un balcone di dimensioni pi\u00f9 piccole al secondo piano. Gli accessi ad entrambi i balconi sono affiancati su ogni lato da due colonne di ordine corinzio. \nAll'interno, l'atrio si presenta con due grandi padiglioni decorati, che fungevano anticamente da rimessa per le carrozze, e le cui parti superiori si differenziano nei due ambienti, pur essendo ugualmente dominate dai fregi del casato e dai lupi e dalle taccole dello stemma di famiglia.\nFino al 2016 ha ospitato l'Istituto Musicale Paisiello di Taranto e alcuni uffici dell\u2019Amministrazione Provinciale di Taranto."}
{"id": "418174", "revid": "709565", "url": "https://it.wikipedia.org/wiki?curid=418174", "title": "Prodotto esterno", "text": ""}
{"id": "418176", "revid": "32698", "url": "https://it.wikipedia.org/wiki?curid=418176", "title": "Prodotto vettore", "text": ""}
{"id": "418177", "revid": "3831", "url": "https://it.wikipedia.org/wiki?curid=418177", "title": "Torre di Zuino", "text": ""}
{"id": "418181", "revid": "3020126", "url": "https://it.wikipedia.org/wiki?curid=418181", "title": "HyperThreading", "text": ""}
{"id": "418183", "revid": "567822", "url": "https://it.wikipedia.org/wiki?curid=418183", "title": "Tsubo", "text": "Nella medicina tradizionale cinese gli xue wei (in giapponese tsubo) sono 361 punti del derma su particolari linee energetiche chiamate meridiani, attraverso le quali \u00e8 possibile accedere al sistema energetico di ogni individuo mediante una particolare sollecitazione con aghi nell'agopuntura o con la pressione manuale nello shiatsu.\nOgni \"tsubo\" possiede un nome che ne specifica una caratteristica e/o la localizzazione anatomica: \"piccola residenza\", \"alloggio dell'energia\", \"cancello inferiore\" ecc. Ciascuno di essi \u00e8 collegato attraverso il sistema neurovegetativo a uno o pi\u00f9 organi interni.\nAttraverso la stimolazione di ciascuno \"tsubo\" mediante aghi, pressioni o moxa, \u00e8 possibile ottenere effetti terapeutici e/o antalgici, anche immediati, sull'organo o gli organi ad esso collegato. Risultati rilevanti si possono avere in particolare su problemi alla testa, allo stomaco o alla schiena. \nUna mappatura degli tsubo con i relativi effetti \u00e8 nel testo \"Tsubo\" di Katsusuke Serizawa."}
{"id": "418184", "revid": "1896180", "url": "https://it.wikipedia.org/wiki?curid=418184", "title": "Yoshitoshi ABe", "text": "L'autore scrive il suo cognome in r\u014dmaji con la \"B\" in maiuscolo: ABe.\nBiografia.\nSi \u00e8 laureato in disegno all'Universit\u00e0 Nazionale di Tokyo di Musica e Belle Arti. \u00c8 diventato famoso per l'anime d'avanguardia \"Serial Experiments Lain\" ed \u00e8 collega ed amico di Chiaki J. Konaka con cui ha collaborato nelle serie S\"erial Experiments Lain\" ed in \"Texhnolyze.\"\nHa inoltre prodotto l'anime Haibane Renmei, dapprima creato sotto forma di d\u014djinshi dallo stesso ABe; ed \u00e8 il character designer dell'anime NieA_7.\nNel 1994 vince il Monthly Afternoon 1994 Four Seasons summer contest.\nVita privata.\nL'11 novembre 2011, si sposa con l'artista e sua assistente Sasaki Yukari. Nasce suo figlio il 21 settembre 2012."}
{"id": "418185", "revid": "3088966", "url": "https://it.wikipedia.org/wiki?curid=418185", "title": "Seconda lettera ai Corinti", "text": ""}
{"id": "418187", "revid": "39224", "url": "https://it.wikipedia.org/wiki?curid=418187", "title": "Chiesa Ortodossa Orientale", "text": ""}
{"id": "418189", "revid": "11792", "url": "https://it.wikipedia.org/wiki?curid=418189", "title": "Teorema di Fermat - Wiles", "text": ""}
{"id": "418190", "revid": "21880", "url": "https://it.wikipedia.org/wiki?curid=418190", "title": "Bulbillo", "text": ""}
{"id": "418194", "revid": "923674", "url": "https://it.wikipedia.org/wiki?curid=418194", "title": "Umberto Scapagnini", "text": "Europarlamentare dal 1994 al 2000 e deputato dal 2008 al 2013, dapprima in Forza Italia e in seguito nel Popolo della Libert\u00e0, \u00e8 stato anche sindaco di Catania dal 2000 al 2008.\nBiografia.\nDopo gli studi liceali, si laurea in medicina e chirurgia all'Universit\u00e0 di Napoli nel 1965, libero docente in neurofarmacologia nel 1968 e specialista in neuroendocrinologia nel 1972, dal 1967 al 1973 \u00e8 ricercatore e visiting professor presso l'Heymans Institute for Pharmacology dell'Universit\u00e0 di Gand in Belgio, l'UCSF Medical Center di San Francisco in California e il MIT di Boston. Consulente della NASA dal 1969 al 1975, nel 1975 diviene professore ordinario di farmacologia presso l'Universit\u00e0 degli Studi di Catania, risultando il pi\u00f9 giovane ordinario italiano di questa disciplina. Autore di oltre 500 pubblicazioni scientifiche su prestigiose riviste internazionali e coeditore di oltre 20 volumi scientifici, ha dato notevoli contributi alle neuroscienze ed alla neurofarmacologia, aprendo la via alla psiconeuroendocrinoimmunologia (PNEI); \u00e8 stato altres\u00ec decano della Facolt\u00e0 di Medicina e Chirurgia dell'Universit\u00e0 di Catania.\nNella citt\u00e0 siciliana si affacci\u00f2 alla politica diventando consigliere comunale con il PSI nel 1985. Vicesindaco e assessore all'urbanistica tra il 1986 e il 1987, ader\u00ec successivamente a Forza Italia e nel 1994 venne eletto deputato europeo; dal '94 al '99 \u00e8 stato Presidente della Commissione di Ricerca, Sviluppo Tecnologico e Energia del Parlamento Europeo. Confermato parlamentare europeo nel 1999, nel 2000 si candid\u00f2 a sindaco di Catania ottenendo la carica. Ricevette un secondo mandato nel 2005, anno in cui vinse contro il candidato de \"L'Unione\" Enzo Bianco.\nPer anni Umberto Scapagnini \u00e8 stato il medico personale di Silvio Berlusconi, parlando del quale un giorno afferm\u00f2 che: \u00abBerlusconi ha un sistema neuro immunitario di tipo veramente straordinario per cui niente mina la sua salute e che egli \u00e8 \"tecnicamente immortale\"\u00bb.\nDal mese di gennaio 2008 e per tutto l'anno, varie zone di Catania, non solo in periferia ma anche nel centro cittadino, rimangono pi\u00f9 giorni prive di illuminazione a causa del non adempimento dei pagamenti all'Enel da parte del comune.\nIl 12 febbraio 2008 si dimette dalla carica di sindaco ed \u00e8 eletto deputato nelle liste del PdL nelle elezioni politiche italiane del 2008. Il 16 aprile 2008, pochi giorni dopo l'elezione in parlamento, in seguito a incidente stradale riporta un trauma toracico e viene ricoverato in gravi condizioni all'Ospedale Forlanini di Roma. Il 20 maggio 2009 il sito del \"Corriere della Sera\" diffonde la notizia che Scapagnini \u00e8 ricoverato in ospedale in prognosi riservata \u00abin seguito a un grave scompenso metabolico\u00bb.\nNel marzo del 2011 rivela di aver combattuto contro un tumore, andato in recidiva dopo aver avuto un incidente stradale, e di essere stato a un passo dalla morte. Nel giugno del 2011 pubblica un libro intitolato \"Il Cielo pu\u00f2 attendere\" nel quale racconta la storia degli ultimi anni segnati dalla malattia e la sua esperienza di premorte. Il 2 aprile 2013 muore a Roma all'et\u00e0 di 71 anni, dopo che negli ultimi giorni erano nuovamente peggiorate le sue condizioni di salute, essendo stato colto da ictus cerebrale e poi da un infarto.\nPer i suoi meriti scientifici, l'Universit\u00e0 di Catania, in sua memoria bandisce annualmente un premio (\"Premio Scapagnini\") assegnato dall'Associazione onlus \"Scuola Superiore di Formazione in Medicina\" di Catania a laureati in medicina e chirurgia o in biotecnologie mediche all'Universit\u00e0 di Catania con una votazione di 110/110 e lode, che abbiano svolto una tesi sperimentale nell'area delle neuroscienze.\nGli \u00e8 stata intitolata pure l'aula magna del plesso universitario \"Torre Biologica \"Ferdinando Latteri\"\" dell'ateneo catanese.\nProcedimenti giudiziari.\nIl 2 maggio del 2008 \u00e8 stato condannato a due anni e sei mesi di reclusione per delle irregolarit\u00e0 nella concessione di contributi previdenziali da parte del Comune ai dipendenti per i danni arrecati dalla cenere dell'Etna, 3 giorni prima delle elezioni comunali del 2005 che lo videro vincitore. Nel luglio 2008 risulta indagato, assieme ad altri 40 funzionari comunali, per il buco di bilancio creato durante gli anni di amministrazione. Ci\u00f2 nonostante ottiene la carica di deputato che gli concede l'immunit\u00e0 alla condanna del 2 maggio 2008.\nNel gennaio 2010 viene rinviato a giudizio, assieme ad altri 13 ex assessori di diverse giunte di centrodestra, per falso ideologico nell'inchiesta sul buco di bilancio da centinaia di milioni di euro dell'amministrazione di Catania. Nel gennaio del 2011 viene data la notizia che Scapagnini risulta indagato insieme ad alcuni amministratori catanesi in un'inchiesta su promozioni facili e avanzamenti di carriera illeciti di dipendenti comunali a Catania. Secondo la Procura etnea, Scapagnini e gli altri indagati avrebbero favorito tali promozioni e avanzamenti alla vigilia delle elezioni amministrative in modo da favorire il voto di scambio.\nNel febbraio del 2011 \u00e8 stato condannato a quattro mesi di reclusione per abuso d'ufficio per aver assunto l'autista della moglie, come consulente al Comune di Catania. \u00c8 stato anche imputato per abuso d'ufficio aggravato nell'ambito di un'inchiesta sui parcheggi sotterranei in costruzione nella citt\u00e0 etnea, accusa dalla quale \u00e8 stato assolto con formula piena il 30 marzo 2011, con sentenza della Corte d'Appello del Tribunale di Catania, con cui fu disposto il dissequestro dei cantieri.\nNell'ottobre del 2011 viene condannato dal giudice monocratico della prima sezione penale del Tribunale di Catania, Alfredo Cavallaro, a due anni e nove mesi di reclusione per falso in bilancio (si tratta del primo grado di giudizio). Insieme a lui sono stati condannati alla stessa pena i componenti della prima giunta (l'ex ragioniere Vincenzo Castorina e gli ex assessori Francesco Caruso, Giuseppe Arena, Santo Li Gresti, Giuseppe Maimone, Giuseppe Siciliano e Giovanni Vasta), mentre quelli della seconda giunta (Filippo Maria Drago, Stefania Gulino, Mimmo Rotella, Salvatore Santamaria, Nino Strano, Mario De Felice e Giuseppe Zappal\u00e0) sono stati condannati a due anni e tre mesi di carcere. Scapagnini e i membri delle sue giunte sono stati peraltro dichiarati interdetti dai pubblici uffici per una durata pari a quella della pena principale e condannati al pagamento delle spese processuali. I pubblici ministeri avevano chiesto due anni e quattro mesi per Scapagnini e due anni per tutti gli assessori.\nNel novembre 2011 la Corte d'appello di Catania ha confermato la condanna a due anni e sei mesi di reclusione per Scapagnini per abuso d'ufficio e violazione della legge elettorale, nel processo sui rimborsi Inpdap ai dipendenti del Comune di Catania per i fenomeni eruttivi e sismici dell'Etna del 2001 e 2002 a pochi giorni dalle consultazioni amministrative del 2005."}
{"id": "418200", "revid": "600229", "url": "https://it.wikipedia.org/wiki?curid=418200", "title": "Minore armonica", "text": ""}
{"id": "418203", "revid": "2062047", "url": "https://it.wikipedia.org/wiki?curid=418203", "title": "Steven Van Zandt", "text": "Deve la sua fama soprattutto al fatto di aver suonato la chitarra e il mandolino nella E Street Band, la band di Bruce Springsteen, del quale \u00e8 tuttora collaboratore. La breve ma intensa carriera di attore televisivo (1999-2007) nel ruolo di Silvio Dante nella pluripremiata serie televisiva dell'HBO \"I Soprano\" lo ha reso un volto celebre del piccolo schermo e uno dei personaggi pi\u00f9 amati dello show. Sulla scia del mafioso italoamericano interpretato per l'HBO, qualche anno dopo Van Zandt diviene protagonista nella serie televisiva \"Lilyhammer\", dove veste i panni di Frank Tagliano.\nBiografia.\nDi origine italoamericana (il nonno era calabrese di Lamezia Terme mentre i genitori della nonna napoletani) e nato con il nome di Steven Lento cambi\u00f2 il cognome in \"Van Zandt\" ereditandolo dal secondo marito della madre.\n. Il secondo marito della madre \u00e8 norvegese. \nCarriera da musicista.\nSteven Van Zandt \u00e8 stato uno dei primi e storici collaboratori di Bruce Springsteen sin dalle prime apparizioni giovanili, realizzando e componendo assoli con la chitarra in molti suoi successi.\nVan Zandt ufficialmente lasci\u00f2 la E Street Band nel 1984 per poi tornarci nel 1995, e sembra che la canzone \"Bobby Jean\" di Springsteen sia ispirata a questa separazione professionale.\nHa incominciato quindi a pubblicare album solisti o firmati con Little Steven and the Disciples of Soul dagli anni ottanta fino al 1999, pubblicando 5 album che ha dichiarato pezzi di un unico progetto complessivo.\nSin dal primo album Van Zandt riscosse un discreto ma lusinghiero successo soprattutto in fatto di critica e vendite. Nel 1984 la musica di Van Zandt divenne pi\u00f9 esplicitamente politica, e la pubblicazione del disco Voice of America aveva come tema principale forti critiche alle politiche estere dell'allora Presidente degli Stati Uniti Ronald Reagan. \nNel 1985 fond\u00f2 un'associazione di artisti contro l'apartheid (Artists United Against Apartheid), in cui hanno militato Bruce Springsteen, U2, Bob Dylan e i Run DMC, che insieme collaborarono a una canzone intitolata \"Sun City\" contro un mega resort situato in un bantustan (ghetto per persone di colore) nel Sudafrica.\nNel 2017, quasi vent'anni dopo la pubblicazione dell'ultimo album, Steven Van Zandt rimette insieme i Disciples of Soul con un nuovo lineup ed entra in studio di registrazione. Il risultato \u00e8 \"Soulfire\", album di notevole qualit\u00e0 nel quale Van Zandt si riconnette alle proprie radici musicali riunendo alcuni brani di proprio pugno precedentemente interpretati da altri artisti, qualche brano inedito e un paio di cover tributo alle grandi star del passato, il tutto rielaborato con uno stile musicale personale ben riconoscibile. Il successivo tour tocca numerose citt\u00e0 in Europa e Nord America riscuotendo un buon successo di pubblico e critica, al punto che nel 2018 viene pubblicato \"Soulfire Live!\", primo album dal vivo di Steven Van Zandt and the Disciples of Soul, che documenta per intero la scaletta proposta nei concerti del tour.\nGalvanizzato dal ritrovato successo e approfittando del fatto che Bruce Springsteen mette in pausa la E Street Band per tutto il 2018 e il 2019, Steven Van Zandt prosegue nella rivitalizzazione della propria carriera da solista pubblicando un nuovo album, \"Summer of Sorcery\" (2019) questa volta quasi interamente composto da inediti, e rimettendosi in viaggio per un nuovo tour che presenta una scaletta rivoluzionata rispetto agli show del tour precedente. Ancora una volta pubblico e critica apprezzano.\nCarriera televisiva.\nSteven Van Zandt, nel 1999, diventa uno dei protagonisti della serie televisiva dell'HBO \"I Soprano\". Lo show, che narra le vicende di una famiglia mafiosa statunitense, vede Van Zandt nel ruolo del consigliere del boss Tony Soprano: nonostante la sua poca esperienza come attore, venne scelto personalmente dal creatore della serie, lo sceneggiatore David Chase, rimasto colpito dal suo volto sulle copertine di alcuni album.\nDal 2012 \u00e8 produttore, regista e protagonista della dramedy norvegese/statunitense Lilyhammer, incentrata sulla storia di un mafioso newyorkese che tenta di incominciare una nuova vita a Lillehammer in Norvegia. Nell'ultima puntata della terza stagione della serie Bruce Springsteen apparir\u00e0 come guest star nei panni del fratello.\nRadio.\nDal 2002 conduce lo show radiofonico Little Steven's Underground Garage, basato sul garage rock e altri sottogeneri del rock dagli anni Cinquanta al presente. Lo show \u00e8 trasmesso settimanalmente da oltre 200 stazioni radio negli USA e in diverse radio internazionali. In Italia \u00e8 trasmesso da Radio Flash Orizzonte."}
{"id": "418204", "revid": "12497", "url": "https://it.wikipedia.org/wiki?curid=418204", "title": "Steve Van Zandt", "text": ""}
{"id": "418205", "revid": "404449", "url": "https://it.wikipedia.org/wiki?curid=418205", "title": "San Casciano a Settimo", "text": ""}
{"id": "418206", "revid": "22166", "url": "https://it.wikipedia.org/wiki?curid=418206", "title": "Ilyushin Il-2 Shturmovik", "text": ""}
{"id": "418207", "revid": "12497", "url": "https://it.wikipedia.org/wiki?curid=418207", "title": "Little Steven", "text": ""}
{"id": "418208", "revid": "12497", "url": "https://it.wikipedia.org/wiki?curid=418208", "title": "Miami Steve", "text": ""}
{"id": "418211", "revid": "600229", "url": "https://it.wikipedia.org/wiki?curid=418211", "title": "Minore naturale", "text": ""}
{"id": "418213", "revid": "600229", "url": "https://it.wikipedia.org/wiki?curid=418213", "title": "Minore melodica", "text": ""}
{"id": "418215", "revid": "31101", "url": "https://it.wikipedia.org/wiki?curid=418215", "title": "Richardia africana", "text": ""}
{"id": "418217", "revid": "339392", "url": "https://it.wikipedia.org/wiki?curid=418217", "title": "Kirindy", "text": ""}
{"id": "418218", "revid": "4711", "url": "https://it.wikipedia.org/wiki?curid=418218", "title": "Us Navy", "text": ""}
