{"id": "427795", "revid": "125522723", "url": "https://it.wikipedia.org/wiki?curid=427795", "title": "Cole Porter", "text": "Biografia.\nGli inizi.\nCole Porter, nato a Peru, cittadina dell'Indiana (USA), aveva rivelato giovanissimo un eccezionale talento musicale. Trasferitosi sulla costa atlantica, frequent\u00f2 per qualche tempo, come studente di giurisprudenza, le universit\u00e0 di Yale ed Harvard. Finalmente scelse la musica (aveva seguito a Parigi i corsi di Vincent d'Indy): il suo esordio a Broadway nel 1916, \u00e8 con la commedia musicale \"See America First\". Fu un grosso fiasco; ma Porter non si scoraggi\u00f2. Decisivo per la sua carriera fu, in seguito, l'incontro con l'impresario Roy Goetz che cercava qualcuno in grado di comporre una musica di genere europeo nello stile del jazz americano per musicare il musical \"Paris\".\nIl successo a Broadway.\nPorter si mise al lavoro e nel 1928 l'operetta andava in scena a Broadway, ottenendo un successo strepitoso. Fu il primo di una lunga serie. \nA \"Paris\" seguirono infatti \"Gay Divorce\" (1932), con la celebre melodia \"Night and Day\", \"Anything Goes\" (1934), spumeggiante musical che lanci\u00f2 canzoni come \"Anything Goes\" e \"I Get a Kick Out of You\", \"Jubilee\" (dove era inserita la canzone \"Begin the Beguine\" divenuta in breve un successo mondiale), \"DuBarry Was a Lady\" (1939), \"Panama Hattie\" (1940), \"Kiss Me, Kate\" (1948), commedia musicale di successo, considerata il suo capolavoro, e \"Can-Can\" (1954), col famoso motivo \"I Love Paris\".\nQuasi tutte furono portate anche sullo schermo, in altrettanti film musicali. Porter lavor\u00f2 spesso anche a Londra per Charles B. Cochran, il pi\u00f9 celebre impresario dell'epoca. Nel 1929 scrisse \"Wake Up and Dream\" che vede fra i protagonisti Jessie Matthews e Sonnie Hale. Nel 1933 compose le canzoni per la rivista \"Nymph Errant\" che venne messa in scena all'Adelphi. In seguito Porter avrebbe considerato \"Nymph Errant\" la sua migliore opera.\nPer il cinema, Porter lavor\u00f2 pure alacremente, componendo le musiche di molti film. Tra questi si ricordano: \"Cerco il mio amore\" (\"The Gay Divorcee\", 1934), con Fred Astaire e Ginger Rogers), \"Nata per danzare\" (\"Born to Dance\", 1936) e \"Rosalie\" con Eleanor Powell, \"Vogliamo la celebrit\u00e0\" (\"Break the News\", 1938), \"Il pirata\" (\"The Pirate\", 1948), \"Alta societ\u00e0\" (\"High Society\", 1956), \"Les Girls\" (1957).\nVita privata.\nLa vita privata di Cole Porter fu decisamente appassionata e avventurosa. Il 20 aprile 1918 si arruol\u00f2 a Parigi, per la durata della guerra, nella Legione straniera francese e serv\u00ec nell'Africa del Nord (matricola 18/12651 e 18/47647). Distaccato presso il Reggimento di marcia della Legione straniera, fu poi inviato alla Scuola di artiglieria dell'esercito francese, come allievo ufficiale, il 22 agosto 1918. Distaccato ancora presso il 15\u00b0 RAC poi al 32\u00b0 RA, infine fu aggregato all'ufficio del consigliere militare d'ambasciata statunitense. Congedato il 17 aprile 1919, fu decorato della Croce di guerra del 1914-1918.\nOmosessuale dichiarato, Cole Porter fu per\u00f2 devoto e affezionato marito della ricca e affascinante Linda Lee Thomas, che avrebbe sposato nel 1919. A lei non nascose mai i suoi flirt (famoso quello con Boris Kochno, collaboratore di Djagilev, incontrato nel 1925), anzi ci teneva a che lei conoscesse i suoi amanti e trascorresse del tempo con loro. Una brutta caduta da cavallo nel 1937 lo costrinse a 30 operazioni chirurgiche e a passare il resto della sua vita su una sedia a rotelle. Nonostante questo continu\u00f2 con la sua prolifica attivit\u00e0 di compositore. Dopo la morte della sua amata moglie nel 1954 e dopo aver perso la gamba destra a causa dei suoi numerosi interventi, Cole Porter si ritir\u00f2 a vita privata e si spense a causa di un'insufficienza renale all'et\u00e0 di 73 anni.\nBiopic.\nAlla vita di Cole Porter sono stati dedicati due film: il primo, molto romanzato ed edulcorato, \u00e8 il celebre \"Notte e d\u00ec\" (\"Night and Day\", 1946) di Michael Curtiz, interpretato da Cary Grant e Alexis Smith; il secondo \u00e8 \"De-Lovely - Cos\u00ec facile da amare\" di Irwin Winkler, in cui non si nasconde l'omosessualit\u00e0 del compositore, con Kevin Kline come protagonista. \nIl personaggio compare inoltre brevemente in \"Midnight in Paris\", diretto da Woody Allen, dove lo si pu\u00f2 vedere cimentarsi nell'esecuzione al piano della canzone \"Let's Do It\", nella miniserie \"Hollywood\" di Ryan Murphy, e nel film \"Florence\" di Stephen Frears.\nPremi e riconoscimenti.\nIl suo nome \u00e8 stato inserito nella Songwriters Hall of Fame. Una stella sulla Hollywood Walk of Fame al 7080 di Hollywood Blvd ricorda il suo contributo all'industria musicale.\nOpere.\nMusical teatrali:\nColonne sonore cinematografiche:"}
{"id": "427797", "revid": "2196166", "url": "https://it.wikipedia.org/wiki?curid=427797", "title": "Castello di Cavernago", "text": "Il castello di Cavernago si trova nel territorio di Cavernago, piccolo comune alle porte di Bergamo.\nStoria.\nL'origine della struttura risale al 1243 quando i canonici della cattedrale di Bergamo entrarono in possesso di un'antica costruzione nella stessa localit\u00e0. Questa, posta in posizione strategica in quanto situata al crocevia tra le provincie di Milano, Bergamo e Brescia, nel 1470 venne acquistata con atto pubblico la struttura e le relative dipendenze dal celebre condottiero Bartolomeo Colleoni, che vi apport\u00f2 importanti modifiche. Alla sua morte il feudo di Cavernago e il relativo castello passarono nelle mani di Gherardo Martinengo-Colleoni marito di Ursina, una delle figlie del condottiero, e di Alessandro Martinengo Colleoni suo figlio.\nIl castello dopo esser stato acquistato dai conti Giovanelli prima e dal conte Mazzotti Biancinelli poi, ora di propriet\u00e0 di un erede del principe Gonzaga di Vescovato.\nDescrizione.\nLa costruzione, caratterizzata da uno in stile barocco e da un grande cortile con doppio loggiato, risale al Seicento. L'edificio a pianta quadrata, \u00e8 privo di merlatura e di camminamenti di ronda: questi elementi lasciano intuire che non si tratta di una fortezza militare, come lo \u00e8, per esempio, il vicino castello di Malpaga, bens\u00ec che fu concepito come residenza familiare, in modo da garantire tutti gli agi che si addicevano a una famiglia nobile. Il castello era dotato anche di un ponte levatoio, di un fossato (ormai privo d'acqua), di un pozzo centrale, oltre che di un grande giardino."}
{"id": "427798", "revid": "45535", "url": "https://it.wikipedia.org/wiki?curid=427798", "title": "Castello di cavernago", "text": ""}
{"id": "427799", "revid": "1745361", "url": "https://it.wikipedia.org/wiki?curid=427799", "title": "Territorio di Krasnojarsk", "text": "Il territorio di Krasnojarsk () \u00e8 una divisione amministrativa di 1 livello (\"territorio\" o \"kraj\") della Federazione Russa, situata nella Siberia centrale.\nGeografia.\nLa superficie della regione \u00e8 2,3 milioni di km\u00b2 (13,7% del territorio della Russia), superiore a quella dell'Arabia Saudita, cio\u00e8 a oltre 7,5 volte quella dell'Italia; \u00e8 esteso sulla maggior parte del territorio del bacino dello Enisej, dal mar Glaciale Artico alle montagne che delimitano il confine meridionale della Siberia. Circa il 20% del territorio si trova all'interno del circolo polare artico, compresa la citt\u00e0 di Noril'sk.\nNel 2007, in seguito a un referendum, il Circondario del Tajmyr e il Circondario degli Evenchi, un tempo autonomi, sono stati aboliti e uniti al Territorio di Krasnojarsk.\nPosizione.\nPer motivi climatici, la popolazione si addensa nel sud, in prossimit\u00e0 della Transiberiana e nella parte a sud di essa. Il capoluogo \u00e8 la citt\u00e0 di Krasnojarsk, uno dei principali centri urbani siberiani; tra le altre citt\u00e0, vanno ricordate Lesosibirsk, A\u010dinsk, Kansk, Noril'sk.\nIl territorio confina con:\nSuddivisioni amministrative.\n\"Rajon\".\nIl territorio di Krasnojarsk \u00e8 diviso amministrativamente in 44 \"rajon\" (\"distretti\", fra parentesi il capoluogo):\nCitt\u00e0.\nI centri abitati del Territorio di Krasnojarsk che hanno lo \"status\" di citt\u00e0 (\"gorod\") sono 23 (in grassetto le citt\u00e0 sotto la diretta giurisdizione regionale e non dipendenti da alcun \"rajon\"):\nInsediamenti di tipo urbano.\nI centri urbani del Territorio di Krasnojarsk che hanno \"status\" di insediamento di tipo urbano sono 30."}
{"id": "427801", "revid": "125895450", "url": "https://it.wikipedia.org/wiki?curid=427801", "title": "Pietro Garinei", "text": "Biografia.\nLaureatosi in farmacia per soddisfare le esigenze del padre farmacista, inizia come giornalista sportivo del \"Corriere dello Sport\", dove incontra Sandro Giovannini. Insieme fondarono nel 1944 il giornale umoristico Cantachiaro e da quel giorno si form\u00f2 un lungo sodalizio artistico noto come Garinei e Giovannini. In diciotto mesi, in tempo di guerra, scrissero sei riviste. Importante la collaborazione con la radiofonia Rai, dal 1949 al 1951 con la rivista \"La Bisarca\", successivamente portata in teatro e al cinema. \nLa carriera.\nEsord\u00ec a teatro nel 1949. Nel 1952 introdusse il genere della commedia musicale in Italia con spettacoli di rivista come \"Attanasio cavallo vanesio\", con Renato Rascel nelle vesti di attore, cantante e ballerino, e producendo la prima grande soubrette della scena italiana, Wanda Osiris. Sempre con Giovannini, collezion\u00f2 numerosi successi, tra cui \"Un paio d'ali\" (sempre con Renato Rascel), \"Un trapezio per Lisistrata\", \"Buonanotte Bettina\", \"Il giorno della tartaruga\", \"Ciao Rudy\", \"Rugantino\", \"Rinaldo in campo\", \"Alleluia brava gente\", \"Aggiungi un posto a tavola\", \"Se il tempo fosse un gambero\", nei quali troviamo tra i protagonisti attori del calibro di (solo per citarne alcuni) Walter Chiari, Delia Scala, Nino Manfredi, Lea Massari, Aldo Fabrizi, Paolo Panelli, Bice Valori, Domenico Modugno, Gigi Proietti, Sandra Mondaini, Massimo Ranieri, Johnny Dorelli, Enrico Montesano.\nTra gli attori di teatro classico e di cinema, lavorarono con loro Marcello Mastroianni, Giovanna Ralli, Paola Borboni, Giuliana Lojodice, Franco Franchi, Ciccio Ingrassia, Olga Villi, Alberto Lionello, Giulio Scarpati, Angela Luce, Massimo Ghini, Nancy Brilli.\nGarinei e Giovannini scrissero i versi di alcune canzoni di successo come \"Arrivederci Roma\" e \"Domenica \u00e8 sempre domenica\".\nLa coppia Garinei e Giovannini produsse ben quarantanove copioni come autori ed allest\u00ec ottantacinque tourn\u00e9e inscenate in oltre venti nazioni.\nNon trascurabile anche la loro attivit\u00e0 televisiva, ben rappresentata dalla fortunatissima trasmissione Il Musichiere, presentata da Mario Riva.\nAnche suo fratello Enzo Garinei, attore e doppiatore, ha recitato in alcune commedie musicali di Garinei e Giovannini.\nLa morte.\nMuore a Roma il 9 maggio 2006 presso l'Ospedale Carlo Forlanini, dove era ricoverato da qualche giorno a causa di una malattia incurabile, all'et\u00e0 di 87 anni; il giorno seguente fu allestita la camera ardente al Campidoglio nella \"Sala Protomoteca\", mentre l'11 maggio vennero celebrati i funerali nella Basilica di Santa Maria del Popolo, al quale presenti tantissimi volti del teatro italiano e alcuni volti noti della politica, e durante la cerimonia religiosa \u00e8 stato accompagnato dalle note musicali di \"Roma nun fa la stupida stasera\" suonata da \"Armando Trovajoli\"; dopo la cerimonia funebre, il feretro \u00e8 stato tumulato accanto alla moglie e ai genitori nel Cimitero Monumentale del Verano di Roma."}
{"id": "427803", "revid": "4711", "url": "https://it.wikipedia.org/wiki?curid=427803", "title": "Federazione Italiana pallacanestro", "text": ""}
{"id": "427807", "revid": "767487", "url": "https://it.wikipedia.org/wiki?curid=427807", "title": "Il processo (film 1948)", "text": "Il processo (\"Der Proze\u00df\") \u00e8 un film del 1948 diretto da Georg Wilhelm Pabst."}
{"id": "427811", "revid": "399", "url": "https://it.wikipedia.org/wiki?curid=427811", "title": "Sandro Giovannini", "text": "Biografia.\nGiornalista, divenne famoso per il lungo sodalizio artistico con Pietro Garinei, col quale form\u00f2 il duo Garinei e Giovannini e con cui scrisse numerose commedie musicali di successo.\nInsieme fondarono nel 1944 il giornale umoristico Cantachiaro e da quel giorno si form\u00f2 un lungo sodalizio artistico noto come Garinei e Giovannini. In diciotto mesi, in tempo di guerra, scrissero sei riviste.\nImportante la collaborazione con la radiofonia Rai, dal 1949 al 1951 con la rivista \"La Bisarca\", successivamente portata in teatro e al cinema.\nEsord\u00ec a teatro nel 1949. Nel 1952 introdusse il genere della commedia musicale in Italia con spettacoli di rivista come \"Attanasio cavallo vanesio\", con Renato Rascel nelle vesti di attore, cantante e ballerino, e producendo la prima grande soubrette della scena italiana, Wanda Osiris.\nSempre con Garinei collezion\u00f2 numerosi successi, tra cui \"Un paio d'ali\", sempre con Renato Rascel, \"Un trapezio per Lisistrata\", \"Buonanotte Bettina\", \"Il giorno della tartaruga\", \"Ciao Rudy\", \"Rugantino\", \"Rinaldo in campo\", \"Alleluia brava gente\", \"Aggiungi un posto a tavola\" con, fra gli altri, Gino Bramieri, Delia Scala, Sandra Mondaini, Walter Chiari, Paolo Panelli, Bice Valori, Domenico Modugno, Massimo Ranieri, Raffaella Carr\u00e0, Johnny Dorelli.\nTra gli attori di teatro classico e di cinema, lavorarono con loro Marcello Mastroianni, Giovanna Ralli, Paola Borboni, Giuliana Lojodice, Olga Villi, Alberto Lionello, Giulio Scarpati, Angela Luce, Massimo Ghini e Nancy Brilli.\nGarinei e Giovannini scrissero i versi di alcune canzoni di successo come \"Arrivederci Roma\" e \"Domenica \u00e8 sempre domenica\".\nGiovannini \u00e8 morto alla Clinica Moscati; i funerali si sono celebrati nella Basilica di San Lorenzo fuori le mura e le sue spoglie riposano accanto alla moglie nel cimitero Monumentale del Verano a Roma.\nLa coppia Garinei e Giovannini produsse ben quarantanove copioni come autori ed allest\u00ec ottantacinque tourn\u00e9e inscenate in oltre venti nazioni.\nNon trascurabile anche la loro attivit\u00e0 televisiva, ben rappresentata dalla fortunatissima trasmissione Il Musichiere, presentata da Mario Riva."}
{"id": "427816", "revid": "1543377", "url": "https://it.wikipedia.org/wiki?curid=427816", "title": "Latho", "text": "Il Latho \u00e8 un gioco di memoria solitario diffuso presso il popolo Dorz\u00e9 (Etiopia centro-meridionale). Viene giocato utilizzando un equipaggiamento molto simile a quello dei giochi della famiglia dei mancala (per esempio il Wari), pur non avendo altra affinit\u00e0 con questo tipo di giochi. Si pu\u00f2 dire che il rapporto che esiste fra il Latho e il Wari (o sue varianti) \u00e8 lo stesso che esiste tra un solitario come il Klondike e un gioco di carte come il Poker.\nIl primo a descrivere il gioco fu Richard Pankhurst, nel 1971.\nRegole.\nIl tavoliere del Latho \u00e8 un comune tavoliere da mancala composto di 2 file di 6 buche ciascuna. Inizialmente, le buche vengono riempite con pezzi secondo la seguente disposizione:\nIl giocatore viene bendato; un'altra persona deve svolgere il ruolo di suo \"avversario\" (in effetti, sarebbe corretto dire che \"tiene il banco\"). Procedendo in senso antiorario a partire dalla buca di sinistra di una qualsiasi delle file, il giocatore deve declamare ad alta voce una delle seguenti frasi, a seconda del numero di semi contenuto nella buca:\nSe la frase declamata \u00e8 corretta (per esempio, se il giocatore dice \"prendi da due\" e la buca contiene effettivamente due pezzi), l'avversario preleva un pezzo dalla buca. Il procedimento viene ripetuto finch\u00e9 il tavoliere \u00e8 vuoto (nel qual caso il solitario \u00e8 riuscito) oppure il giocatore sbaglia (nel qual caso il giocatore perde).\nIl Latho nella societ\u00e0.\nCome molti altri mancala, il Latho viene considerato un gioco adatto a soli uomini, specialmente uomini sposati e anziani. I tavolieri per il Latho (che sono a tutti gli effetti tavolieri da Wari) sono considerati di propriet\u00e0 della comunit\u00e0; in genere, i giovani non hanno accesso a questi tavolieri \"pubblici\", e devono limitarsi a giocare usando buche scavate nel terreno.\nGiochi simili.\nSolitari basati su equipaggiamenti da mancala, simili al Latho, sono diffusi in altre zone dell'Africa. Un esempio \u00e8 il Tagagega, giocato dal popolo Konso."}
{"id": "427817", "revid": "339392", "url": "https://it.wikipedia.org/wiki?curid=427817", "title": "CSI - Crime Scene Investigation", "text": ""}
{"id": "427818", "revid": "2225", "url": "https://it.wikipedia.org/wiki?curid=427818", "title": "CSI Miami", "text": ""}
{"id": "427821", "revid": "161374", "url": "https://it.wikipedia.org/wiki?curid=427821", "title": "CSI New York", "text": ""}
{"id": "427825", "revid": "100676", "url": "https://it.wikipedia.org/wiki?curid=427825", "title": "Spazio connesso per archi", "text": ""}
{"id": "427827", "revid": "1647404", "url": "https://it.wikipedia.org/wiki?curid=427827", "title": "Ghost", "text": ""}
{"id": "427828", "revid": "21079", "url": "https://it.wikipedia.org/wiki?curid=427828", "title": "Spazio contrattile", "text": ""}
{"id": "427832", "revid": "339392", "url": "https://it.wikipedia.org/wiki?curid=427832", "title": "Sistemi Informativi", "text": ""}
{"id": "427833", "revid": "60481", "url": "https://it.wikipedia.org/wiki?curid=427833", "title": "Sistemi di Business Intelligence", "text": ""}
{"id": "427837", "revid": "1318658", "url": "https://it.wikipedia.org/wiki?curid=427837", "title": "Carlo II di Parma", "text": "Biografia.\nInfanzia.\nCarlo nacque al Palazzo Reale di Madrid. Suo padre, Ludovico, principe di Piacenza, era un membro della casa di Borbone-Parma, figlio ed erede di Ferdinando, duca di Parma. Sua madre, Maria Luisa, infanta di Spagna, era figlia del re Carlo IV di Spagna. Si erano sposati nel 1795, quando il principe ereditario di Parma era venuto a Madrid in cerca di una moglie. La coppia rimase in Spagna per i primi anni della propria vita coniugale e Carlo nacque a Madrid, alla corte del nonno materno e venne rappresentato nel famoso ritratto di Francisco Goya della famiglia di Carlo IV, tra le braccia di sua madre.\nL'infanzia di Carlo fu segnata dagli avvenimenti legati alle campagne napoleoniche in Italia. Truppe francesi invasero il Ducato di Parma nel 1796. Nel 1801, per il trattato di Aranjuez, Carlo divenne principe ereditario del nuovo Regno d'Etruria, formato da ex territori del Granducato di Toscana, in quanto erede di suo padre, che Napoleone aveva fatto re d'Etruria a titolo di risarcimento per la sua rinuncia al Ducato di Parma. Il 21 aprile 1801 Carlo lasci\u00f2 la Spagna con i suoi genitori. Dopo una breve visita a Parigi, si trasfer\u00ec a Firenze, prendendo residenza a Palazzo Pitti. Solo pochi mesi dopo essersi stabilita a Firenze, la famiglia reale fu richiamata in Spagna. Fu durante questo viaggio che nacque la sorella di Carlo, la principessa Maria Luisa Carlotta di Parma.\nIl soggiorno fu interrotto dalla morte del nonno paterno, Ferdinando, duca di Parma, rimasto titolare del ducato fino alla sua morte, il 9 ottobre 1802, quando Parma pass\u00f2 alla Francia secondo i termini di un trattato che aveva firmato.\nNel mese di dicembre 1802 la famiglia reale torn\u00f2 quindi a Firenze, ma il padre di Carlo, re Ludovico, che soffriva di epilessia ed era spesso malato, mor\u00ec qualche mese pi\u00f9 tardi, il 27 maggio 1803.\nRe dell'Etruria.\nCarlo Ludovico successe al padre nel 1803, sotto la reggenza della madre Maria Luisa. Nel 1807 venne cacciato dal trono dall'esercito di Napoleone, che gli promise in cambio il trono del regno della Lusitania settentrionale (il nord del Portogallo), ma questo progetto non si realizz\u00f2 mai, a causa della rottura tra Napoleone e i Borbone-Spagna nel 1808. Carlo, sua madre e la sorella cercarono rifugio in Spagna; arrivarono alla corte di Carlo IV, il 19 febbraio 1808. La Spagna era in agitazione e, meno di tre mesi dopo il loro arrivo, tutti i membri della famiglia reale spagnola furono portati in Francia su ordine di Napoleone, che diede la corona spagnola al fratello Giuseppe. Carlo lasci\u00f2 la Spagna, con la madre e la sorella, il 2 maggio 1808 per Bayonne e poi Compi\u00e8gne, la residenza che gli era stata assegnata.\nA Maria Luisa era stato promesso il palazzo di Colorno a Parma e un assegno consistente, ma Napoleone non mantenne la sua parola e Carlo con la madre e la sorella furono tenuti prigionieri a Nizza. Quando sua madre cerc\u00f2 di fuggire, fu arrestata e rinchiusa in un convento a Roma nel mese di agosto 1811. Carlo non condivise con la madre e la sorella questo imprigionamento e per quattro anni (1811-1815) visse sotto la tutela di suo nonno in casa della famiglia reale spagnola in esilio a Roma.\nMatrimonio.\nNel 1820 sua madre organizz\u00f2 il suo matrimonio con la principessa Maria Teresa di Savoia (1803-1879), una delle figlie gemelle del re Vittorio Emanuele I di Sardegna. Il matrimonio venne celebrato a Lucca il 5 settembre 1820. Carlo era un bel giovane di grande sensibilit\u00e0, Maria Teresa era alta e bella; si diceva che fossero la coppia reale pi\u00f9 bella.\nCarlo era spiritoso ed affascinante, con una natura socievole. Maria Teresa era malinconica e, a differenza di suo marito, era profondamente cattolica. Trascorsero la maggior parte della loro vita coniugale separati. \"Anche se non ci fosse amore\", comment\u00f2 Carlo in seguito, \"c'era rispetto\".\nDuca di Lucca.\nDopo la caduta di Napoleone, nel 1815, la casa di Borbone non fu restaurata nel Ducato di Parma, che fu invece affidato a Maria Luigia, moglie di Napoleone. Carlo Ludovico fu compensato con il Ducato di Lucca e con la promessa di rientro nella signor\u00eca del Ducato di Parma e Piacenza alla morte di quest'ultima.\nIl 13 marzo 1824 divenne Carlo I, duca di Lucca, un ducato piccolo ma ben tenuto. Carlo era inizialmente disinteressato al governo, preferendo dare libero sfogo al suo amore per i viaggi. Durante i primi anni del suo regno fu praticamente assente dal ducato, delegando le incombenze di governo al suo primo ministro Ascanio Mansi. Dal 1824 al 1827 Carlo viaggi\u00f2 in tutta Italia. Visit\u00f2 Torino, Venezia, Roma, Modena, Firenze, Napoli e Palermo. Dal 1827 al 1833 viaggi\u00f2 in Germania, dove possedeva due castelli, Urschendorff e Weistropp (nei pressi di Dresda). Gli piaceva la vita alla corte austriaca, dove sua cognata era l'imperatrice. Mentre era a Vienna, prese in affitto il palazzo Kinsky. Trascorse del tempo anche a Berlino, Francoforte, Praga e nelle capitali degli altri stati tedeschi.\nNei primi anni del 1830 Carlo cominci\u00f2 a nutrire un crescente interesse per gli affari di stato. Il suo ducato non era stato influenzato dai movimenti rivoluzionari che s'erano avuti in Italia centrale nel 1831. Nelle relazioni esterne, riconobbe il re Luigi Filippo di Francia, che era arrivato al potere con la rivoluzione di luglio del 1830. Fu per\u00f2 alleato con i carlisti in Spagna. Nel 1833, dopo un soggiorno di tre anni, Carlo torn\u00f2 a Lucca e concesse un'amnistia generale. Ci\u00f2 era in netto contrasto con l'atteggiamento degli altri stati italiani, che optavano per la repressione e il carcere. Nello stesso anno Thomas Ward, un ex fantino inglese, arriv\u00f2 a Lucca e in pochi anni divenne consigliere e ministro di Carlo. Carlo studiava e raccoglieva testi biblici e liturgici ed era interessato a diversi rituali religiosi. Aveva costruito una cappella di rito greco nella sua villa di Marlia.\nDurante il regno di Carlo s'intrapresero varie riforme amministrative e finanziarie molto popolari. Fra il 1824 e il 1829 vennero adottate alcune misure in materia di doveri, di una certa libert\u00e0 di commercio, i tagli fiscali, il catasto. Vennero incoraggiate in particolare l'istruzione e la medicina, favorendo la creazione di scuole. Queste riforme furono attuate per iniziativa del ministro Mansi durante l'assenza del duca. Carlo deluse i suoi sudditi, che avevano sperato per un ritorno alla costituzione del 1805, e le speranze dei liberali si spostarono verso il suo unico figlio ed erede. Cerc\u00f2 di copiare a Lucca le cose che aveva visto realizzate all'estero, indipendentemente se le condizioni del ducato fossero favorevoli. Il suo amore per i viaggi creava molte difficolt\u00e0 nel governare e spesso firmava decreti secondo il suo stato d'animo del momento, senza alcuna conoscenza reale dei problemi. Il vero potere era nelle mani del suo ministro Mansi.\nDopo il 1833, Carlo, cronicamente a corto di soldi, non rimase all'estero molto spesso. Nel 1836 torn\u00f2 a Vienna e nel 1838 and\u00f2 a Milano per l'incoronazione dell'imperatore Ferdinando, si rec\u00f2 in Francia e poi in Inghilterra. L'economia del ducato era in declino dal 1830 e si deteriorava ulteriormente con gli anni. Nel 1841 i dipinti della Galleria Palatina vennero venduti.\nIl 1\u00ba settembre 1847, allarmato alla vista di una folla che richiedeva alcune riforme, firm\u00f2 una serie di concessioni. Tre giorni dopo, sotto la pressione di molti cittadini, torn\u00f2 a Lucca, dove fu accolto trionfalmente. Tuttavia egli non era in grado di far fronte alla pressione e il 9 settembre part\u00ec per Modena. Da l\u00ec emise un decreto che trasformava il Consiglio di Stato in un consiglio di reggenza. Il 4 ottobre abdic\u00f2 in favore del granduca di Toscana, che avrebbe in ogni caso acquisito il ducato quando Carlo fosse diventato duca di Parma, ricevendo come compenso un vitalizio annuo di 40.000 fiorini. Part\u00ec per la Sassonia, mentre la sua famiglia and\u00f2 a vivere a Torino sotto la protezione del re Carlo Alberto di Sardegna.\nDuca di Parma.\nIl 17 dicembre 1847 Maria Luigia d'Asburgo mor\u00ec. Inizialmente Carlo fu tentato di eludere le nuove responsabilit\u00e0 che cadevano sulle sue spalle, ma fin\u00ec per accettarle, al fine di non compromettere i diritti di suo figlio. Il 31 dicembre 1847 arriv\u00f2 a Parma e prese possesso del trono dei suoi antenati, con il nome di Carlo II. Il ducato di Lucca fu incorporato nel granducato di Toscana, mentre il ducato di Parma cedette Guastalla ed acquist\u00f2 dei territori in Lunigiana.\nCarlo II fu accolto freddamente a Parma, un paese che non conosceva bene. Gli mancava il carattere e l'acume politico per essere in grado di superare una situazione molto pi\u00f9 complicata di quella che aveva lasciato nel ducato di Lucca. Parma era completamente governata dall'Austria e non c'era spazio per i modi semplici e liberali di Carlo. Non era libero di seguire le proprie idee politiche e scrisse a Ward: \"\u00c8 meglio morire che vivere cos\u00ec. Durante il giorno, e quando sono solo, piango. Ma questo non aiuta\". Gli mancava il sostegno dei suoi cugini a Madrid e a Parigi.\nNei suoi primi atti di governo, cerc\u00f2 di riorganizzare l'amministrazione centrale. Firm\u00f2 un'alleanza militare con l'Austria. Pochi mesi dopo il suo arrivo, scoppi\u00f2 a Parma la rivoluzione del 1848. Fu costretto a scegliere tra la soppressione della rivoluzione o la concessione di riforme. Decise per la seconda e nomin\u00f2 un Consiglio di Reggenza con il compito di preparare una costituzione. La sua intenzione era quella di salvare il trono per il figlio, che aveva chiesto aiuto a Carlo Alberto di Savoia. Tuttavia Piacenza aveva gi\u00e0 chiesto di aderire al Piemonte e Carlo Alberto voleva l'annessione. Durante la Prima guerra d'indipendenza italiana l'esercito austriaco sconfisse le truppe di Carlo Alberto a Custoza, e poi a Milano, costringendolo a firmare l'armistizio di Salasco il 9 agosto 1848. Nel mese di aprile 1849, le truppe austriache guidate da Radetzky occuparono Parma e Piacenza. Il 9 aprile il Consiglio di Reggenza venne trasformato in un governo provvisorio. Solo due anni dopo aver riconquistato il trono dei suoi avi, Carlo II fu costretto a fuggire dall'Italia, trovando rifugio nel castello di Weistropp, in Sassonia. Il 19 aprile 1849, Carlo abdic\u00f2 formalmente in favore del figlio.\nUltimi anni e morte.\nDopo la sua abdicazione assunse il titolo di \"Barone di Villafranca\". Viveva come un uomo privato, dedicava il tempo ai suoi hobby alternando i suoi soggiorni tra Parigi, Nizza e il castello di Weistropp in Sassonia.\nSempre a corto di denaro, fu costretto a vendere nel 1851 la sua propriet\u00e0 austriaca di Urschendorff al suo amico Thomas Ward per 150.000 corone. Nel 1852 si rec\u00f2 in Spagna per riconoscere sua cugina Isabella II antiregina anticarlista. Gli fu permesso di partecipare a una riunione di famiglia tenutasi alla villa a Capezzano Pianore nel mese di aprile 1853.\nIl suo unico figlio, Carlo III, duca di Parma, fu assassinato il 27 marzo 1854. Nello stesso anno Carlo si trasfer\u00ec a Parigi. Nel 1855 visit\u00f2 la tomba di suo figlio a Viareggio e vide sua moglie. Suo nipote, Roberto I, duca di Parma, in carica a Parma sotto la reggenza della madre, perse il trono nel marzo 1860 nel corso dell'unificazione italiana. Carlo, a differenza di altri monarchi detronizzati, accolse favorevolmente l'unit\u00e0 d'Italia come uno sviluppo positivo. Egli aveva volontariamente ceduto il ducato di Lucca e non aveva alcun attaccamento per Parma, dove il suo regno era stato breve e amaro e dove suo figlio era stato poi assassinato.\nDopo il 1860 Carlo fu in grado di venire in Italia pi\u00f9 liberamente. Visit\u00f2 Lucca con sempre maggior frequenza, soggiornando nelle ville di Montignoso e di San Martino in Vignale. Sua moglie, Maria Teresa, mor\u00ec il 16 luglio 1879. Carlo era a Vienna in quel momento e solo nel mese di novembre venne a rendere omaggio alle sue spoglie.\nCarlo sopravvisse a sua moglie tre anni. Mor\u00ec a Nizza il 16 aprile 1883, all'et\u00e0 di 83 anni. Fu sepolto accanto a vari familiari nella cappellina della villa Borbone a Viareggio.\nDiscendenza.\nCarlo e Maria Teresa ebbero due figli:"}
{"id": "427839", "revid": "224230", "url": "https://it.wikipedia.org/wiki?curid=427839", "title": "Carlo Lodovico di Borbone", "text": ""}
{"id": "427840", "revid": "224230", "url": "https://it.wikipedia.org/wiki?curid=427840", "title": "Carlo II Luigi (Parma)", "text": ""}
{"id": "427841", "revid": "92723", "url": "https://it.wikipedia.org/wiki?curid=427841", "title": "Lingua proto-pontica", "text": "Il Proto-pontico o lingua protopontica \u00e8 un'ipotetica protolingua, da cui sarebbero derivati due membri: Indoeuropeo e Proto-caucasico occidentale, che sono le protolingue delle lingue indoeuropee (IE) e delle lingue Lingue caucasiche occidentali (NWC), rispettivamente. Colarusso (1997) ha ipotizzato questa protolingua in base all'osservazione di somiglianze (che sono state giudicate superficiali) tra queste due protolingue nelle aree della fonologia e della morfologia.\nEsempi di queste somiglianze sono:"}
{"id": "427842", "revid": "41986", "url": "https://it.wikipedia.org/wiki?curid=427842", "title": "Proto-pontico", "text": ""}
{"id": "427843", "revid": "767487", "url": "https://it.wikipedia.org/wiki?curid=427843", "title": "Vini Lopez", "text": "\u00c8 stato il batterista della E Street Band e collaboratore di Bruce Springsteen. \nSi ritir\u00f2 dal gruppo nel 1974 per cause sconosciute: alcuni biografi citano il fatto che la qualit\u00e0 delle sue performance fosse sommaria ed amatoriale rispetto al successo ottenuto da Springsteen e la E Street Band, anche se in un'intervista afferm\u00f2 di avere litigato con il produttore Mike Appel \"... in \"Rosalita\" c'era un errore abbastanza evidente che venne lasciato. (Appel) voleva dimostrare a tutti che non ero capace di suonare...\" (Mucchio Selvaggio).\nFu sostituito prima da Ernest \"Boom\" Carter e successivamente da Max Weinberg per tutti gli anni seguenti.\nAttualmente si esibisce con un'altra band locale, la Steel Mill Retro, con un repertorio di canzoni di Springsteen dell'epoca giovanile: il nome del gruppo \u00e8 un tributo a Steel Mill, uno dei nomi della formazione adolescenziale composta da Lopez, Springsteen e Steve Van Zandt."}
{"id": "427848", "revid": "71155", "url": "https://it.wikipedia.org/wiki?curid=427848", "title": "Fabrizio Bentivoglio", "text": "Biografia.\nFabrizio Bentivoglio nasce a Milano il 4 gennaio del 1957, figlio unico di un dentista veneto (morto quando aveva 14 anni) e di una casalinga milanese. Frequenta il liceo scientifico milanese Leonardo da Vinci, coltivando le passioni per il calcio, il canto e la chitarra. Dopo aver giocato a calcio per una sola stagione (1970-71) nella squadra giovanile dell'Inter, lascia la carriera sportiva a causa di un infortunio al ginocchio sinistro e frequenta la scuola del Piccolo Teatro di Milano. Non porta a termine gli studi in medicina e si trasferisce a Roma.\nDebutta in teatro con \"Timone d'Atene\" di William Shakespeare e inizia la carriera artistica nel cinema. Con Dario De Luca e in associazione con Studio Universal fonda la Tipota Movie Company, che nel 1999 produce i cortometraggi \"Il bambino con la pistola\" di Federico Cagnoni e Monica Zapelli e \"Tipota\", scritto, diretto e interpretato dallo stesso Bentivoglio, che nel 2007 esordisce nella regia di un lungometraggio con \"Lascia perdere, Johnny!\"\nCon il gruppo musicale Piccola Orchestra Avion Travel realizza nel 1999 lo spettacolo \"La guerra vista dalla luna\", il gi\u00e0 citato corto \"Tipota\" e, successivamente, fa un tour come cantante e chitarrista, interpretando sue canzoni, successivamente raccolte nel CD \"Sottotraccia\". La colonna sonora di \"L'eternit\u00e0 e un giorno\" (1998) di Theo Angelopoulos contiene il brano \"The Poet\", con la voce di Bentivoglio. Attore stimato e piuttosto prolifico, anche se a volte con esigui riscontri al box office, resta uno dei volti pi\u00f9 noti del cinema italiano del passaggio di secolo.\nVita privata.\n\u00c8 stato legato all'attrice Valeria Golino. Il 20 maggio 2012 ha sposato l'attrice Silvia Pippia; la coppia ha tre figli."}
{"id": "427849", "revid": "41986", "url": "https://it.wikipedia.org/wiki?curid=427849", "title": "Proto-semitico", "text": ""}
{"id": "427852", "revid": "10652", "url": "https://it.wikipedia.org/wiki?curid=427852", "title": "Cordyceps bassiana", "text": ""}
{"id": "427853", "revid": "110644907", "url": "https://it.wikipedia.org/wiki?curid=427853", "title": "Probabilit\u00e0 di default", "text": "La probabilit\u00e0 di default (PD, o \"tasso di insolvenza\") \u00e8 la probabilit\u00e0 che la controparte si renda inadempiente all'obbligazione di restituire il capitale prestato e gli interessi su di esso maturati.\nLa PD pu\u00f2 essere \"fisica\" quando viene stimata su dati storici oppure \"neutrale al rischio\" quando \u00e8 estrapolata dalle quotazioni di strumenti finanziari \"credit sensitive\" quali Corporate Bond, Credit Default Swap, Credit Linked Note, ect..\nLe banche stimano la probabilit\u00e0 di default per valutare il rischio di credito connesso a un determinato prestito. Se ad esempio, la probabilit\u00e0 di default della clientela \u00e8 del 5%, ci\u00f2 significa che la banca valuta che il cliente appartiene ad un gruppo all\u2019interno del quale, entro un anno, si verificheranno 5 clienti in default (in insolvenza) ogni 100 clienti. La perdita attesa (PA) si otterr\u00e0 moltiplicando la PD per la LGD (Loss given default o percentuale di perdita avvenuto il default) per l\u2019EAD (o importo in default ). La LGD \u00e8 funzione inversa delle garanzie che assistono l\u2019esposizione andata in default.\nL'accordo Basilea II si \u00e8 preoccupato di dare una definizione di \"default\", che corrisponde a qualunque ritardo nei pagamenti superiore a 90 giorni.\nCalcolare la probabilit\u00e0 di default.\nBasilea II accetta tre approcci per la stima della probabilit\u00e0 di default."}
{"id": "427856", "revid": "46291", "url": "https://it.wikipedia.org/wiki?curid=427856", "title": "Solenanthus", "text": "Solenanthus \u00e8 un genere di piante della famiglia delle Boraginacee.\nDescrizione.\nComprende piante biennali o perenni, queste ultime scarsamnente vitali, pelose e pi\u00f9 o meno ruvide, con foglie alternate e intere.\nI fiori, pentameri, sono portati in cime dense tendenti a formare una pannocchia, senza brattee.\nIl calice \u00e8 diviso fino alla base in cinque lobi lineari, lanceolati o oblunghi, poco ampi, in genere accrescente nel frutto.\nLa corolla tubulosa, raramente campanulata o infundibuliforme, \u00e8 inclusa nel calice o lo supera di poco; appendici oblunghe sono inserite al di sotto della met\u00e0 del tubo corollino; il lembo \u00e8 blu o rosso porpora; i cinque lobi sono verticali o pi\u00f9 o meno distesi.\nGli stami, eserti o uguaglianti la lunghezza della corolla, sono inseriti sopra le appendici di questa; le antere, da oblunghe a largamente ellittiche, hanno apici ottusi.\nLo stilo, solitamente sporgente, ha uno stimma minuto.\nLe nucule, compresse dorsoventralmente, ovate o suborbicolari, piatte o leggermente concave, sono provviste di glochidi e a volte presentano i margini alati.\nDistribuzione e habitat.\nIl genere comprende specie, pi\u00f9 o meno endemiche, sparse in modo non uniforme nel sud dell'Europa (Spagna, Italia centro-meridionale, Albania, Grecia) e nell'area centro-occidentale dell'Asia.\nCrescono in boschi e pascoli di ambienti montani, alcune anche su roccia.\nTassonomia.\nIl genere comprende 27 specie.\nSpecie in Italia.\nSecondo Pignatti, in Italia se ne rinviene una sola specie:"}
{"id": "427860", "revid": "6066", "url": "https://it.wikipedia.org/wiki?curid=427860", "title": "Penisola di Yorktown", "text": ""}
{"id": "427861", "revid": "121738354", "url": "https://it.wikipedia.org/wiki?curid=427861", "title": "Chiesa dei Santi Simone e Giuda (Firenze)", "text": "La chiesa dei Santi Simone e Giuda si trova in piazza San Simone a Firenze, incastonata nei vicoli, (vicina a via dei Lavatoi), fra piazza della Signoria e piazza Santa Croce.\nStoria.\nSorta intorno al 1192 come piccolo oratorio dei Vallombrosani di Badia presso una loro vigna, fu ingrandita nel 1209 e poi ricostruita nel 1243, arrivando quasi a lambire le mura della cerchia del tempo di Dante. Nel 1247 il vescovo Ardengo Trotti consacrava questa nuova chiesa, facendone una parrocchia.\nNella piazza antistante la chiesa, nel 1309, venne ucciso Cialdino degli Ughi, guelfo bianco, da parte degli avversari politici legati ai Donati, guelfi neri. \nNel 1527 in questa chiesa venne sepolto il pittore Raffaellino Del Garbo, allievo di Filippo Lippi, morto nel 1524.\nDanneggiata nell'alluvione del 1537, venne rinnovata entro il 1630, su progetto di Gherardo Silvani, grazie soprattutto a Bartolomeo Galilei, cavaliere di Malta e, dopo la morte di esso, Giovanni Niccolai di Pistoia. Gli stemmi dei due (rispettivamente con la scala e con le stelle) ricorrono sul soffitto. \nLa chiesa \u00e8 oggi officiata con il rito ucraino cattolico, molto simile al rito ortodosso, ma di osservanza romana.\nDescrizione.\nNel portale si trovano due colonne di pietra serena scannellata, che sostengono un arco decorato di bassorilievi ornamentali, riferibile a Benedetto da Rovezzano o alla sua cerchia. Nella lunetta \u00e8 raffigurata la \"Vergine fra i santi apostoli Simone e Giuda\" di Nicodemo Ferrucci. Sulla parete di sinistra c'\u00e8 una lapide in marmo con iscrizione in caratteri longobardi in ricordo della fondazione della chiesa. \nLe due nicchiette laterali vennero riscoperte dopo l'alluvione del 1966, ed erano le aperture di due finestrelle medievali in facciata, accecate dal Silvani nel Seicento. \nInterno.\nNell'interno ad aula, scandito da partiti architettonici in pietra serena, il soffitto ligneo, intagliato in verde ed oro, datato 1670, reca la croce dell'Ordine dei Cavalieri di Malta e l'arme dei Galilei, scala rossa in campo d'oro.\nOltre al \"San Pietro in cattedra\" del Maestro della Santa Cecilia (1307, primo altare a destra), sugli altari laterali sono presenti pale d'altare di artisti attivi a Firenze intorno al 1630, fra cui Onorio Marinari (\"San Girolamo nella spelonca\", quarto altare destro), Jacopo Vignali (\"Cristo sceso dalla croce che mostra le piaghe a san Bernardo\", quinto altare destro; \"San Francesco in estasi retto da angeli\", quinto altare sinistro), Francesco Curradi (\"Assunzione di Maria\", quarto altare destro) e Fabrizio Boschi (\"Santi Carlo Borromeo e Filippo Neri in ginocchio davanti al Crocifisso\", secondo altare a sinistra); ormai non pi\u00f9 in sede da anni \u00e8 la pala del \"Martirio di san Niccol\u00f2\" di Cecco Bravo, probabilmente scambiata dalla soprintendenza con un \"Martirio dei Diecimila martiri\" di Francesco Granacci (terzo altare destro). Tra il quinto e il quarto altare sinistro \u00e8 stata collocata negli anni duemila un \"Riposo durante la Fuga in Egitto\" di Matteo Rosselli.\nGli affreschi sono di Nicodemo Ferrucci (\"Martirio di San Simone\", \"Martirio di San Giuda Taddeo\", \"Profeti e putti\" sull'arcone dell'altare) e di Giovan Battista Naldini (\"Piet\u00e0\", 1566, in controfacciata). \nPewr quanto riguarda le sculture, ai lati del presbiterio si trovano due statue in marmo bianco di Orazio Mochi, raffiguranti \"San Simone\" e \"San Giuda\". Sulla porta laterale destra un tabernacolo in pietra serena policromata di Andrea di Piero Ferrucci con la \"Madonna col Bambino\"; sul lato opposto, sopra quella che era la porta d'accesso laterale su via dei Lavatori, un busto di sant'Orsola del XIV secolo fatto eseguire da Geri Risaliti, e incorniviato da un'edidicola in terracotta policroma invetriata con festoni e cherubini, riferita ad Andrea della Robbia (1470-1480 circa). \nL'altare maggiore in marmi e pietre dure \u00e8 di Giovan Battista Cennini (1630 circa).\nNella sacrestia, che fu anticamente una cappella dei Tolosini, si conserva un frammento di affresco con la \"Nascita di san Nicola di Bari\" di Niccol\u00f2 Gerini, con relativa sinopia staccata.\nPiazza di San Simone.\nLa chiesa si affaccia su piazza San Simone, a cui si accede da via dei Lavatoi, via della Vigna Vecchia e via dell'Isola delle Stinche.\nOltre alla chiesa, vi si affacciano, a destra della stessa, un accesso secondario all'oratorio di San Martino degli Osti (oggi sala parrocchiale), un fianco della Casa Ricasoli con ingresso in via Isola delle Stinche 2, con uno scudo sulla cantonata dei Sacconi del Drago (d'azzurro, a tre papaveri impugnati d'oro), l'ingresso del palazzo Lottini e la gelateria Vivoli (sebbene questo lato della piazza sullo stradario ufficiale sia considerato un tratto di via Isola delle Stinche) con la lapide a Giovanni Dupr\u00e9, la cantonata del palazzo da Cintoia e infine un lato del Teatro Verdi, ingentilito dalla presenza della fontana dell'Agnellino. \nIn antico, per la festa di san Simone (28 ottobre), si svolgeva qui un mercatino prevalentemente alimentare, che diede origine al detto popolare \"Per San Simone ballotte e vin nuovo\", cio\u00e8 castagne e vino novello. Era un mercato sia all'ingrosso, destinato ai commercianti per i quali i castagnai discendavano dalle montagne arrivando fin dal Piemonte, sia al dettaglio. Inoltre qui si teneva regolarmente un mercato dei mobili vecchi, per chi doveva metter su casa, che poteva arrivare anche fino a piazza Santa Croce. \nSulla facciata della chiesa si trova una lapide duecentesca:\nTraduzione: \"Correvano allora 1243 anni dell'era cristiana quando fu eretta, o Dio, cotesta sacra dimora dei tuoi santi Simone e Giuda che l'abate Bartolomeo costru\u00ec, dandole il titolo prima di qualunque altra citt\u00e0 latina, in quanto abate della Badia fiorentina di Santa Maria, quando pose la prima pietra nelle fondamenta e poich\u00e9 la fond\u00f2 su terreno non d'altri ma proprio, come appare evidente al popolo di questa citt\u00e0, \u00e8 perci\u00f2 di diritto legittimo signore e vero patrono\".\nSu palazzo Lottini un'altra lapide ricorda come qui lo scultore Giovanni Dupr\u00e8 modellasse il suo \"Abele morente\"."}
{"id": "427864", "revid": "1429175", "url": "https://it.wikipedia.org/wiki?curid=427864", "title": "Efil4zaggin", "text": "Efil4zaggin (\"Niggaz4life\" letto al contrario) \u00e8 il secondo album in studio del gruppo musicale statunitense N.W.A, pubblicato il 4 giugno 1991 dalla Ruthless Records e dalla Priority Records.\nIl disco.\nUscito in seguito all'abbandono di Ice Cube dal gruppo e prodotto da Dr. Dre, \"Efil4zaggin\" si dimostra un successo nel campo del west coast rap, salendo alla prima posizione della Billboard 200, ma nonostante questo, prima dell'estate del 1991 il gruppo si scoglie a causa di una grave lite fra Dr. Dre e Eazy-E.\nNel 2003 l'album \u00e8 stato ristampato in due formati: entrambi contengono anche l'EP \"100 Miles and Runnin\"', ma solo una delle due versioni comprende anche un secondo disco DVD con performance \"live\" del gruppo."}
{"id": "427865", "revid": "123457581", "url": "https://it.wikipedia.org/wiki?curid=427865", "title": "La citt\u00e0 di Dio", "text": "La citt\u00e0 di Dio (, o anche \"De civitate Dei contra Paganos\") \u00e8 un'opera latina in ventidue libri scritta da sant'Agostino d'Ippona tra il 413 e il 426. Nei primi dieci libri egli difende il cristianesimo dalle accuse dei pagani e analizza le questioni sociali-politiche dell'epoca; negli altri dodici libri, invece, tratta della salvezza dell'uomo.\nL'opera, che \u00e8 una delle pi\u00f9 famose di Agostino, rappresenta un'apologia del Cristianesimo nei confronti della civilt\u00e0 pagana; in essa vengono trattati argomenti come Dio, il martirio, i Giudei e altri ancora concernenti il pensiero cristiano.\nOpera.\nGenesi dell'opera.\nL'opera nasce in un contesto storico-politico delicato: il lento decadere dell'Impero romano d'Occidente dovuto alle continue invasioni barbariche. In particolare, il Sacco di Roma compiuto dai Visigoti di Alarico I nel 410 aveva causato grande impressione: mentre alcuni avevano interpretato la caduta della citt\u00e0 eterna come un presagio della fine del mondo altri, i seguaci della religione romana tradizionale avevano sostenuto che fosse venuta meno la protezione accordata dalle antiche divinit\u00e0, e ritenendo responsabili i cristiani e la loro opera di proselitismo.\nLa grande occasione data dall'evento sollecita Agostino a riflettere; cos\u00ec nel 413 comincia l'opera che lo impegner\u00e0 fino al 426 e diverr\u00e0 uno dei pilastri della cultura occidentale e della storia della filosofia in particolare. Il cristianesimo fu accusato dai pagani di aver prodotto un indebolimento delle solide basi morali dell'impero, che avrebbe esposto quest'ultimo alle penetrazioni dei barbari. In realt\u00e0 vanno presi in considerazione due fattori complementari: da una parte, il cristianesimo aveva creato un insieme di valori antitetici a quelli pagani, dall'altra, e per la maggiore, il motivo della caduta dell'impero \u00e8 da ricercare nella fragilit\u00e0 politica di base.\nConcezione della storia e differenza delle \"citt\u00e0\".\nL'opera appare come il primo tentativo di costruire una visione organica della storia dal punto di vista cristiano. Per controbattere alle accuse della societ\u00e0 pagana contro i cristiani, Agostino afferma che la vita umana \u00e8 dominata dall'alternativa fondamentale tra il vivere secondo la carne e il vivere secondo lo spirito. A queste due possibilit\u00e0 corrispondono opposti stili di vita: la \"Civitas Terrena\", ossia la citt\u00e0 della carne e del diavolo, fondata da Caino; e la \"Civitas Dei\", ossia la citt\u00e0 dello spirito, la citt\u00e0 celeste fondata da Abele. Importante notare anche la simbologia scritturistica: Caino \u00e8 un contadino e in quanto tale strettamente legato alla terra, allo sfruttamento delle sue risorse e al guadagno; Abele invece \u00e8 un pastore, gode della terra ma non vi \u00e8 legato e tende, per un certo verso, a una meta pi\u00f9 ambita e fruttifera: il cielo.\nNessuna citt\u00e0 prevale sull'altra. Nella storia, infatti, le due citt\u00e0 sono mischiate e mai separate, come se ogni uomo vivesse contemporaneamente nell'una e nell'altra. Sta quindi a quest'ultimo la possibilit\u00e0 di decidere da che parte schierarsi. L'uomo si trova al centro tra queste due citt\u00e0 e solo il giudizio universale pu\u00f2 separare definitivamente i beati dai peccatori.\nOgnuno potr\u00e0 capire a quale citt\u00e0 appartiene solo interrogando se stesso.\nAgostino, in corrispondenza dei sei giorni (\"Exameron\") della creazione distingue sei periodi storici:\nQuesto schema viene poi affiancato da un'ulteriore suddivisione delle epoche storiche, stavolta tripartita: nella prima gli uomini non lottano contro le tentazioni del mondo, in quanto senza leggi; nella seconda tentano di vincere i beni materiali, ma invano; nella terza riescono finalmente a lottare contro i beni mondani, uscendone poi vittoriosi.\nIn particolare, nel pre-epilogo de \"La citt\u00e0 di Dio\", XXII, 30, 5, Agostino scrive:\nIn chiusura di testo l'Ipponate non solo attesta, e su base scritturale, una concezione del tempo non pi\u00f9 ciclica, come per i filosofi Greci, bens\u00ec lineare e universale in cui si innesta la Provvidenza, ma allude anche a un \"octavus aeternus\", \"quasi ottavo dell'eternit\u00e0\", per indicare il riposo non tanto come \"shabbatico\" approdo del lavoro dei precedenti sei giorni della creazione, quanto come riposo eterno e dunque extratemporale, fine che \"non sar\u00e0 un tramonto\".\n\u00c8 intrinseca in s\u00e9 una concezione predestinatoria in quanto Agostino, combattendo contro il Pelagianesimo, vuole esaltare la potenza della Grazia: l'uomo non pu\u00f2 salvarsi perch\u00e9 compie buone opere (altrimenti Dio sarebbe solo un giudice quando invece \u00e8 onnipotente) ma perch\u00e9 \u00e8 stato investito dalla Grazia divina.\nRiferimenti biblici.\n\"La Citt\u00e0 di Dio\" media tra la speculazione platonica metafisica ed il metodo esegetico della scrittura, in parte letterale ed in parte allegorico (Cfr.: La Citt\u00e0 di Dio, XVII, 3). Vengono ripresi il Libro della Genesi, di Samuele, l'Ecclesiaste, di Daniele, dei Salmi, di Isaia, di Malachia e viene citato diffusamente il Nuovo Testamento con particolare attenzione al Vangelo di Giovanni, alla Lettera ai Romani e al Libro dell'Apocalisse."}
{"id": "427867", "revid": "125964512", "url": "https://it.wikipedia.org/wiki?curid=427867", "title": "Georgiche", "text": "Le Georgiche (in latino \"Georgica\", neutro plurale - \u03b3\u03b5\u03c9\u03c1\u03b3\u03b9\u03ba\u03ac - dell'aggettivo greco , \"contadino\", o, pi\u00f9 semplicemente, \"agricoltura\", dalle parole \u03b3\u1fc6, \"terra\", ed \u1f14\u03c1\u03b3\u03bf\u03bd, \"lavoro\") sono un poema di Publio Virgilio Marone.\nNell'universo ideologico delle Georgiche, la natura idealizzata delle Bucoliche viene in parte adombrata da una polarit\u00e0 per certi aspetti contraddittoria: tra \"il senso del lavoro come lotta faticosa con la natura\" (\"Labor omnia vicit \\ improbus, et duris urgens in rebus egestas,\" I, vv. 145-146, \"\"\" La fatica ostinata / e le necessit\u00e0, che urgono / in circostanze difficili, / vinsero tutto\", trad. M. Ramous) e \"una visione idilliaca, idealizzata\" (A. La Penna) della natura che \u00e8 un sostrato comunque onnipresente nell'intero arco poetico di Augusto.\nAnche lo stile \u00e8 pi\u00f9 ricco e ricercato rispetto alle \"Bucoliche\", e coniuga i canoni dell'alessandrinismo e della poesia neoterica con il gusto spontaneo per il sublime e l'aspra versificazione scientifica del De rerum natura di Lucrezio, pubblicato nel 53 a.C., in un alternarsi ininterrotto di pungente malinconia e serena consapevolezza della caducit\u00e0 umana. \nL'opera si divide in quattro libri dedicati rispettivamente al lavoro nei campi, all'arboricoltura, all'allevamento del bestiame e all'apicoltura, per un totale di 2188 versi, precisamente esametri. \nIl titolo molto probabilmente deriva da un'opera del poeta greco didascalico Nicandro di Colofone.\nA muovere l'ispirazione del poeta sono la malinconia per l'infanzia lontana, la volont\u00e0 di restaurazione degli ideali aviti percepiti in decadenza e un sostrato di complesse suggestioni culturali e filosofiche: queste le tre componenti principali, intrecciate su un genuino e spontaneo sentimento della vita rurale, che, bambino, Virgilio aveva vissuto in prima persona.\nL'opera fu \"orientata\" da Mecenate seguendo le ispirazioni ideologiche augustee: venne composta nel periodo immediatamente precedente l'affermazione di Ottaviano a Roma e negli stessi anni in cui Virgilio entr\u00f2 a far parte del circolo di Mecenate: precisamente tra il 37 e il 31 a.C.(il poeta scrisse dunque, in media, meno di un verso al giorno).\nI libri.\nLibro I.\nSi spiega in modo semplice e comprensibile il motivo del poema, cio\u00e8 l'invito di Ottaviano Augusto a vivere in campagna. Vi si trova la dedica a Mecenate e al \"Princeps\"; spiega i vari aspetti della coltivazione dei cereali e dei segni del tempo: qualit\u00e0 dei terreni, metodi (come aratura e semina), i segni celesti che il pastore deve leggere per evitare le calamit\u00e0 naturali. Importanti gli \"excursus\" sulle origini del \"labor\", su quelle del calendario e sui prodigi celesti avvenuti dopo la morte di Cesare. Il libro termina raccontando della devastazione provocata nei campi dalle guerre civili, a tinte fosche e apocalittiche, con i timori catastrofici dell'umanit\u00e0 e le speranze riposte nell'astro nascente di Ottaviano. Il libro risulta ispirarsi alle \"Opere e i Giorni\" di Esiodo.\nLibro II.\nInvocazione a Bacco e descrizione della coltivazione delle piante: le variet\u00e0, i metodi. I toni sono festosi. Particolare attenzione hanno la vite, la cui coltivazione si rivela complessa e richiede perizia, e l'olivo, pianta longeva e di semplice coltura. Lodi all'Italia, in quanto terra fertile e ricca di eroi, e alla primavera. Conclude con l'elogio della serena vita agreste.\nLibro III.\nInvocazione agli dei, lode ad Augusto e preludio dell\"'Eneide\"; metodi di allevamento del bestiame: buoi, cavalli, pecore e capre. Presente anche una sezione dedicata a cani e serpenti. Tratta delle difficolt\u00e0 riscontrate da parte dei pastori, in Africa o in Scizia, contro la forza della Natura. Digressione sulla pestilenza che stermin\u00f2 il bestiame nel Norico. \u00c8 di matrice lucreziana, poich\u00e9 vede nella natura una forza a volte devastatrice, travolgente, mossa da forze cieche.\nLibro IV.\nNuova dedica a Mecenate e invocazione ad Apollo. Descrizione dell'apicoltura: descrive abitudini e specie, spiega qual \u00e8 la stagione migliore per prelevare il miele, come prelevarlo e come curare le malattie che colpiscono le api. Si torna ad un'ambientazione pi\u00f9 serena e vivace della Natura. \"Excursus\" sul vecchio di C\u00f2rico e narrazione dell'epillio del pastore Aristeo, con inserimento in questo di una digressione del mito di Orfeo ed Euridice. \u00c8 probabile che tale digressione abbia preso il posto di un elogio a Gaio Cornelio Gallo, amico di Virgilio, caduto in disgrazia presso l'imperatore a causa di una presunta congiura e che nel 26 a.C. si diede la morte. Nell'epilogo dell'opera l'autore ricorda il soggiorno napoletano e la composizione delle \"Bucoliche\".\nStruttura del poema.\nAnche qui, come nelle \"Bucoliche\", non troviamo componimenti sciolti ma un vero e proprio poema. I quattro libri che lo compongono possiedono una chiara autonomia tematica, ma sono collegati da un piano complessivo e da sottili riferimenti interni: il primo e il terzo terminano in modo pessimistico, il secondo e il quarto in modo ottimistico. I primi due libri parlano di una natura inanimata (cio\u00e8 campi e alberi), mentre gli ultimi due si riferiscono ad una natura viva (il bestiame e le api).\nI proemi, inoltre, si alternano tra lunghi, nei libri dispari, e brevi, nei libri pari: i pi\u00f9 importanti sono quelli del I e del III libro, in cui ricorrono anche inni di lode ad Ottaviano. Anche per quanto riguarda le digressioni conclusive, si possono notare corrispondenze simmetriche. La descrizione delle guerre civili, nel libro I, si lega a quella del libro III sulla peste che colpisce gli animali del Norico (gli orrori della storia e gli orrori della natura); l'elogio della vita campestre, nel libro II, si oppone agli orrori della guerra e la rinascita prodigiosa delle api, nel libro IV, risponde alla morte per pestilenza.\nUn poema didascalico.\nIl poema, bench\u00e9 rimanga all'interno del genere didascalico, non vuole solo spiegare il lavoro dei campi o fornire indicazioni tecniche sull'agricoltura: mira anche a esaltare l'attivit\u00e0 agricola come palestra di virt\u00f9 civili e partecipazione del cittadino a vantaggio della collettivit\u00e0, in accordo con l'ideologia augustea. Come ha ben notato Antonio La Penna, il poema non si rivolge agli agricoltori, ma all'intera societ\u00e0 contemporanea, per \"comunicare poeticamente i nuovi ideali che avrebbero dovuto guidare l'Italia e l'Impero\". \nVirgilio, in alcuni punti, sembra rifarsi a Lucrezio, il poeta latino autore del poema didascalico \"De Rerum Natura\", anche se non condivide pienamente la sua visione della natura. Sotto certi aspetti preferisce l'orientamento stoico; per altri, come la suddetta esaltazione del mondo agricolo e la sua minuziosa descrizione, il poeta latino sembra avvicinarsi molto al greco Esiodo, con le sue \"Opere e i giorni\" (\"\u1f1cp\u03b3\u03b1 \u03ba\u03b1\u1f76 \u1f21\u03bc\u03ad\u03c1\u03b1\u03b9\"). \nIn tale ottica si potr\u00e0 ben definire come, con valide ragioni, in un suo breve saggio, Luigi Firpo abbia individuato nel poema una sorta di \"epos\" dell'Occidente, nella mitizzazione dell'et\u00e0 saturnia di un mondo rurale, per cos\u00ec dire, \"duro\", al quale si contrappongono i vizi di un mondo \"morbido\" qual era, nella mentalit\u00e0 dell'epoca, quello dell'Oriente, che per altro il poeta doveva conoscere perch\u00e9 all'ideologia da esso rappresentata aderiva quella di buona parte dei poeti alessandrini.\nSi avverte in lui la volont\u00e0 di costruire intorno all'uomo un mondo \u201ccomplice\u201d: il mondo della natura campestre \u00e8 l'unico adatto ad una vita sana e virtuosa in contrapposizione alla vita cittadina e alla sua corruzione.\nIl lavoro.\nLa digressione sulle origini del lavoro presenta quest'ultimo come dono di Giove all'uomo affinch\u00e9 egli, spinto dalla necessit\u00e0, acuisse l'ingegno ideando le varie attivit\u00e0 e perseguendo il progresso. In questo mito Virgilio prese come modello la concezione di Esiodo: mantenne il valore sacrale del lavoro, ritenendolo sempre un dono di Zeus e lo interpret\u00f2 come un atto provvidenziale di giustizia, non come punizione divina.\nLo stoicismo e le api.\nIl lavoro visto non pi\u00f9 come una condanna, ma come dono divino, viene rivalutato dal punto di vista etico e culturale. Da questo punto di vista assume una particolare importanza la figura delle api nella digressione del IV libro. L'autore mostra le api riprendendo la metafora sociale di Cicerone: esse hanno un'organizzazione comunitaria, caratterizzata dalla fedelt\u00e0 alla casa e alle leggi, dalla condivisione delle risorse e dalla dedizione al lavoro, in una tipica visione stoica della societ\u00e0. Le api, inoltre, sono disposte anche al sacrificio personale per il bene comune e mantengono l'assoluta dedizione al capo: tutti elementi del pi\u00f9 puro idealismo augusteo. Con le Georgiche, Virgilio abbandon\u00f2 la dolcezza consolatoria della natura presente nelle Bucoliche per trasformare la natura in cultura, grazie al lavoro dell'uomo."}
{"id": "427868", "revid": "36426", "url": "https://it.wikipedia.org/wiki?curid=427868", "title": "Chiesa di San Salvi", "text": "La chiesa di San Michele in San Salvi \u00e8 un luogo di culto cattolico di Firenze, una delle pi\u00f9 importanti pievi antiche fuori dalle mura della citt\u00e0. L'attiguo Museo del Cenacolo di San Salvi ha sede nell'ex-refettorio del convento e contiene un grande affresco di Andrea del Sarto e una raccolta di opere d'arte, soprattutto incentrate sulla pittura del periodo del manierismo fiorentino.\nStoria.\nL'antica chiesa dell'abbazia fondata da san Giovanni Gualberto fu costruita intorno al 1048, su un precedente oratorio, che all'epoca era in aperta campagna fuori dalle mura. San Salvio era stato vescovo di Amiens nel VII secolo e proprio una sua miracolosa apparizione fece scegliere questo luogo. La chiesa fu dedicata a san Michele, mentre il convento, che ospit\u00f2 una delle prime comunit\u00e0 di monaci benedettini dell'ordine fondato proprio dal santo abate, i vallombrosani, mantenne sempre la dedica al santo francese.\nSan Salvi divenne un importante punto di riferimento religioso nel contado fiorentino, poich\u00e9 qui ci si poteva riposare facendo tappa sulla via del pellegrinaggio verso il santuario mariano della Santissima Annunziata. Da san Salvi inoltre il Gualberto conduceva la sua crociata che port\u00f2 all'espulsione del vescovo simoniaco Pietro Mezzabarba ed al rinnovamento spirituale della citt\u00e0.\nDella chiesa originaria si conserva la struttura antica a croce latina orientata sull'asse est-ovest, con unica navata, abside rettangolare e tetto a capriate. Sia l'interno che l'esterno erano piuttosto semplici, anche se alcuni particolari tradivano la ricchezza dell'abbazia, fra le pi\u00f9 importanti dell'ordine, come i numerosi affreschi trecenteschi dei quali rimangono tracce nel piccolo chiostro a destra della chiesa (pur con i segni dell'alluvione di Firenze) e in alcune stanze attigue, come il mirabile affresco con animali, raro esempio di decorazione pittorica di questo genere, conservato in una vano tra il chiostro e la chiesa.\nSempre ai frati risale il progetto di ampliamento dei primissimi anni del Cinquecento, durante i quali fu realizzato il refettorio, il lavabo e le cucine, e che avrebbero previsto anche la creazione di nuove celle per i monaci, mai realizzate per via dei drammatici eventi dell'Assedio di Firenze. Fra le decorazioni risalenti a questo periodo il mirabile \"Cenacolo\" eseguito da Andrea del Sarto nel 1526 nel refettorio. La chiesa e il monastero subirono danni durante l'assedio del 1529-30, ma fu l'unica chiesa fuori dalle mura cittadine a non essere rasa al suolo, n\u00e9 dai fiorentini stessi, desiderosi di fare terra bruciata dove si sarebbe accampato il nemico, n\u00e9 dalle truppe imperiali, proprio per l'ammirazione di tutti verso il bell'affresco di Andrea del Sarto, secondo una tradizione riferita da tutti gli storici dell'epoca.\nI locali vennero comunque gravemente danneggiati e, ormai pericolanti e senza tetto, vennero affidati nel 1534 alle Monache di Faenza, il cui ex-monastero si trovava nella via che da loro prende il nome (\"Via Faenza\" appunto) ed era stato danneggiato dalla costruzione della Fortezza da Basso. Le religiose, pure di regola vallombrosana ma di clausura, fecero approntare presto buona parte delle decorazioni che oggi si vedono, come il portico a tre arcate sulla facciata. Nella chiesa fu rialzato il pavimento, per il sempre presente rischio di alluvioni (riportato per\u00f2 al livello originario nel Novecento), e accumularono un notevole patrimonio di opere d'arte.\nIn seguito agli stravolgimenti politici fra Settecento e primo Ottocento, con un processo a gradi vennero via via soppressi gli istituti religiosi della Toscana su iniziativa prima del Granduca Pietro Leopoldo poi napoleonica e questa sorte tocc\u00f2 anche alle monache di San Salvi nel 1817, con il passaggio allo stato, nella persona del Granduca, dei beni dell'ordine. Durante l'occupazione francese, Vivant Denon rastrell\u00f2 \"L'Incoronazione della Vergine e quattro santi\", dipinto da Raffaellino del Garbo proveniente dal Convento di San Salvi per inviarlo in Francia al Mus\u00e9e Napoleon, oggetto delle spoliazioni napoleoniche, ed oggi conservato tuttora al Louvre.\nInterno.\nAll'interno e nel chiostro vi sono importanti opere di pittura e scultura, fra le quali l'affresco staccato con la \"Madonna e il Bambino\" di Lorenzo di Bicci (dal Tabernacolo del Madonnone), due rilievi con \"San Salvi\" e \"San Michele\" di Benedetto da Rovezzano e all'altare maggiore un \"Crocifisso\" ligneo del '500. Importanti restauri sono stati realizzati negli anni '80"}
{"id": "427869", "revid": "36426", "url": "https://it.wikipedia.org/wiki?curid=427869", "title": "Cenacolo di San Salvi", "text": ""}
{"id": "427873", "revid": "729019", "url": "https://it.wikipedia.org/wiki?curid=427873", "title": "Extravasazione", "text": "In medicina, la parola extravasazione letteralmente indica la migrazione di una qualunque particella al di fuori del torrente circolatorio. Quando la fuoriuscita riguarda un elemento cellulato si pu\u00f2 parlare anche di diapedesi. L'extravasazione pu\u00f2 avvenire per diversi motivi:"}
{"id": "427874", "revid": "515394", "url": "https://it.wikipedia.org/wiki?curid=427874", "title": "Borso d'Este", "text": "Nel 1453 venne nominato conte di Rovigo dall'imperatore Federico III d'Asburgo. Successe al fratello Leonello d'Este il 1\u00ba ottobre 1450 come signore di Ferrara.\nBiografia.\nDuca di Modena e Reggio.\nBorso il 18 maggio 1452 ricevette il titolo di duca di Modena e Reggio dall'imperatore Federico III d'Asburgo. \nL'incontro avvenne durante un ricevimento in occasione del matrimonio tra Bartolomeo Pendaglia e Margherita Costabili che venne festeggiato in una delle pi\u00f9 sontuose dimore patrizie estensi di quel periodo, Palazzo Pendaglia. \nPolitica e vita di corte.\nLa sua politica fu sempre incentrata sul tentativo di espandere lo stato estense e di nobilitare la famiglia d'Este. In questa ottica va vista la sua volont\u00e0 di ottenere il titolo ducale per i suoi possedimenti. In politica estera fu molto vicino alla Repubblica di Venezia e avverso sia a Francesco Sforza che alla famiglia dei Medici per vecchie ruggini che consistevano nel tentativo di Filippo Maria Visconti, ultimo duca di Milano della famiglia Visconti di far succedere un estense nella citt\u00e0 lombarda. Questi dissidi portarono alla vana battaglia della Riccardina che non ebbe n\u00e9 vincitori n\u00e9 vinti.\nLa corte di Borso fu il centro della \"Scuola ferrarese\" di pittura, cui appartennero Francesco del Cossa, Ercole de' Roberti, Cosm\u00e8 Tura e Antonio Marescotti.\nNella tradizione successiva (come per esempio nell'Orlando furioso dell'Ariosto) Borso venne visto come sovrano magnanimo e illuminato, soprattutto per il fatto di aver consentito al ramo legittimo degli Este (rappresentato da Ercole I d'Este in quanto figlio di Niccol\u00f2 III e della sua terza moglie Ricciarda di Saluzzo) di tornare al potere; in realt\u00e0 Borso era piuttosto avaro per quanto riguarda la cultura: celebre \u00e8 l'episodio in cui Francesco del Cossa, uno degli autori degli affreschi del Salone dei Mesi di Palazzo Schifanoia chiese un compenso maggiore per le sue fatiche pittoriche, e sentendoselo negare da Borso se ne and\u00f2 a Bologna a fondare la sua scuola pittorica. La fama di Borso come committente \u00e8 legata alla famosa Bibbia, miniata da Taddeo Crivelli, una delle pi\u00f9 alte opere di miniatura del Rinascimento italiano.\nAscesa al ducato di Ferrara e morte.\nIl 14 aprile 1471 papa Paolo II lo nomin\u00f2 primo duca di Ferrara ma la morte lo colse pochi mesi dopo, il 20 agosto 1471.\nDiscendenza.\nBorso d'Este non si spos\u00f2 e non ebbe figli. Il successore fu il fratellastro Ercole I d'Este."}
{"id": "427876", "revid": "32658", "url": "https://it.wikipedia.org/wiki?curid=427876", "title": "Biblioteca De Nava", "text": ""}
{"id": "427878", "revid": "339392", "url": "https://it.wikipedia.org/wiki?curid=427878", "title": "Arancia", "text": ""}
{"id": "427882", "revid": "827882", "url": "https://it.wikipedia.org/wiki?curid=427882", "title": "Pitta", "text": ""}
{"id": "427884", "revid": "12760", "url": "https://it.wikipedia.org/wiki?curid=427884", "title": "Citochine", "text": ""}
{"id": "427885", "revid": "36426", "url": "https://it.wikipedia.org/wiki?curid=427885", "title": "Idrocele", "text": "L'idrocele \u00e8 una raccolta di trasudato all'interno dei due foglietti della tunica vaginale, ovvero fra la tunica vaginale comune o parietale e tra la tunica vaginale propria o viscerale (che racchiude il testicolo e l'epididimo) o lungo il funicolo spermatico.\nPu\u00f2 essere idrocele primario quando non \u00e8 causato da altre patologie, altrimenti \u00e8 idrocele secondario.\nPatologia analoga che colpisce l'equivalente anatomico nell'apparato genitale femminile, \u00e8 l'idrocele del dotto di Nuck.\nEpidemiologia e storia.\nL'idrocele \u00e8 comunemente congenito e nella maggioranza dei casi primario; in qualche caso pu\u00f2 essere un idrocele secondario causato da un'ernia inguinale congenita.\nPu\u00f2 colpire uno solo o, pi\u00f9 raramente, entrambi i lati.\nL'idrocele quando non \u00e8 congenito si sviluppa pi\u00f9 comunemente come patologia secondaria in individui adulti.\nEziologia.\nLe cause dell'idrocele primario sono sconosciute; generalmente \u00e8 una patologia congenita che si risolve autonomamente pochi mesi dopo la nascita.\nL'idrocele secondario pu\u00f2 essere causato da ernia inguinale, da infezioni o traumi del testicolo o dell'epididimo, da occlusioni di fluido o di sangue nel funicolo spermatico, da cisti o tumori.\nPatogenesi.\nL'idrocele primario congenito si sviluppa quando il dotto peritoneo vaginale, cio\u00e8 il tratto che unisce l'addome con lo scroto attraverso il quale il testicolo scende nella sua collocazione durante lo sviluppo del feto, non si richiude una volta avvenuto il passaggio; in questo modo il fluido peritoneale scende e si raccoglie nello scroto attraverso il dotto rimasto aperto.\nL'ernia inguinale pu\u00f2 essere una causa della mancata chiusura (se congenita) o della riapertura (altrimenti) del dotto e causare un idrocele secondario.\nSi verifica cos\u00ec un aumento notevole dello scroto, che pu\u00f2 essere scambiato per una massa testicolare.\nClinica.\nSegni e sintomi.\nIl sintomo principale \u00e8 un rigonfiamento non doloroso di uno o entrambi i lati dello scroto, che si presenta come un palloncino turgido pieno di fluido.\nGeneralmente \u00e8 difficile sentire il testicolo per via della massa fluida che lo circonda.\nEsami di laboratorio e strumentali.\nCon la transilluminazione si pu\u00f2 verificare facilmente se il fluido \u00e8 chiaro per escludere altre patologie; con l'ecografia si pu\u00f2 confermare la diagnosi.\nDiagnosi differenziale.\nSe le dimensioni del sacco scrotale variano a seguito di una pressione sull'addome o sul sacco stesso allora \u00e8 facile che si tratti di un idrocele secondario a un'ernia inguinale.\nSe il rigonfiamento \u00e8 doloroso allora pu\u00f2 trattarsi di un idrocele secondario a una epididimite.\nTrattamento.\nNella maggior parte dei casi l'idrocele primario non \u00e8 pericoloso e pu\u00f2 anche non essere trattato.\nIn questi casi si ricorre al trattamento in quanto il rigonfiamento \u00e8 spesso fonte di imbarazzo per il paziente.\nSi ricorre al trattamento chirurgico anche quando l'idrocele primario congenito non si risolve entro il quarto anno di et\u00e0, o quando un idrocele primario non congenito non si risolve nel giro di qualche mese.\nL'idrocele secondario si risolve trattandone la causa; una volta cessata la causa l'idrocele secondario viene normalmente assorbito; si ricorre al trattamento se il normale riassorbimento non avviene nel giro di qualche mese.\nIn casi estremi una massa fluida eccessiva pu\u00f2 provocare pressioni tali da pregiudicare l'apporto di sangue al testicolo; in questi casi il trattamento \u00e8 necessario.\nChirurgico.\nL'idrocele secondario a un'ernia inguinale va trattato il pi\u00f9 presto possibile rimuovendo l'ernia e richiudendo il dotto peritoneo vaginale.\nL'idrocele primario causato dal dotto aperto va corretto allo stesso modo.\nNegli altri casi si procede all'asportazione dell'idrocele (idrocelectomia) in anestesia totale o spinale, con eversione della vaginale propria per facilitare il riassorbimento delle recidive.\nUn trattamento alternativo \u00e8 l'aspirazione del fluido per mezzo di un ago, che per\u00f2 presenta rischi di infezione e di recidiva; questo trattamento \u00e8 utilizzato solamente quando il trattamento chirurgico risolutivo presenta dei rischi e va abbinato con l'iniezione di medicinali sclerosanti che favoriscano la chiusura del dotto peritoneo vaginale per limitare le recidive.\nPrognosi.\nIl trattamento chirurgico \u00e8 una semplice operazione che ha successo nella stragrande maggioranza dei casi.\nPostumi e follow up.\nIn caso di idrocelectomia, possono essere necessari l'uso di un sospensorio per un po' di tempo e l'applicazione di ghiaccio sulla zona nelle 24 ore successive all'operazione.\n\u00c8 possibile la formazione di un ematoma che generalmente si risolve nel giro di pochi giorni.\nPossono insorgere infezioni o danni al tessuto o alle strutture scrotali.\nIn caso di aspirazione possono insorgere infezioni, fibrosi, dolore allo scroto e recidiva dell'idrocele."}
{"id": "427890", "revid": "1345932", "url": "https://it.wikipedia.org/wiki?curid=427890", "title": "Viktor Vasil'evi\u010d Gorbatko", "text": "Istruzione ed aeronautica militare.\nNacque nei pressi di Krasnodar nell'allora RSSF Russa. Frequent\u00f2 la scuola media, prima di arruolarsi quale volontario dell'Armata Rossa, dove venne addestrato negli anni dal 1952 al 1956 per diventare pilota militare. Successivamente inizi\u00f2 a prestare servizio presso l'aeronautica militare sovietica.\nVostok e Voschod.\nA partire da marzo del 1960, Gorbatko, insieme con ulteriori 19 piloti dell'aeronautica militare sovietica, form\u00f2 il primo gruppo cosmonauti dell'Unione Sovietica. Anche se partecip\u00f2 all'addestramento completo, non venne selezionato tra i primi sei cosmonauti che poterono effettuare i primi voli e le prime missioni del programma Vostok.\nVenne selezionato per successive missioni del programma, le quali per\u00f2 vennero cancellate a favore delle nuove navicelle spaziali del programma Voschod in grado di portare nello spazio pi\u00f9 cosmonauti contemporaneamente. Per la nomina degli equipaggi per le missioni del programma spaziale sovietico non veniva tenuto conto esclusivamente delle capacit\u00e0 tecniche dei singoli candidati, bens\u00ec considerato pure diversi aspetti politici. Pure la rivalit\u00e0 tra i singoli centri di costruzione dei veicoli spaziali influiva notevolmente sulla nomina di singoli componenti degli equipaggi.\nPer esempio Gorbatko fu considerato per assumere il comando di uno dei primi due voli del programma Voschod, ma successivamente si dovette accontentare della nomina quale comandante dell'equipaggio di riserva per la missione Voschod 2. Per la successiva missione Voschod 3 pot\u00e9 dunque farsi speranze concrete che la sua nomina ed il suo primo volo sarebbe diventato reale, ma i preparativi di questa missione si tirarono per le lunghe. Fino alla data odierna, ufficialmente la missione non venne mai cancellata, anche se i preparativi non divennero mai talmente concreti da poter effettivamente pensare al lancio della stessa. Infatti i responsabili dei programmi spaziali sovietici premevano con insistenza alla realizzazione della prima missione con la nuovissima navicella spaziale Sojuz.\nSojuz.\nA partire dall'autunno del 1965, Gorbatko ed altri sette cosmonauti vennero addestrato per la navicella spaziale di nuova costruzione Sojuz, costruita e concepita per effettuare il programma di allunaggio sovietico. Per qualche periodo Gorbatko form\u00f2 uno dei probabili equipaggi insieme a Andrijan Grigor'evi\u010d Nikolaev, il veterano della missione Vostok 3.\nVerso la fine dell'anno 1966, Gorbatko venne considerato come membro dell'equipaggio di riserva per uno dei primi due voli del programma Sojuz, nonch\u00e9, come conseguenza logica, quale membro dell'equipaggio di una delle due missioni successive. Comunque, come ormai solito per gli sovietici, l'assegnazione e la nomina definitiva venne resa nota ufficialmente solo poco prima del lancio effettivo delle singole missioni.\nCos\u00ec avvenne che Gorbatko venne effettivamente nominato per l'equipaggio di riserva della missione Sojuz 2. I piani di volo originari per la missione dell'aprile del 1967 prevedevano che questa navicella si sarebbe agganciata alla Sojuz 1 una volta raggiunta la traiettoria d'orbita, onde consentire il passaggio di due cosmonauti da una navicella verso l'altra mediante un'apposit\u00e0 attivit\u00e0 extraveicolare.\nA causa di problemi con la Sojuz 1, che aveva ormai raggiunto la traiettoria d'orbita, si rinunci\u00f2 ad effettuare il lancio della Sojuz 2 \u2013 anche influenzati in questa decisione dalle avverse condizioni meteorologiche all'ora prevista per il lancio della stessa. Questo salv\u00f2 la vita all'equipaggio previsto per la citata missione. Infatti la Sojuz 1 si schiant\u00f2 a terra a causa di un disfunzionamento totale dei paracadute, causando la morte del cosmonauta Vladimir Michajlovi\u010d Komarov che l'equipaggiava. Le indagini sulla causa dell'incidente mortale diedero il risultato, che l'identico errore di costruzione era stato eseguito per i paracadute della Sojuz 2 e pertanto anche questo equipaggio non avrebbe avuto speranza di sopravvivenza.\nAd agosto del 1967 vennero accertati problemi cardiocircolatori di Gorbatko, fatto che gli cost\u00f2 l'idoneit\u00e0 di volo per parecchi mesi.\nIl 15 dicembre 1968, venne conferito a Gorbatko e ad altri suoi collegi cosmonauti, il diploma dell'istituto superiore per piloti di collaudo \u201e\u017dukovsky\u201c.\nLa missione fallita della Sojuz 1 e Sojuz 2, cio\u00e8 l'aggancio di due navicelle spaziali nell'orbita terrestre con conseguente passaggio di due cosmonauti da una navicella verso l'altra, venne eseguita con successo a gennaio del 1969 dalle navicelle Sojuz 4 e Sojuz 5. Gorbatko era stato nominato riserva di Evgenij Vasil'evi\u010d Chrunov ed Aleksej Stanislavovi\u010d Eliseev, ma non dovette sostituire nessuno dei due. Chrunov e Eliseev vennero lanciati con la Sojuz 5 ed eseguirono il spettacolare passaggio verso la Sojuz 4, con la quale rientrarono a terra.\nFinalmente, ad aprile del 1969, avvenne la nomina di Gorbatko per il suo primo volo nello spazio: una spettacolare missione di tre navicelle spaziali Sojuz che si sarebbero contemporaneamente trovate nello spazio.\nIl 12 ottobre 1969 venne lanciata la missione Sojuz 7 con Gorbatko nel ruolo di cosmonauta di ricerca. Venne accompagnato in questo suo primo volo nello spazio dal comandante Anatolij Vasil'evi\u010d Filip\u010denko e dall'ingegnere di bordo Vladislav Nikolaevi\u010d Volkov, per i quali questa missione fu pure il loro primo volo nello spazio.\nGorbatko dovette dunque attendere nove anni dalla sua scelta prima che potesse effettivamente raggiungere lo spazio. Il giorno prima era stato lanciato Georgij Stepanovy\u010d \u0160onin a bordo della Sojuz 6 e pertanto dei cosmonauti ancora attivi del primo gruppo scelti da parte dell'Unione Sovietica (p.e. Grigorij Neljubov era in precedenza stato licenziato per problemi disciplinari) rimase solo Dmitrij Alekseevi\u010d Zaikin a non essere stato incaricato di una missione per raggiungere lo spazio.\nZaikin dovette lasciare ancora durante il mese di ottobre il gruppo cosmonauti per motivi di salute, e per questo motivo Gorbatko divenne il cosmonauta del primo gruppo di scelta che dovette attendere il pi\u00f9 a lungo prima del suo primo impegno.\nRaggiunta l'orbita terrestre, la Sojuz 7 esegu\u00ec la manovra rendezvous con la Sojuz 6 e la Sojuz 8. La manovra di aggancio tra la Sojuz 7 e la Sojuz 8 invece non riusc\u00ec per diversi problemi di carattere tecnico. Tutta la missione ebbe una durata di circa cinque giorni.\nSaljut ed Intercosmos.\nDopo questa missione, Gorbatko venne addestrato per la nuova stazione spaziale Saljut. La tragedia della Sojuz 11 e diversi problemi incontrati con le successive stazioni spaziali del tipo Saljut, rallentarono notevolmente l'esecuzione del programma.\nDur\u00f2 infatti fino al 1976 prima che Gorbatko venne nuovamente incaricato per assumere un ruolo in una missione. Venne infatti nominato per l'equipaggio di supporto della Sojuz 21. Per il volo della Sojuz 23 svoltosi ad ottobre del 1976 fu nominato a far parte dell'equipaggio di riserva.\nIl 7 febbraio 1977 avvenne il lancio della seconda missione nello spazio di Gorbatko. A bordo della Sojuz 24, questa volta con l'incarico di comandante, vol\u00f2 insieme all'ingegnere di bordo Jurij Nikolaevi\u010d Glazkov per raggiungere la stazione spaziale Saljut 5. Questa era stata lasciata con largo anticipo sui programmi di volo originari da parte dell'equipaggio della Sojuz 21. La missione di Gorbatko dur\u00f2 18 giorni.\nNel 1978 venne nominato riserva di Valerij F\u00ebdorovi\u010d Bykovskij per la missione Sojuz 31. Questo volo, svoltosi nel corso del programma Intercosmos, port\u00f2 nello spazio il primo cittadino originario della Germania Sigmund J\u00e4hn.\nIl suo terzo volo nello spazio fu la missione Sojuz 37 che venne lanciata il 2 luglio 1980. Insieme all'intercosmonauta originario del Vietnam Ph\u1ea1m Tu\u00e2n vol\u00f2 verso la stazione spaziale Saljut 6 per raggiungere l'equipaggio base di questa stazione composto da Leonid Ivanovi\u010d Popov e Valerij Viktorovi\u010d Rjumin. Come di solito per tutte le missioni del programma Intercosmos fece ritorno dopo otto giorni, lasciando la navicella spaziale di lancio a disposizione dell'equipaggio base per far ritorno a bordo della Sojuz 36 in precedenza impegnata per il lancio di un'altra missione del programma Intercosmos.\nDopo il suo servizio attivo.\nQuando il 26 gennaio 1982 Valerij F\u00ebdorovi\u010d Bykovskij, Aleksej Archipovi\u010d Leonov, Andrijan Grigor'evi\u010d Nikolaev e Pavlo Romanovy\u010d Popovy\u010d lasciarono il gruppo dei cosmonauti, Gorbatko rimase l'unico cosmonauta attivo del primo gruppo selezionato nell'ormai lontano 1960.\nAnch'egli si conged\u00f2 comunque poco dopo, per la precisione il 28 agosto 1982, diventando Vicepresidente del comitato per lo sport del ministero della difesa sovietico. Successivamente svolse la professione di professore presso l'accademia per ingegneri dell'aeronautica militare di Mosca.\nGorbatko \u00e8 sposato per la seconda volta e padre di due figlie nate dalla prima moglie.\nOnorificenze.\nTra i vari riconoscimenti ricevuti \u00e8 stato insignito per due volte del titolo di Eroe dell'Unione Sovietica (1969 e 1977) e per tre volte dell'Ordine di Lenin (1969, 1977 e 1980)."}
{"id": "427892", "revid": "1718925", "url": "https://it.wikipedia.org/wiki?curid=427892", "title": "BelAmi", "text": "La BelAmi \u00e8 una compagnia slovacca operante nel settore della pornografia. Produce riviste, gadgets e film pornografici rivolti ad un pubblico gay.\nPanoramica.\nL'azienda \u00e8 stata fondata nel 1993 dal fotografo George Duroy.\nLe pellicole di questa casa di produzione si distinguono, nel panorama della cinematografia pornografica gay, per la scelta uniforme degli attori (tutti molto giovani e dal fisico scultoreo) e per la qualit\u00e0 della fotografia. Il prodotto, complessivamente, si pone decisamente al di sopra della media della cinematografia corrente.\nAlcuni attori BelAmi sono divenuti molto celebri e sono considerati icone gay o sex symbol negli ambienti gay, in particolare quelli nordamericani, dove Bel Ami vanta un mercato maggiore che in Europa. Il suo divo \"storico\" \u00e8 senza dubbio Johan Paulik, modello fino al 2001 e successivamente manager della casa di produzione, ma si distinguono anche Lukas Ridgeston, Sebastian Bonnet, Dano \u0160ulik, Julian Armanis, Pavel Novotn\u00fd e Luke Hamill.\nPornoattori della BelAmi.\nLa maggior parte dei modelli della BelAmi provengono dalla Slovacchia, dalla Repubblica Ceca, e in generale dell'Europa dell'Est. Ci\u00f2 a dispetto dei loro nomi d'arte che, quando usati, evocano talvolta provenienze anglosassoni, francesi, tedesche e pure italiane. Di seguito vengono elencati gli attori pornografici dell'azienda."}
{"id": "427893", "revid": "52504", "url": "https://it.wikipedia.org/wiki?curid=427893", "title": "Jon Landau", "text": "\u00c8 diventato celebre scrivendo il 22 maggio 1974 sulle pagine del \"The Real Paper\" di Boston, un articolo che cit\u00f2 la seguente frase: \"Ho visto il futuro del rock'n'roll e il suo nome \u00e8 Bruce Springsteen\" dopo essere rimasto impressionato da una esibizione di Springsteen all\"'Harvard Square Theatre\" di Cambridge, in Massachusetts.\nDa critico, Landau ha scritto per la rivista \"Rolling Stone\" sin dalla sua prima uscita e anche altre pubblicazioni successive. Nel primo volume, il n.1 della \"Rolling Stone\", pubblicato il 9 novembre 1967, Landau ha confrontato il chitarrista Jimi Hendrix e il suo album di debutto, Are You Experienced, con Eric Clapton e il suo album di debutto, Fresh Cream.\nI numeri successivi videro Landau puntare pi\u00f9 tradizionale R &amp; B e territorio dell'anima con i profili di Aretha Franklin, e Sam e Dave, pi\u00f9 un apprezzamento postumo Otis Redding.\nL'articolo profetico di Landau del 1974 in The Real Paper, in cui affermava che \"ho visto il futuro del rock and roll e il suo nome \u00e8 Bruce Springsteen\", \u00e8 accreditato da Nick Hornby. \nLandau \u00e8 stato poi ingaggiato da Springsteen, ed \u00e8 citato come co-produttore per i dischi di Springsteen, dal 1975 con Born to Run, passando per Human Touch del 1992 e Lucky Town. \nSi ritiene che abbia influenzato Springsteen artisticamente e professionalmente.\nAltri artisti per cui Landau ha scritto sono MC5, Livingston Taylor, Jackson Browne, Natalie Merchant, Alejandro Escovedo, Train e Shania Twain."}
{"id": "427899", "revid": "371529", "url": "https://it.wikipedia.org/wiki?curid=427899", "title": "Straight Outta Compton", "text": "Straight Outta Compton \u00e8 il primo album in studio del gruppo musicale statunitense N.W.A, pubblicato l'8 agosto 1988 dalla Ruthless Records e dalla Priority Records.\nIl disco.\n\u00c8 considerato uno degli album pi\u00f9 importanti nella storia del rap (in particolare del gangsta rap), \"Straight Outta Compton\" ridefin\u00ec i canoni dell'hip hop, con testi che parlavano dello stile di vita da gangster adottando anche il brutale linguaggio del ghetto. Il successo dell'album spost\u00f2 il fulcro della scena hip hop dalla East Coast, che era stata maggiormente significativa per gran parte degli anni ottanta, alla West Coast. Il 24 settembre 2002 una versione rimasterizzata di \"Straight Outta Compton\" \u00e8 stata messa in vendita, con l'aggiunta di quattro tracce bonus.\nL'album raggiunse il traguardo del doppio disco di platino, divenendo il primo album a raggiungere questo status di vendite senza godere di passaggi radiofonici o promozione da parte di una major.\nLa comunit\u00e0 hip hop mondiale accolse il disco come un'opera fondamentale nello sviluppo del movimento stesso, i membri degli N.W.A diventarono ben presto delle star di prima grandezza dell'emergente scena gangsta rap con particolare attenzione riservata ai violenti e polemici testi di Ice Cube.\nContenuti.\nLa traccia pi\u00f9 controversa sull'album, \"Fuck tha Police\", fu in parte responsabile della fama degli N.W.A come \"World's Most Dangerous Group\" (\"gruppo pi\u00f9 pericoloso del mondo\") e non comparve nella versione censurata del disco. Il brano \"Gangsta Gangsta\" parla della violenza e dei pericoli sulle strade di Los Angeles e del quartiere di Compton. \"Express Yourself\" tratta della libert\u00e0 di espressione parlando della censura radiofonica. Ogni membro degli N.W.A, eccetto DJ Yella, incise un brano solista sull'album. Dr. Dre, che si occup\u00f2 principalmente della produzione del disco, cant\u00f2 in \"Express Yourself\". Ice Cube si esib\u00ec in \"I Ain't tha 1\" e \"A Bitch Iz a Bitch\", mentre MC Ren \u00e8 la voce solista in \"If It Ain't Ruff\" e \"Quiet on tha Set\". La traccia solista di Eazy-E fu un remix della canzone \"8 Ball\", gi\u00e0 apparsa nella precedente raccolta \"N.W.A. and the Posse\". Gli unici ospiti presenti nel disco furono The D.O.C., che apparve nella traccia \"Parental Discretion Iz Advised\" rappando l'introduzione, e il membro fondatore degli N.W.A Arabian Prince, che contribu\u00ec a \"Something 2 Dance 2\".\nSette tracce estratte dall'album furono successivamente incluse nella raccolta \"Greatest Hits\": \"Gangsta Gangsta\", \"Fuck tha Police\", \"Straight Outta Compton\" (extended mix), \"If It Ain't Ruff\", \"I Ain't tha 1\", \"Express Yourself\", e una bonus track in versione rimasterizzata di \"A Bitch Iz a Bitch\".\nPolemiche.\nA causa dei ricorrenti riferimenti alla violenza e al sesso presenti nelle liriche dei brani sull'album, che spesso prendevano di mira organizzazioni governative come la polizia di Los Angeles, gli N.W.A si guadagnarono una pessima reputazione presso il governo degli Stati Uniti e l'FBI. Questa situazione persistette nel corso degli anni e la crew fu sempre tenuta sotto controllo dalla polizia durante i concerti. In uno di questi gli N.W.A cominciarono a lanciare la base del brano \"Fuck tha Police\", ma ancora prima di poter cominciare a rappare la polizia li trascin\u00f2 via dal palco con la forza e il gruppo venne arrestato. Una delle ragioni per questo accanimento fu proprio il brano \"Fuck tha Police\", il cui testo controverso caus\u00f2 una diffida ufficiale al gruppo da parte dell'FBI e della CIA, che inviarono una lettera alla casa discografica Ruthless Records informando l'etichetta del loro disappunto circa il testo e il messaggio d'odio verso le forze di polizia insito nella canzone, vietando inoltre che gli N.W.A si esibissero in concerto in diverse localit\u00e0. La lettera dell'FBI non fece altro che pubblicizzare ulteriormente la famigerata fama dell'album e degli N.W.A.\nTuttavia i messaggi che gli N.W.A lanciavano ai giovani tramite le loro canzoni non erano completamente negativi come li si dipinse inizialmente: sebbene le rime trasudino violenza e misoginia, dando il via all'era del \"gangsta rap\", erano anche una potente denuncia sociale, oltre ad insegnare ai giovani a non cadere nella droga e negli errori che molti ragazzi commettevano compresi i membri stessi della crew: di l\u00ec a 6 anni, ad esempio, Eazy-E sar\u00e0 stroncato dall'HIV contratto nella sua difficile giovinezza (tuttavia non per colpa della droga, bens\u00ec per colpa di rapporti sessuali non protetti). I testi dei brani sull'album furono scritti principalmente da Ice Cube e MC Ren. Molte delle critiche piovute sul disco asserivano che essi glorificassero il crimine e la violenza tra neri all'interno dei ghetti, anche se il gruppo afferm\u00f2 ripetutamente che le tematiche trattate nelle loro composizioni raccontavano semplicemente la realt\u00e0 del vissuto quotidiano nelle zone di Compton, e South Central Los Angeles."}
{"id": "427901", "revid": "780783", "url": "https://it.wikipedia.org/wiki?curid=427901", "title": "Tour of the Alps", "text": "Il Tour of the Alps (noto fino al 2016 come \"Giro del Trentino\") \u00e8 una corsa a tappe maschile di ciclismo su strada, che si svolge annualmente sulle strade del Tirolo (Trentino - Alto Adige e Tirolo). Dal 2020 fa parte del circuito UCI ProSeries.\nStoria.\nLe origini e gli anni 1980.\nLa prima edizione ufficiale del \"Giro del Trentino\" venne organizzata nel 1979 dal patron Guido Amistadi. Precedentemente vennero disputate a Trento due gare in linea all'inizio degli anni sessanta, la prima nel 1962 vinta da Enzo Moser, che sconfisse Alcide Cerato, e la seconda nel 1963, vinta da Guido De Rosso su Franco Cribiori ed Ercole Baldini. Prima del 1979 furono organizzate due edizioni del \"Giro di Caneve\", nel 1977 e nel 1978, vinte rispettivamente da Franco Bitossi e Francesco Moser, che videro la partecipazione dei pi\u00f9 importanti ciclisti dell'epoca.\nL'edizione 1979 prese il via alla fine di febbraio ed era costituita da una cronometro e due tappe in linea. Il norvegese Knut Knudsen conquist\u00f2 il primato nella cronometro e controll\u00f2 la gara nelle due successive tappe, aggiudicandosi la corsa, caratterizzata dalle condizioni meteorologiche avverse dell'inverno trentino. Nel 1980 la gara si tenne in maggio, nelle settimane precedenti il Giro d'Italia ed in concomitanza con il Tour de Romandie. Francesco Moser domin\u00f2 la cronometro iniziale da Arco a Torbole, concludendo la frazione con la media di 54,522 km/h, vinse la prima gara in linea sul traguardo di Trento e concluse vittoriosamente il Giro, davanti a Tommy Prim e Gianbattista Baronchelli, vincitore della terza tappa con arrivo a Riva.\nL'anno successivo Moser fu sconfitto dal bresciano Roberto Visentini, che concluse vittorioso grazie ai piazzamenti nelle tappe in linea ed al terzo posto nella cronometro finale, in cui Moser fu quinto. Anche nel 1982 il ciclista trentino venne nuovamente sconfitto, questa volta da Giuseppe Saronni. In quell'anno il percorso attravers\u00f2 le Valli Giudicarie, con traguardo a Lodrone e vittoria di Baronchelli, e la Val di Non con arrivo a Cles e vittoria di Delle Case. Il Giro assunse sempre pi\u00f9 importanza ed iniziarono a parteciparvi anche team stranieri.\nMoser torn\u00f2 ad imporsi nel 1983, edizione in cui vennero organizzate quattro tappe, dominando la cronometro individuale della prima frazione a Folgaria e mantenendo il primato fino all'arrivo a Trento. Franco Chioccioli, Fons De Wolf e Urs Freuler vinsero le restanti tappe. Nel 1984, assente Moser, si impose Chioccioli, strappando la maglia di leader al portoghese Ac\u00e1cio da Silva, che a Primiero conquist\u00f2 la prima vittoria da professionista. Nell'edizione del 1985 si impose l'austriaco Harald Maier, lanciato verso il traguardo dallo stesso Moser. Guido Bontempi e Freuler vinsero le altre due tappe con arrivo in volata a Mal\u00e8 ed Arco.\nL'anno successivo la struttura della corsa cambi\u00f2 radicalmente e venne organizzata nella terza settimana di giugno una Coppa Italia formata da prove in pista a Bassano, una cronometro individuale ed una cronometro a squadre. Nella classifica finale si impose la Carrera. Nel 1987 la gara torn\u00f2 nel suo usuale formato e le venne riconosciuto lo status di \"internazionale\". Disputata in quattro tappe, nella prima cronometro di Folgaria si impose Moser, con una media di 54,660\u00a0km/h, nella seconda con arrivo a Predazzo il messicano Ra\u00fal Alcal\u00e1 conquist\u00f2 la prima vittoria europea; battuto fu lo stesso Moser che, nella terza tappa con arrivo a Pejo, aiut\u00f2 Claudio Corti a vincere distanziando Baronchelli e Tony Rominger. L'ultima frazione verso Arco vide la vittoria di un giovane Gianni Bugno.\nNell'edizione successiva, la decima dalla prima corsa del 1979, aumentarono i chilometri in salita e fu lo svizzero Urs Zimmermann a conquistare il successo finale, battendosi con il connazionale Rominger. Nel 1989 fu invece il siciliano Mauro Antonio Santaromita ad imporsi, approfittando degli abbuoni e dei piazzamenti per battere campioni pi\u00f9 affermati.\nGli anni 1990.\nNel 1990 la Federazione Ciclistica Italiana autorizz\u00f2 l'organizzazione della quarta tappa in linea, aumentando di fatto il valore internazionale della corsa. Vincitore quell'anno fu Bugno, che sfrutt\u00f2 proprio la quarta tappa per guadagnare secondi sul sovietico P\u00ebtr Ugrumov grazie agli abbuoni dei GPM in Val dei Mocheni e in Valle del Ceggio. Le prime due tappe vennero vinte dal tedesco orientale Olaf Jentzsch e da Adriano Baffi, Bugno si impose nella terza e Chioccioli nella frazione finale con arrivo a Trento.\nNel 1991 si impose a sorpresa, primo sudamericano a riuscirvi, il venezuelano Leonardo Sierra, battendo Bugno e Chiappucci: il Giro registr\u00f2 il record dei corridori partecipanti, 185 tra italiani e stranieri (rispettivamente 86 e 99). L'anno successivo il patron Guido Amistadi fu insignito del titolo di Cavaliere della Repubblica per meriti sportivi ed il Giro venne vinto da Claudio Chiappucci, che domin\u00f2 l'arrivo sull'Alpe di Pampeago. Nel 1993 arriv\u00f2 il successo del noneso Maurizio Fondriest, che vinse anche tre delle quattro tappe; nel 1994 ad imporsi fu invece Moreno Argentin, grazie all'aiuto del russo Evgenij Berzin, poi vincitore, nello stesso anno, del Giro d'Italia.\nNel 1995 la corsa venne anticipata a fine aprile e torn\u00f2 ad essere disputata su tre tappe. Fu lo svizzero Heinz Imboden ad imporsi nell'arrivo in salita a Canavese e conquistare la vittoria finale. Protagonisti di quel Giro anche due giovani italiani, il velocista veneto Davide Rebellin ed il trentino Mariano Piccoli, secondo dietro ad Imboden. L'anno successivo la Federazione concesse la possibilit\u00e0 di organizzare la corsa su cinque tappe con un arrivo posto in Austria in onore dell'Euregio. Lo sconfinamento port\u00f2 la corsa sul traguardo di Lienz, dove si impose Wladimir Belli. Nella stessa cittadina austriaca si concluse l'edizione 1997. Quell'anno la prima tappa, ad Arco, vide il ritorno alla vittoria di un ciclista trentino, Gilberto Simoni, che concluse in classifica generale al settimo posto: il trionfo finale fu del francese Luc Leblanc, davanti a Tonkov e Piepoli. Nel dicembre successivo Amistadi ricevette dalla Lega Ciclistica il premio di \"migliore organizzazione italiana di gare professionistiche\".\nNelle due successive edizioni si impose il bergamasco Paolo Savoldelli. Nel 1999 batt\u00e9 Dario Frigo e Francesco Casagrande, l'anno dopo super\u00f2 in classifica Gilberto Simoni e Marco Pantani.\nGli anni 2000.\nNella prima edizione degli anni 2000 trionf\u00f2 Simone Borgheresi, gregario di Pantani: pot\u00e9 correre la cronometro della seconda semitappa di Lienz con l'asciutto, al contrario degli altri ciclisti di classifica, partiti con condizioni meteorologiche impossibili. Si port\u00f2 in testa nella classifica generale, e nelle tre successive tappe con arrivo a Coredo, Malcesine ed Arco riusc\u00ec a difendere il primato dall'attacco dei migliori. Francesco Casagrande si impose nella venticinquesima edizione della corsa, considerando le due edizioni del Giro di Caneve, conquistando il primato gi\u00e0 nella prima tappa sul traguardo di Passo Daone. Nelle successive frazioni, vinte da Ivanov, Dufaux e Mario Cipollini, nessuno riusc\u00ec a sfilargli la maglia di leader Lo stesso Casagrande conquist\u00f2 la vittoria nell'edizione 2002, seguito poi nell'albo d'oro da Gilberto . Simoni, terzo l'anno prima.\nNel 2004 brill\u00f2 la stella di Damiano Cunego: il giovane veronese si aggiudic\u00f2 infatti due delle quattro frazioni, andando a conquistare nettamente la classifica finale davanti a Jure Gol\u010der e a Simoni. La sua stagione proseguir\u00e0 con i trionfi al Giro dell'Appennino, al Giro d'Italia e al Giro di Lombardia. L'edizione del 2005 and\u00f2 allo scalatore messicano Julio Alberto P\u00e9rez Cuapio, mentre nel 2006 e nel 2007 si impose nuovamente Damiano Cunego: portando a tre il bottino di vittorie, il \"Piccolo Principe\" divenne il ciclista pi\u00f9 vittorioso nella corsa a tappe trentina.\nNel 2008 si impose un siciliano, Vincenzo Nibali, vincitore in solitaria della tappa di Folgaria, mentre nel 2009 il successo and\u00f2 al varesino Ivan Basso, giunto secondo, battuto dal solo Przemys\u0142aw Niemiec (che chiuse terzo nella generale), nel tappone dell'Alpe di Pampeago.\nGli anni 2010.\nNel 2010, Guido Amistadi lascia la presidenza della societ\u00e0 organizzatrice in favore di Giacomo Santini. Quell'edizione del Giro del Trentino fu vinta dal kazako Aleksandr Vinokurov per soli dodici centesimi di secondo sull'italiano Riccardo Ricc\u00f2, quelle 2011 e 2012 sono andate invece rispettivamente a Michele Scarponi e a Domenico Pozzovivo. Nel 2015 il Giro del Trentino si unisce al Trofeo Melinda, cambiando denominazione in Giro del Trentino-Melinda. Dal 2017, sotto l'egida dell'Euregio Tirolo-Alto Adige-Trentino, il \"Tour of the Alps\" comprende tutta la regione storica trilingue del Tirolo e raccoglie l'eredit\u00e0 del Giro del Trentino. L'ultima edizione, quella del 2018, \u00e8 stata vinta dal francese Thibaut Pinot, che ha interrotto una serie di tre vittorie consecutive da parte di atleti del Team Sky.\nLe maglie.\nA partire dall'edizione del 2021 cambia il colore delle maglie\nAlbo d'oro.\n\"Aggiornato all'edizione 2021.\"\nStatistiche.\nVittorie per nazione.\n\"Aggiornato all'edizione 2021.\""}
{"id": "427907", "revid": "827882", "url": "https://it.wikipedia.org/wiki?curid=427907", "title": "Wu-Tang Clan", "text": "Il Wu-Tang Clan \u00e8 un collettivo hardcore hip hop newyorkese, conosciuto per le evoluzioni stilistiche apportate alla musica hip hop.\n\u00c8 un supergruppo molto numeroso, i cui singoli membri hanno avuto anche carriere soliste. Considerando le collaborazioni dei vari membri, il Wu-Tang Clan pu\u00f2 essere considerato come Il gruppo ha ispirato tanti altri artisti nella loro formazione come \"Killarmy\", \"Sunz of Man\", e \"Wu-Syndicate\".\nStoria del gruppo.\nFondazione.\nIl Wu-Tang Clan si form\u00f2 all'inizio degli anni novanta a Staten Island, New York, sulle ceneri degli \"All in Together Now\", gruppo embrionale formato da Prince Rakeem (RZA) e dai suoi cugini GZA e Ol' Dirty Bastard. La triade aveva gi\u00e0 esperienze musicali prima dell'effettiva formazione degli A.I.T.N.; GZA era infatti autore di un disco, \"Words from the Genius\" e RZA si era fatto conoscere nell'underground con l'EP \"Oooh I Love You Rakeem\".\nPresto al trio si aggiunsero altri sei MC. I loro nomi d'arte sono Ghostface Killah, Method Man, U-God, Raekwon the Chef, Inspectah Deck e Masta Killa, il quale diventer\u00e0 membro a tutti gli effetti del Clan solo dopo l'esordio del gruppo. Peraltro egli prende il suo nome da \"The Master Killer\", titolo USA di \"The 36th Chamber of Shaolin\", celebre film di kung-fu del 1978 interpretato da Gordon Liu (Liu Chia Hui in mandarino, Lau Kar Fai in cantonese), star delle arti marziali spesso presente nelle incisioni del gruppo con tracce audio dai doppiaggi USA dei suoi vecchi film.\nCome molti nomi d'arte, anche Wu-Tang ha i suoi acronimi. Tra i pi\u00f9 famosi \"We Usually Take All Niggas' Garments\", \"Witty Unpredictable Talent And Natural Game\" e \"Wisdom, Universe, Truth, Allah, Nation, and God\", segno della militanza di diversi membri nella Five Percent Nation.\nLa fonte principale e riconosciuta a cui si ispira il WTC sono i film di kung-fu di Hong Kong interpretati dal sopra citato Gordon Liu e diretti da suo fratello Lau Kar Leung, che ispirarono nomi e titoli degli album e concerti della band (valga per tutti \"Shaolin vs. Wutang\", diretto ed interpretato da Gordon Liu nel 1983, dal quale la formazione ha preso il nome), illustrando un legame esistente tra la musica ribelle hip hop ed il cinema anarchico e libero del kung-fu.\n\"Enter the Wu-Tang (36 Chambers)\".\nDopo il singolo underground \"Protect Ya Neck\", che supera le 10.000 copie, il Wu-Tang Clan pubblica sotto etichetta Loud Records l'album \"Enter the Wu-Tang (36 Chambers)\", che si rivela un successo a livello nazionale.\nIl leader RZA, patito dei classici film di kung-fu celebri negli anni settanta, crea una formula per identificare il proprio gruppo, usando spezzoni audio tratti direttamente dalle pellicole in alcuni brani e trasformando ogni membro in un personaggio con particolari caratteristiche tecniche, quasi come se si trattasse di uno stile di combattimento.\nIl titolo \"Enter the Wu-Tang (36 Chambers)\" si rif\u00e0 alla teosofia Shaolin, secondo cui \u00e8 necessario superare quattro camere di conoscenza delle arti marziali per poter divenire monaco di confraternita.\n\"Enter the Wu-Tang: 36 Chambers\" ha ottenuto il disco di platino. Singolo trainante il brano \"C.R.E.A.M.\", acronimo di \"Cash Rules Everything Around Me\" (letteralmente \"il denaro governa tutto quello che mi circonda\").\nDall'inizio del XXI secolo, \"Enter the Wu-Tang\" \u00e8 regolarmente segnalato nelle classifiche musicali. Si trova alla 387\u00aa posizione della lista dei 500 migliori album secondo Rolling Stone.\nPrima stagione come solisti.\nIl successo di \"Enter the Wu-Tang\" fa s\u00ec che i singoli membri del gruppo possano ricevere grande attenzione da parte del pubblico; primo ad intraprendere una carriera solista \u00e8 Method Man, che con \"Tical\" (Def Jam Recordings, 1994) raggiunge il milione di copie. Prodotto interamente da RZA, mostra un nuovo lato del suono Wu-Tang. L'esperimento verr\u00e0 continuato e migliorato su \"Return to the 36 Chambers\" (Elektra Records) di Ol' Dirty Bastard, produzione singolare che proietta Ol' Dirty tra le star del gruppo.\nLo stesso anno escono due dischi considerati all'unanimit\u00e0 lavori fondamentali per l'evoluzione della musica hip hop: \"Only Built 4 Cuban Linx...\" (Loud Records) di Raekwon the Chef e \"Liquid Swords\" (Geffen Records) di GZA/Genius. Questi due dischi, ritenuti dalla critica i migliori della Wu-Tang Fam, introducono due nuovi stili: \"Only Built 4 Cuban Linx...\" getta le basi per quello che diverr\u00e0 il mafia rap, caratterizzato da suoni e testi ispirati alla cultura italoamericana, mentre \"Liquid Swords\" ripropone l'hardcore del disco di debutto.\nNel 1996 \u00e8 il turno di GhostFace Killah che debutta con \"Ironman\" (Epic Records), a met\u00e0 strada tra le ambientazioni cupe di \"Liquid Swords\" e i campionamenti soul di \"Only Built 4 Cuban Linx...\".\n\"Wu-Tang Forever\".\nNel 1997 il gruppo ritorna sulla scena con \"Wu-Tang Forever\", uscito in doppio disco e quadruplo vinile. Largamente anticipato e debuttato ai primi posti delle classifiche vendendo 600.000 copie nella prima settimana, il disco presenta diversi \"prot\u00e9g\u00e9\" di RZA come True Master e 4th Disciple, entrambi produttori. I testi del gruppo presentano diversi cambiamenti da quelli di \"Enter the Wu-Tang\", merito anche degli insegnamenti della Five Percent Nation.\nDopo \"Wu-Tang Forever\", partono altri progetti solisti e lavori paralleli di artisti e gruppi affiliati come i Killarmy, autori di \"Silent Weapons for Quite Wars\", o il membro onorario Cappadonna (\"The Pillage\"). Da citare anche la raccolta musicale \"The Swarm\" ad opera delle Wu-Tang Killa Bees, nuovo gruppo formato da membri originali del Clan e artisti della Wu-Fam.\nSeconda stagione come solisti.\nAnche se i risultati commerciali sono buoni, la critica non si pone nel migliore dei modi nei confronti del gruppo. Nello spazio di due anni vengono immessi sul mercato statunitense molti lavori; tra questi \"Bobby Digital in Stereo\" di RZA, \"Nigga Please\" di Ol' Dirty, \"Beneath the Surface\" di GZA e due dischi di Method Man, \"\" e \"Blackout!\", realizzato con il collega ed amico Redman. RZA confeziona inoltre la colonna sonora del film \"Ghost Dog - Il codice del samurai\", diretto da Jim Jarmusch.\nRecensioni come quelle del \"Melody Maker\" a proposito di \"Supreme Clientele\", che recita \"Altro mese, altro progetto Wu-Tang\", lasciano intendere che le continue produzioni del Clan hanno ormai saturato il mercato.\nDiversi fan e critici giustificano la propria delusione con la quasi assenza di RZA dietro le quinte dei nuovi lavori, affidati ad altri produttori come i Neptunes e i Trackmasters.\n\"The W\" e \"Iron Flag\".\nNel 2000, il Wu-Tang si riconcilia e incide l'album \"The W\", che ottiene due dischi di platino. Fra i singoli \"Gravel Pit\" e \"Protect Ya Neck (The Jump-Off)\". In questo periodo si affacciano sul mercato volti noti del panorama hip hop americano, quali Redman (ormai compagno fisso di Method Man), Nas e Isaac Hayes. Nel 2001 i nove rapper si riuniscono per \"Iron Flag\", che raggiunge il disco d'oro.\nTerza stagione come solisti.\nSeguono diversi lavori solisti: \"Legend of the Liquid Sword\" di GZA, \"The Lex Diamond Story\" di Raekwon, \"\" di Method Man, \"The Movement\" di Inspectah Deck, \"The Struggle\" di Cappadonna, \"The Pretty Toney Album\" di Ghostface e \"No Said Date\" di Masta Killa, questi ultimi due fra i pi\u00f9 acclamati. Mentre il primo consolida l'opinione secondo la quale Ghostface vanterebbe la miglior discografia del gruppo (seppur con cifre di vendita non sempre appaganti), \"No Said Date\" presenta i Wu-Tang al completo, equamente divisi tra i pezzi. \"Tical 0: The Prequel\" ottiene il disco d'oro.\nLive e compilation.\nNel 2004 i Wu-Tang Clan sono riuniti sul palco del Rock the Bells per un maxi concerto che viene registrato e messo in commercio con il titolo di ' (CD live) e ' (DVD). Lo stesso anno esce il primo greatest hits, \"Legend of the Wu-Tang Clan\". RZA, verso la fine dell'anno, annuncia un nuovo lavoro in fase di progettazione.\nLa morte di Ol' Dirty Bastard.\nPochi mesi dopo il Rock the Bells Ol' Dirty Bastard muore in seguito ad una overdose. Gli amici e compagni lo ricordano inserendo alcune sue performance nei pezzi in seguito pubblicati, mentre una parte della scena musicale lo commemora con frasi e dediche. La rivista \"Vibe\" dedica un articolo sulla sua scomparsa nel primo numero dell'anno 2005. Dopo la sua morte, la Roc-A-Fella pubblica un mixtape, \"Osirus\" e dopo due anni un album, \"A Son Unique\". Il 28 giugno 2007 sono stati scelti come gruppo d'apertura per il concerto dei Red Hot Chili Peppers allo Stadio Friuli di Udine.\n\"Chamber Music\" e \"Legendary Weapons\".\nDopo aver pubblicato il quinto album come collettivo nel 2007 (con il titolo di 8 Diagrams), nel 2009 e 2011 i Wu Tang Clan ritornano con due compilation sperimentali. Alla nuova produzione partecipano quasi tutti i membri storici della crew, la produzione esecutiva \u00e8 di RZA e molte strumentali sono realizzate con la collaborazione del gruppo newyorkese Revelations. I Revelation si occupano anche delle produzioni dell'album solista \"36 Chambers\" di Ghostface Killah, pubblicato nel 2014.\nSesto album in studio: \"A Better Tomorrow\" (2014).\nIl 29 giugno 2011, Raekwon annuncia che il gruppo sta lavorando su un nuovo album in studio, ancora nelle fasi iniziali. Ghostface Killah, in una successiva intervista rilasciata durante il loro European Rebirth Tour, rivela che l'album dovrebbe arrivare nei negozi di dischi a maggio 2012. Durante la lavorazione del disco ci sono degli attriti tra RZA e Raekwon, che vedono quest'ultimo lasciare nel dubbio la propria partecipazione all'album perch\u00e9 scontento della direzione artistica di RZA. Alla fine i due si riconciliano e l'album vede la luce nel dicembre 2014 con il titolo di A Better Tomorrow, prodotto quasi interamente da RZA.\n\"Once Upon A Time in Shaolin\" (2015).\nNel 2015 il gruppo di New York realizza l'album \"Once Upon A Time in Shaolin\", stampato in un'unica copia e acquistato all'asta per 2 milioni di dollari dal businessman statunitense Martin Shkreli. Il lavoro \u00e8 realizzato insieme al producer olandese di origine marocchina Cilvaringz sotto la direzione artistica di RZA.\nL'idea \u00e8 quella di concepire la musica come un prodotto di lusso realizzato su ordinazione per ricchi mecenati, come nel Rinascimento e nel Barocco. Gli accordi prevedono che l'acquirente non possa sfruttare il disco in termini commerciali per 88 anni, sebbene possa rivendere la copia ad altri compratori, tuttavia pu\u00f2 divulgare le tracce gratuitamente e durante eventi pubblici.\nNon tutti i membri del Wu Tang Clan accolgono positivamente l'idea: Method Man critica il ban commerciale di 88 anni, mentre Ghostface Killah si scaglia duramente contro Martin Shkreli, figura molto controversa al centro di una speculazione nell'industria farmaceutica che porta ad aumenti vertiginosi nei prezzi di medicinali contro la toxoplasmosi.\nA settembre 2017 Martin Shkreli mette all'asta su Ebay il disco, che viene venduto per circa 1 milione di dollari. Nello stesso periodo, alcune testate hanno messo in dubbio che \"Once Upon A Time In Shaolin\" sia effettivamente un album ufficiale del Wu Tang Clan, suggerendo invece che sia un album del produttore Cilvaringz successivamente spacciato per album ufficiale del collettivo, senza il benestare di tutti i partecipanti.\n\"Wu-Tang: The Saga Continues\" (2017).\nAd agosto 2017, RZA annuncia la prossima uscita di un nuovo disco del Wu-Tang Clan, dal titolo \"Wu-Tang: The Saga Continues\", prodotto interamente da Mathematics. Il lavoro \u00e8 anticipato dal singolo \"People Say\", in collaborazione con Redman.\nOltre la musica.\nWu-Wear.\nNel 1995 nasce la \"Wu-Wear\", linea d'abbigliamento influenzata dalla polo Ralph Lauren e dalla Tommy Hilfiger. La Wu-Wear \u00e8 voluta da RZA, amante dello stile delle suddette brand ma lontano dalla figura del \"bravo ragazzo bianco\" alla quale sono spesso associate, e mantenuta da Oil 'Power' Grant e 'Divine' (fratello di RZA e CEO della label). Un pezzo del Wu-Tang Clan prende lo stesso nome della linea.\nNike ha proposto l'iconico modello Dunk High, in una versione dedicata al Wu Tang Clan, in pelle gialla e nera con il logo \"W\" sull'esterno della scarpa. Dunk che ha raggiunto quotazioni molto alte nel mondo degli sneaker addicted, diventando un must-have e un'icona.\nVideogiochi.\nTutti i nove rapper diventano personaggi giocabili nel videogame ', conosciuto in Europa come Wu-Tang: Taste the Pain, realizzato per la piattaforma PlayStation. Method Man e Ghostface Killah compaiono inoltre in \"Def Jam Vendetta\" e ', picchiaduro che hanno come soggetto la scuderia della Def Jam Recordings.\nFormazione.\nDa segnalare l'importante affiliazione con il rapper Cappadonna, diventato successivamente membro onorario del clan."}
{"id": "427908", "revid": "78273", "url": "https://it.wikipedia.org/wiki?curid=427908", "title": "Kosmische musik", "text": ""}
{"id": "427910", "revid": "32658", "url": "https://it.wikipedia.org/wiki?curid=427910", "title": "Biblioteca comunale &quot;Pietro De Nava&quot;", "text": ""}
{"id": "427912", "revid": "4", "url": "https://it.wikipedia.org/wiki?curid=427912", "title": "Isola d'Istria", "text": ""}
{"id": "427916", "revid": "547034", "url": "https://it.wikipedia.org/wiki?curid=427916", "title": "Francesco I d'Este", "text": "Biografia.\nInfanzia e ascesa.\nNacque il 6 settembre 1610 a Modena da Alfonso III d'Este, duca di Modena e Reggio, e di Isabella di Savoia.\nSuccesse al padre nei diritti sul ducato il 25 luglio 1629 e fu Duca di Modena e Reggio dal 1629 al 1658.\nDuca di Modena e Reggio.\nDivenuto \"Duca di Modena e Reggio\" nel 1629 a seguito dell'abdicazione del padre Alfonso III d'Este e si trov\u00f2 subito a fronteggiare la tremenda epidemia di peste del 1630-31 (a Modena fu contagiato il 70% della popolazione, e il 40% ne mor\u00ec) e si rifugi\u00f2 sulle colline di Reggio Emilia, dove il morbo giunse pi\u00f9 tardi e fu meno virulento, e tutta la sua famiglia fu risparmiata. Ne diede merito alla Madonna della Ghiara, e nacque cos\u00ec una devozione che mantennero tutti gli Estensi: la sua effigie fu anche riprodotta su diverse monete.\nNel 1634 fa risistemare il terreno con i ruderi dell'antico castello di Fiorano e con un progetto dell'architetto Bartolomeo Avanzini avvier\u00e0 la fabbrica per la costruzione del Santuario della Beata Vergine del Castello.\nGuerra dei trent'anni.\nCessata l'epidemia, spos\u00f2 Maria Farnese, figlia del duca Ranuccio I di Parma, mentre in Europa scoppiava la Guerra dei trent'anni. Il Duca parteggi\u00f2 per la Spagna e invase il ducato di Parma del cognato e ne seguirono scorrerie francesi nel modenese. Recatosi poi a Madrid per ottenere ricompensa dell'alleanza, torn\u00f2 a mani vuote, senza nemmeno riscuotere i vecchi crediti. Per annettersi Correggio, dopo che l'Impero aveva dichiarato decaduto per indegnit\u00e0 il principe Siro, dovette sborsare 230.000 fiorini e tenersi una guarnigione spagnola.\nVenne subito dopo la guerra di Castro che papa Urbano VIII (Maffeo Barberini) voleva annettere come aveva fatto con Urbino: Parma, Modena, Venezia e Firenze si allearono contro il pontefice, ma gli altri Stati, timorosi che prevalesse Francesco I, che mirava alla riconquista di Ferrara, si affrettarono a stipulare a Ferrara una pace, il 31 marzo 1644, che lasciava le cose come erano. Ancora una volta Francesco I sperava in un aiuto dalla Spagna che non venne, e decise di schierarsi dalla parte della Francia, grazie ai maneggi col cardinale Mazzarino.\nFrancesco I scese sul campo di battaglia per la conquista di Cremona, ma per le avversit\u00e0 atmosferiche e il mancato arrivo di truppa e denaro promessi dal Mazzarino, fu costretto a desistere. Le sorti della guerra dei trent'anni presero poi una piega favorevole alla Spagna e ancora una volta il Duca cerc\u00f2 un abboccamento con essa, salvo poi di nuovo avvicinarsi alla Francia, combinando il matrimonio del figlio Alfonso con Laura Martinozzi, nipote del Mazzarino.\nIl governatore della Milano spagnola, il Marchese di Caracena, pass\u00f2 il Po e a Gualtieri entr\u00f2 nel territorio estense per conquistare Reggio, ma stavolta le condizioni atmosferiche avverse e la difesa della citt\u00e0 costrinsero il Caracena a desistere e ritirarsi.\nUltimi tempi e morte.\nNegli anni successivi vediamo ancora Francesco I, alleato di Francia e Piemonte, combattere in Lombardia e Piemonte, come comandante delle truppe francesi oltre che delle proprie, fallito l'assedio di Pavia del 1655, ottenne tuttavia successi nella presa di Valenza ed Alessandria nel 1656-57, anche con l'aiuto del figlio Alfonso. Alla fine del 1657 ritorn\u00f2 a Modena, ma nel 1658 passa il Po, risale l'Adda e giunge alle porte di Milano; si dirige poi verso il Piemonte e assedia Mortara, conquistandola. Ma non pot\u00e9 godere il trionfo della vittoria: ammalatosi di malaria muore a Santhi\u00e0 il 14 ottobre 1658 fra le braccia del figlio Almerico.\nGrande e audace condottiero, mantenne per\u00f2 una dirittura morale e una religiosit\u00e0 rara fra i pr\u00ecncipi di quei tempi; amava donare senza farlo pesare o conoscere da coloro che gratificava e nonostante tutto amava pi\u00f9 la pace della guerra; Modena divenne una vera capitale grazie alla sua opera: costru\u00ec, oltre al Palazzo ducale, il Teatro della Spelta (3000 posti a sedere), allarg\u00f2 il Naviglio fin dentro la citt\u00e0 che ebbe il porto, costru\u00ec la sontuosa villa delle Pentetorri, andata completamente distrutta da un bombardamento durante la seconda guerra mondiale, oltre al restauro della Cittadella e decise la costruzione della palazzina del Vigarani nei giardini del palazzo oggi Giardini Pubblici. Costru\u00ec anche il Palazzo ducale di Sassuolo destinato alla villeggiatura della corte. Fu prestigiosa la sua cappella musicale ducale, che ebbe come direttore, dal 1647 al 1665, il compositore Marco Uccellini, che fu anche maestro di cappella della cattedrale.\nProtettore di artisti e letterati, Francesco arricch\u00ec la Galleria estense portandola al livello delle pi\u00f9 ricche collezioni d'Europa con l'acquisizione di opere dei maggiori artisti del suo tempo, in parte vendute dal suo discendente Francesco III a corto di quattrini al re di Polonia ed elettore di Sassonia Augusto III e che oggi formano il vanto del museo di Dresda.\nAlla Galleria Estense di Modena si trovano due opere che lo ritraggono: il celebre busto marmoreo del Bernini e l'altro altrettanto celebre ritratto del Vel\u00e1zquez.\nDiscendenza.\nFrancesco I si spos\u00f2 tre volte:\nDa primo matrimonio ebbe nove figli:\nDal secondo matrimonio ebbe una figlia:\nDal terzo matrimonio ebbe un figlio:"}
{"id": "427918", "revid": "775372", "url": "https://it.wikipedia.org/wiki?curid=427918", "title": "Alfa", "text": ""}
{"id": "427919", "revid": "767487", "url": "https://it.wikipedia.org/wiki?curid=427919", "title": "The D.O.C.", "text": "Biografia.\nNato nella citt\u00e0 texana si \u00e8 poi spostato dapprima a West Dallas, poi a Compton, in California, per diventare parte del gruppo N.W.A Precedentemente il suo trasferimento a Compton, \u00e8 stato membro della Fila Fresh Crew.\nThe D.O.C. \u00e8 stato uno dei rapper pi\u00f9 promettenti di fine anni 1980, tanto da essere arruolato da Eazy E per far parte dell'album di debutto degli N.W.A, \"Straight Outta Compton\", e poi nello stesso gruppo per il periodo in cui Ice Cube fu lontano dal gruppo, a Phoenix. Stupiti delle qualit\u00e0 del giovane MC, gli N.W.A decisero di arruolarlo definitivamente.\nD.O.C. cos\u00ec realizz\u00f2 anche il suo album di debutto \"No One Can Do It Better\" del 1989, anche grazie alla parte di produzione curata da Dr. Dre. Ma poco dopo l'uscita del disco il rapper fu vittima di un grave incidente in auto che gli danneggi\u00f2 le corde vocali e di conseguenza la voce, episodio negativo che non gli consent\u00ec di continuare la sua carriera come performer.\nTuttavia Dre lo arruol\u00f2 come scrittore di liriche grazie al suo talento immutato nonostante il grave incidente, nell'album \"The Chronic\", contribu\u00ec alle tracce \"Lil' Ghetto Boy\", \"A Nigga Witta Gun\" e \"Bitches Ain't Shit\", ci\u00f2 viene ricordato anche dallo stesso Dre \"I wantto give a special shout out to The D.O.C. for talking me into doin' this album.\". The D.O.C. ha poi anche lavorato all'album di debutto di Snoop Dogg, \"Doggystyle\"\nSuccessivamente D.O.C. prov\u00f2 a tornare sulla scena come rapper sebbene la voce risultasse alterata, l'uscita di \"Helter Skelter\" dopo il suo trasferimento ad Atlanta non fu un gran successo ed anzi cre\u00f2 delle tensioni con Dre, che non aveva creduto nel progetto. Successivamente i due si riconciliarono, anche se D.O.C. decise di abbandonare la carriera di rapper preferendo quella di paroliere, in cui spicca tuttora, paragonato addirittura ad artisti come Rakim e KRS-One."}
{"id": "427921", "revid": "112004955", "url": "https://it.wikipedia.org/wiki?curid=427921", "title": "Agostino Bassi", "text": "Biografia.\nNacque a Mairago, un paese nei pressi di Lodi, il 25 settembre 1773 da Rosa Sommariva e Onorato Bassi, un ricco proprietario terriero. Aveva un fratello gemello, Giovanni Francesco.\nNonostante la sua particolare passione per la biologia il padre non volle fargli seguire studi in tal senso desiderando che si occupasse della propriet\u00e0 di famiglia, diventando un funzionario dell'impero asburgico. Per questo si laure\u00f2 in giurisprudenza, tuttavia nel corso della sua vita coltiv\u00f2 la sua reale passione dedicandosi a studi di medicina, biologia e patologia animale e vegetale, dando in ciascun campo importanti contributi. Infatti, gi\u00e0 all'Universit\u00e0 degli Studi di Pavia, che frequent\u00f2 come convittore del Collegio Ghislieri, durante i suoi studi in giurisprudenza, seguiva parallelamente anche corsi di fisica, chimica e medicina tenuti da docenti come Volta, Scarpa, Rasori e Spallanzani. Di quest'ultimo segu\u00ec le lezioni fino alla sua morte.\n ai comizi di Lione nei quali fu approvata la costituzione della Repubblica Italiana.\nDopo lunghe ricerche sul calcino o moscardino, malattia del baco da seta, che partirono nel 1807 e lo occuparono per circa 25 anni, nel 1835 dimostr\u00f2 che tale patologia \u00e8 causata da un parassita microscopico che si trasmette per contatto e tramite cibo infetto. I risultati delle sue ricerche furono pubblicati nell'opera intitolata \"Del mal del segno, calcinaccio o moscardino\". Questa opera, per la sua importanza nella lotta alla malattia che aveva arrecato notevoli danni alla produzione della seta e il conseguente risvolto economico nell'industria della seta, fu tradotta in francese e distribuita in tutta Europa.\nPartendo da questa importante scoperta il Bassi teorizz\u00f2 che tutte le patologie contagiose animali e vegetali sono causate da parassiti, come spieg\u00f2 nel suo scritto dal titolo \"Del contagio in generale\" (1844), precorrendo la teoria del contagio, in cui dimostr\u00f2 che l'agente eziologico della malattia \u00e8 un fungo microscopico (al quale Balsamo-Crivelli diede in suo onore il nome di \"Botrytis bassiana\") la quale, ripresa e sviluppata da Pasteur, rappresenta la base della patologia moderna.\nSvolse anche grande opera di prevenzione, prescrivendo i metodi per eliminare la malattia del baco da seta, con notevole successo. Fu anche l'autore di un lavoro sulla coltivazione delle patate, sul formaggio, sulla vinificazione, sulla lebbra e sul colera.\nPer l'importanza dei suoi studi la Francia gli riconobbe il titolo di Cavaliere della Legion d'Onore nel 1840. Mor\u00ec a Lodi l'8 febbraio del 1856. La sua tomba si trova nella chiesa di San Francesco, in Piazza Ospitale, a Lodi. A lui \u00e8 intitolato l'Istituto Tecnico Economico di via Porta Regale a Lodi.\nFilatelia.\nNel 1953, in occasione del VI Congresso internazionale di microbiologia e del 180\u00ba anniversario della nascita di Bassi, le Poste italiane emisero un francobollo che riporta il ritratto del naturalista in una cornice di farfalle e pupe del baco da seta."}
{"id": "427923", "revid": "32698", "url": "https://it.wikipedia.org/wiki?curid=427923", "title": "Teorema del residuo", "text": ""}
{"id": "427928", "revid": "367445", "url": "https://it.wikipedia.org/wiki?curid=427928", "title": "Videogioco arcade", "text": "Un videogioco arcade (anche coin-op, abbreviazione di coin-operated, in italiano macchina a gettoni, sebbene il termine si possa riferire anche a giochi non necessariamente video, come i flipper) \u00e8 un videogioco che si gioca in una postazione pubblica apposita a gettoni o a monete, costituita fisicamente da una macchina posta all'interno di un cabinato. L'inglese \"arcade\" (pron. ), genericamente una galleria commerciale, significa in questo caso sala giochi.\nQuesto tipo di macchina \u00e8 diffusa nelle sale giochi, nei bar o in altri luoghi pubblici analoghi; le sale giochi spesso raccoglievano solo, o soprattutto, videogiochi arcade. Gli \"arcade\" rappresentarono la prima generazione di videogiochi di largo consumo, e il primo contatto del pubblico con questa nuova forma di intrattenimento.\nStoria.\nLe prime realizzazioni nella storia dei videogiochi, tra gli anni '50 e '60, furono giochi non commerciali, spesso limitati agli ambienti universitari. Tra questi, \"Spacewar!\", installato su un elaboratore DEC PDP-1, fu studiato e migliorato da molti studenti ed ebbe un ruolo fondamentale nell'apprendimento delle basi per progettare un videogioco. Lo stesso Nolan Bushnell, studente all'Universit\u00e0 dello Utah, ne trasse profitto.\nNel settembre 1971 all'Universit\u00e0 di Stanford fu messo in funzione \"Galaxy Game\", un videogioco basato su \"Spacewar!\". Esemplare unico, era basato su un PDP-11/20 della Digital Equipment Corporation (DEC) e per la prima volta funzionava previo inserimento di una monetina.\nDue mesi pi\u00f9 tardi Nolan Bushnell e Ted Dabney ultimarono la loro versione di \"Spacewar!\", chiamata \"Computer Space\" e costruito dalla Nutting Associates. Considerato il primo videogioco arcade prodotto su larga scala, ne furono prodotti circa 1.500 esemplari; il gioco non fu per\u00f2 un grande successo a causa dell\u2019elevata difficolt\u00e0.\nBushnell, dopo l'esperimento non particolarmente riuscito di \"Computer Space\", decise comunque di insistere con i videogiochi, ma producendoli in proprio: nacque cos\u00ec la Atari. Il primo videogioco arcade della Atari fu il primo grande successo dell'industria: \"PONG\", pubblicato il 29 novembre 1972, che riproduce grossomodo le meccaniche del ping pong. Atari vendette 19.000 cabinati di \"Pong\" e presto molti imitatori seguirono l'esempio. Alla fine del decennio inizi\u00f2 l'et\u00e0 dell'oro dei videogiochi arcade.\nFra gli anni settanta e gli anni ottanta vennero distribuiti in tutto il mondo arcade di enorme successo come \"Space Invaders\", \"Defender\", \"Asteroids\", \"Tetris\" e \"Pac-Man\".\nNonostante l'enorme evoluzione del settore, quei giochi pionieristici vengono ancora oggi considerati dei classici e riproposti, con un certo gusto \"vintage\", su nuove piattaforme. \nNel frattempo, l'importanza economica dei videogiochi nei luoghi pubblici \u00e8 considerevolmente scemata a favore dei videogiochi per personal computer, per console e pi\u00f9 recentemente per dispositivi mobili. Per questo motivo, l'espressione \"videogioco arcade\" viene spesso usata per riferirsi alla generazione degli arcade \"classici\", oppure anche per indicare il tipo di gameplay \"arcade\", cio\u00e8 rapido e immediato, senza troppe pretese di realismo (per fare un esempio, i giochi della serie \"Gran Turismo\" sono dei simulatori di guida, mentre quelli della serie \"Need for Speed\" e \"Ridge Racer\" sono dei giochi di guida arcade).\nAl 2021 la banca dati Killer List of Videogames elenca oltre 5700 videogiochi arcade prodotti dagli anni '70 in poi.\nSecondo un'analisi di USgamer, ancora dichiaratamente non perfetta, i 10 arcade di maggior successo in termini di incassi furono, nell'ordine: \"Pac-Man\" (con 3,5 miliardi di $ al 1990 e 400.000 unit\u00e0 vendute), \"Space Invaders\", \"Street Fighter II\" (inclusa la \"Champion Edition\"), \"Ms. Pac-Man\", \"NBA Jam\", \"Defender\", \"Asteroids\", \"Mortal Kombat II\", \"Mortal Kombat\", \"Donkey Kong\".\nCaratteristiche tecniche.\nQuesto tipo di videogiochi sono collocati in un mobile arcade, all'interno del quale si trova un monitor collegato a una scheda elettronica, talvolta dotata di protezioni contro la pirateria informatica e la contraffazione, contenente il gioco in una memoria ROM. \nAl fine di realizzare una certa armonia tra i produttori, verso la met\u00e0 degli anni 1980 venne creato in Giappone lo standard JAMMA, che per\u00f2 venne abbandonato progressivamente a partire dal decennio successivo.\nConversioni.\nFin dai primi tempi degli home computer e delle console ci furono molte conversioni di celebri giochi arcade per le piattaforme domestiche. Il primo adattamento ufficiale con licenza fu \"Space Invaders\" per Atari 2600 (1980).\nTuttavia, fino agli anni '90, le capacit\u00e0 tecnologiche delle macchine arcade solitamente superavano quelle delle macchine casalinghe contemporanee, e talvolta potevano esserci componenti irripetibili in casa, come il cabinato stereofonico di \"Star Wars\" o il sedile motorizzato di \"After Burner\". L'hardware dei nuovi arcade veniva regolarmente aggiornato e potenziato dai produttori per supportare giochi pi\u00f9 evoluti e attrarre i clienti.\nLa conversione richiedeva frequenti compromessi per adattare i giochi alle limitate capacit\u00e0 dei sistemi domestici, semplificando l'aspetto o il gameplay. Ad esempio la conversione di \"Pac-Man\" per Atari 2600 \u00e8 famosa per la sua scarsit\u00e0, mentre nella versione ZX Spectrum di \"Out Run\" si ricorse ad allegare un'audiocassetta per poter ascoltare la ricca colonna sonora originale. Nel caso degli home computer, in particolare, un grosso limite \u00e8 il tempo di caricamento; in sala giochi l'azione \u00e8 immediata, ma caricando dai supporti magnetici dei computer, specialmente da cassetta, l'attesa poteva essere snervante, talvolta anche multipla per ogni livello. Un altro limite \u00e8 negli standard dei joystick per computer che, a differenza dei gamepad per console, erano a singolo pulsante; per simulare gli arcade a pi\u00f9 pulsanti servivano compromessi pi\u00f9 o meno agevoli, tipico ad esempio l'uso della barra spaziatrice per le azioni secondarie.\nNell'era degli 8 bit, la difficolt\u00e0 per gli sviluppatori nel convertire un arcade era data spesso anche dal non avere a disposizione il codice sorgente o altre risorse software del gioco originale; ci si basava sulla semplice osservazione del gioco in azione e lo si imitava. Spesso gli sviluppatori degli arcade si limitavano a fornire bozzetti, immagini di schermate e documentazione alle ditte indipendenti che avevano acquisito i diritti per la conversione, non consentendo il porting del programma. La situazione migliorava con case come SEGA e Konami che spesso effettuavano internamente conversioni per console dei propri giochi arcade.\nCi furono alti e bassi nei risultati, ma comunque il mercato delle conversioni rimase sempre molto attivo, perch\u00e9 la prospettiva di avere in casa almeno una passabile imitazione dei successi arcade era attraente.\nLe conversioni veramente fedeli potevano essere facilmente mitizzate, come fu ad esempio per la versione PC Engine di \"R-Type\". Dopo l'avvento dei 16 bit il costoso Neo Geo AES si present\u00f2 come un equivalente degli arcade, e altre console pi\u00f9 economiche si fecero notare per alcune ottime conversioni, tra cui \"Altered Beast\" per Mega Drive e \"Street Fighter II\" per Super Nintendo. Le conversioni continuarono anche nell'era della PlayStation, ma non avevano pi\u00f9 la stessa attrattiva di un decennio prima, d'altronde il mercato degli arcade declin\u00f2 in generale.\nPer indicare le conversioni assolutamente fedeli si usa anche l'espressione \"arcade perfect\". Questo significa che grafica, sonoro e giocabilit\u00e0, assieme a tutte le altre caratteristiche del gioco, sono identiche alla versione arcade. Ai tempi d'oro degli arcade, realizzare un \"arcade perfect\" era un obiettivo molto ricercato, ma raramente raggiunto. Il termine si applica solo alla conversione del programma originale per una nuova piattaforma, e non all'emulazione di tutto il sistema come avviene, ad esempio, con MAME.\nTra le migliaia di conversioni per sistemi a 8 bit (dove il divario tecnico era maggiore), la rivista britannica \"Retro Gamer\" ha stilato una lista delle 25 migliori, in termini di resa della sensazione di giocare all'originale, nonostante i limiti tecnici. In ordine crescente: \"Space Fortress\" (Astrocade), \"Starclash\" (clone di \"Astro Fighter\" per Spectrum), \"Kung Fu Master\" (Atari 2600), \"Jelly Monsters\" (clone di \"Pac-Man\" per VIC-20), \"Mag Max\" (NES), \"Bosconian '87\" (Spectrum), \"Galaxian\" (Colecovision), \"Vanguard\" (Atari 5200), \"Sub Track\" (clone di \"Depthcharge\" per Spectrum), \"Scramble\" (Vectrex), \"Crossbow\" (Atari 7800), \"The Pit\" (VIC-20), \"Qix\" (Game Boy), \"S.T.U.N. Runner\" (Lynx), \"\" (Spectrum), \"Popeye\" (NES), \"R-Type\" (Master System), \"Buggy Boy\" (C64), \"Renegade\" (Spectrum 128k), \"Space Invaders\" (Atari 2600, versione hack), \"Planetoid\" (clone di \"Defender\" per BBC Micro), \"Smash TV\" (C64), \"Tempest\" (ZX81), \"G-Force\" (clone di \"Tempest\" per Spectrum), \"Donkey Kong\" (Amstrad CPC). I 10 migliori \"arcade perfect\" considerando tutte le piattaforme, secondo Gamesvillage.it, in ordine crescente: \"Ridge Racer\" (Playstation), \"Wonder Boy in Monster Land\" (Master System), \"Silkworm\" (Amiga 500), \"Shinobi\" (PC Engine), \"Rainbow Islands\" (Amiga), \"Contra\" (NES), \"Zaxxon\" (Colecovision), \"Super Ghouls 'n Ghosts\" (SNES)/\"Ghouls 'n Ghosts\" (Mega Drive), \"Golden Axe\" (Mega Drive), \"Street Fighter II\" (SNES)."}
{"id": "427930", "revid": "22356", "url": "https://it.wikipedia.org/wiki?curid=427930", "title": "Diplodocoide", "text": ""}
{"id": "427937", "revid": "729019", "url": "https://it.wikipedia.org/wiki?curid=427937", "title": "Fiat C.R.20", "text": "Il Fiat C.R.20 era un biplano da caccia italiano impiegato a cavallo degli anni venti e trenta. Il principale utilizzatore fu la Regia Aeronautica, che lo impieg\u00f2 anche durante la guerra d'Etiopia, ma trov\u00f2 un discreto successo nell'esportazione, venendo impiegati tra le altre dalle aeronautiche ungherese, austriaca, paraguayana e lituana.\nStoria del progetto.\nProgettato dall'ingegner Celestino Rosatelli, il C.R.20 rappresent\u00f2 la tappa intermedia tra i primi caccia biplani C.R.1 e la famiglia dei C.R.30-C.R.32. Il C.R.20 abbandonava la fusoliera costruita principalmente lignea dei C.R.1 per adottare una fusoliera quasi interamente in metallo, con rivestimento misto in pannelli metallici nella parte anteriore e tela in quella posteriore.\nCon il C.R.20 Rosatelli introduceva anche l'ala sesquiplana tradizionale, mentre i caccia precedenti erano dei sesquiplani invertiti, con l'ala superiore pi\u00f9 corta di quella inferiore. Non cambiavano invece i montanti interalari, sempre del tipo a W, (a trave di Warren), una caratteristica di tutti i biplani di Rosatelli, e la forma degli impennaggi di coda.\nIl motore impiegato era il 12 cilindri a V Fiat A.20 da 410 CV. Il raffreddamento era a liquido con il radiatore montato sopra il mozzo dell'elica bipala.\nDopo il primo volo del 19 giugno 1926, il velivolo dest\u00f2 un favorevole interesse al successivo Salone internazionale dell'aeronautica e dello spazio di Parigi-Le Bourget.\nL'unica caratteristica antiquata del velivolo era l'adozione di un carrello con ruote collegate da assale e tamponi in gomma come ammortizzatori. Dalla versione C.R.20bis venne adottato un pi\u00f9 moderno carrello a ruote indipendenti.\nTecnica.\nSono riportate alcune caratteristiche tecniche relative alla versione C.R.20 bis.\nMotore.\nIl C.R.20 bis era equipaggiato con un motore Fiat A.20 AQ, della potenza di 410 CV, a 12 cilindri a V raffreddati ad acqua.\nLe pompe per la circolazione della benzina, dell'olio e dell'acqua erano meccaniche e integrate nel motore. Era presente anche una pompa a mano, fra il serbatoio supplementare dell'ala e il serbatoio inferiore, sganciabile, che nel caso di avaria della pompa della benzina permetteva di alimentare il motore per caduta naturale.\nIl serbatoio, realizzato in lamiera di duralluminio, era posizionato sulla verticale del baricentro, aveva la capacit\u00e0 di 282 litri ed era sganciabile in volo. Fra le due semiali c'era un serbatoio supplementare, protetto da blindatura, della capacit\u00e0 di 22 litri.\nL'elica, bipala, era in legno di noce, del diametro di 2,6 m a passo fisso, avente washout: 0,92 m (periferico) - 1,792 (alla radice).\nArmamento.\nL'armamento consisteva in due mitragliatrici Vickers anteriori, a comando indipendente, comandate dal motore e sincronizzate per il tiro attraverso le pale dell'elica.\nSotto le mitragliatrici vi erano due scatole portanastro, della capacit\u00e0 di 500 colpi ciascuna.\nPer le esercitazioni di tiro, era presente una \"fotomitragliatrice\", che consentiva il controllo fotografico e cronometrico della direzione di sparo e della durata utile.\nFusoliera.\nLa struttura resistente della fusoliera era costituita da 4 longheroni in tubo d'acciaio e fra loro collegati da un traliccio sempre in tubo d'acciaio. La cellula biplana era di tipo rigido, a struttura triangolare.\nIl rivestimento della fusoliera era misto: in duralluminio nella parte anteriore mentre la rimanente copertura era in tela verniciata.\nIl carrello era aperto, in acciaio, dotato di ammortizzatori oleoelastici e freni per le ruote ed era supportato da due V in tubi conici d'acciaio. Le ruote, tipo Standard III, avevano la carreggiata di 1,9 m.\nIl pattino era a cucchiaio, con tamponi in gomma, supportato da una V di tubo d'acciaio.\nAli e impennaggi.\nLe ali erano montate con attacchi a cerniera ed erano sostenute da 8 montanti in lamiera d'acciaio, disposti a traliccio.\nCon profilo sottile, le ali avevano la profondit\u00e0 di 1,625 m e un diedro trasversale di 1\u00b020'. Le ali superiori avevano una lunghezza di 9,8 m mentre le inferiori erano lunghe 6,82 m.\nLa struttura delle ali era in acciaio e duralluminio, mentre il rivestimento era in tela di cotone verniciata.\nI longheroni erano in duralluminio, con le pareti alleggerite a traliccio triangolare, mentre le centine erano realizzate con tubetti di alluminio.\nLa struttura degli alettoni era in duralluminio.\nStrumentazione e comandi.\nLa strumentazione di bordo comprendeva una bussola, gli avvisatori d'incendio, i rubinetti della benzina, i manometri della benzina e dell'olio, i comandi motore, la pompa a mano, il comando del piano fisso, il comando del freno ruote.\nEra inoltre presente due aerotermometri dell'olio e dell'acqua, il contagiri, il comando di sgancio del serbatoio, l'indicatore di velocit\u00e0 e del livello della benzina.\nEra presente una macchina fotografica del tipo O.M.I., a pellicola, con formato 13x18 cm, che poteva essere comandata da un autocronometro per temporizzare gli intervalli di presa.\nImpiego operativo.\nItalia.\nLa Regia Aeronautica fu il principale utilizzatore del C.R.20 e delle sue varianti. In servizio venne impiegato sia nelle operazioni in Libia che, con pochi esemplari, nelle prime fasi della guerra d'Etiopia (106\u00aa Squadriglia, 107\u00aa Squadriglia e 111\u00aa Squadriglia), conflitto in cui venne impiegato per operazioni di attacco al suolo, anticipando l'utilizzo che verr\u00e0 fatto dei C.R.32 e C.R.42 durante il secondo conflitto mondiale. La versione idrovolante prodotta dal 1928 dalla Macchi e CMASA equipaggi\u00f2 la 161\u00aa Squadriglia e 162\u00aa Squadriglia di caccia marittima. Grazie alle caratteristiche di manovrabilit\u00e0 i C.R.20 equipaggiarono i reparti acrobatici della Regia Aeronautica. In questo ruolo si ricorda soprattutto l'ultima versione dei C.R.20, il C.R.Asso con un pi\u00f9 potente motore Isotta Fraschini. Nel ruolo di addestratori i C.R.20 prestarono servizio per tutti gli anni trenta.\nAustria.\nL'austriaca Luftwaffen Kommando \u00d6sterreich oper\u00f2 con 16 C.R.20 bis, 16 C.R.20bisAQ, 4 C.R.20B. I velivoli ancora operativi dopo l'Anschluss ricevettero contrassegni della Luftwaffe venendo impiegati come addestratori.\nUngheria.\nL'ungherese Magyar Kir\u00e1lyi Honv\u00e9d L\u00e9gier\u0151 oper\u00f2 con almeno 16 esemplari, compresi alcuni biposto. Acquisiti nel 1932 i velivoli furono progressivamente sostituiti a partire dal 1935 con i C.R.30 e C.R.32.\nLituania.\nLa lituana Karin\u0117s Oro Paj\u0117gos oper\u00f2 con 16 (o 15) velivoli acquistati nel 1928. Nel giugno 1940 sette esemplari risultano in carico alla 7 Eskadrile (settima squadriglia) del II Aviacijos (Naikintuvu) Grupe (secondo gruppo (caccia) aereo), del quale faceva parte anche un ANBO-51, al comando del mjr. Jonas Adomaitis e basato presso l'aeroporto di Kaunas.\nAltri.\nAltre forze aeree mondiali ebbero in organico alcuni esemplari del C.R.20. Il Paraguay, 6 (o 5) C.R.20bis che vennero impiegati tra il 1932 ed il 1935 nella guerra del Chaco contro la Bolivia, la Spagna, 6 velivoli, e la Polonia, 4 velivoli.\nVarianti.\nAlcuni C.R.20 vennero impiegati per scopi sperimentali, tra cui l'applicazione di alule Handley Page sul bordo d'attacco."}
{"id": "427938", "revid": "1543377", "url": "https://it.wikipedia.org/wiki?curid=427938", "title": "Gran Citt\u00e0 di Roma", "text": "Gran Citt\u00e0 di Roma \u00e8 il pi\u00f9 importante torneo Othellistico che si svolge nella capitale, anche se l'Othello in Italia non \u00e8 cos\u00ec diffuso come in altri paesi Europei: tuttavia, l'importanza dei suoi tornei \u00e8 famosa anche all'estero, grazie al buon livello dei, seppur pochi, giocatori nostrani.\nIl \"Gran Citt\u00e0 di Roma\" \u00e8 un torneo ad invito, riservato agli otto giocatori meglio piazzati nella classifica individuale finale, stilata al termine delle tappe stagionali del \"Citt\u00e0 di Roma\". Tale torneo viene organizzato nella capitale ogni anno dal Comitato della Regione Lazio (CRL) della Federazione Nazionale Gioco Othello (FNGO) ed \u00e8 valido per la classifica Rating ufficiale.\nTutti i giocatori, italiani e stranieri, possono partecipare a condizione dei criteri sopra citati. In caso di rinuncia di uno o pi\u00f9 giocatori, l'invito viene esteso a coloro che abbiano partecipato ad almeno una tappa del \"Citt\u00e0 di Roma\" nell'arco della stagione in corso sempre rigorosamente nell'ordine di classifica.\nIl torneo si articola con scontri diretti decisi da accoppiamenti prestabiliti in base all'ordine di qualificazione alla competizione. In caso di giocatori con un ugual numero di punti, ha precedenza il giocatore che ha partecipato a pi\u00f9 tappe. Qualora anche questo valore sia pari, \u00e8 la miglior posizione nella classifica rating ufficiale a contare di pi\u00f9.\nL'esito di ogni scontro \u00e8 stabilito dal maggior numero di vittorie ottenute da uno dei due giocatori. In caso di due vittorie a zero non si ricorre alla terza partita. In caso di una vittoria ed una patta non si ricorre alla terza partita. Il giocatore meglio classificato al \"Citt\u00e0 di Roma\" decide il colore con il quale iniziare.\nIn caso di una vittoria a testa, nella terza sfida il colore lo decide il giocatore che ha ottenuto, nel contesto delle due partite giocate, la miglior differenza pedine. Nel caso questa differenza sia ancora pari decide ancora il giocatore meglio classificato al torneo di qualificazione. Per le regole qui non citate, fa riferimento il regolamento ufficiale della Federazione Nazionale Gioco Othello (FNGO)."}
{"id": "427944", "revid": "365417", "url": "https://it.wikipedia.org/wiki?curid=427944", "title": "Cronologia degli enti dell'Esercito Confederato nel 1862", "text": "Esercito confederato, Cronologia degli enti, anno 1862\n\"Gli enti sono ordinati secondo il mese di prima costituzione.\"\nGennaio 1862.\nDistretto militare di Houston.\nSottosezione del Dipartimento del Texas.\nDistretto dell'Oltre Mississippi.\nSottosezione del Dipartimento N. 2\nArmata di Mobile.\nSottosezione del Dipartimento dell'Alabama e Florida Occidentale.\nFebbraio 1862.\nDistretto dell'Alabama Settentrionale.\nNoto anche come Distretto dell'Alabama Settentrionale e Distretto Settentrionale dell'Alabama\nSub-distretto Militare di Galveston.\nGi\u00e0 denominato Distretto Militare di Galveston\nSub-distretto Militare di Houston.\nGi\u00e0 denominato Distretto Militare di Houston\nMarzo 1862.\nArmata del Mississippi.\nSottosezione del Dipartimento N. 2.\nPrima Grande Divisione, Armata del Mississippi.\nSuddivisione del Dipartimento N. 2.\nSeconda Grande Divisione, Armata del Mississippi.\nSuddivisione del Dipartimento N. 2.\nArmata dell'Ovest.\nSottosezione del Dipartimento N. 2.\nPrimo Corpo d'Armata, Armata del Mississippi.\nSuddivisione del Dipartimento N. 2.\nSecondo Corpo d'Armata, Armata del Mississippi.\nSuddivisione del Dipartimento N. 2.\nTerzo Corpo d'Armata, Armata del Mississippi.\nSuddivisione del Dipartimento N. 2.\nCorpo d'Armata di Riserva, Armata del Mississippi.\nSuddivisione del Dipartimento N. 2.\nGiugno 1862.\nArmata della Virginia Settentrionale.\nSottosezione del Dipartimento della Virginia Settentrionale.\nNonostante le memorie ufficiali contengano dispacci fra il 25 febbraio 1862 ed il 31 maggio 1862 intestati all'Armata della Virginia Settentrionale, il generale Robert Edward Lee (19 gennaio 1807 - 12 ottobre 1870) era responsabile dell'assegnazione permanente di tale nome all'Armata principale della regione. Esso appare per la prima volta nel corpo di un dispaccio del 3 giugno 1862, dando cos\u00ec validit\u00e0 a quanto sopra asserito.\nDipartimento del Mississippi Meridionale e Louisiana Orientale.\nSottosezione del Dipartimento N. 2.\nPrimo Distretto Militare (Dipartimento del Mississippi Meridionale e Louisiana Orientale).\nSuddivisione del Dipartimento N. 2.\nSub-Distretto del Dipartimento del Mississippi Meridionale e Louisiana Orientale.\nSecondo Distretto Militare (Dipartimento del Mississippi Meridionale e Louisiana Orientale).\nSuddivisione del Dipartimento N. 2.\nSub-Distretto del Dipartimento del Mississippi Meridionale e Louisiana Orientale.\nTerzo Distretto Militare (Dipartimento del Mississippi Meridionale e Louisiana Orientale).\nSuddivisione del Dipartimento N. 2.\nSub-Distretto del Dipartimento del Mississippi Meridionale e Louisiana Orientale.\nLuglio 1862.\nDistretto del Mississippi.\nPrecedentemente denominato Dipartimento del Mississippi Meridionale e Louisiana Orientale.\nSottosezione del Dipartimento N. 2.\nPrimo Sub-distretto (Distretto del Mississippi).\nSuddivisione del Dipartimento N. 2.\nSub-Distretto del Distretto del Mississippi.\nRispetto alla precedente delimitazione del 26 giugno 1862, questo Sub-Distretto comprende la parte della Louisiana ad Est del fiume Mississippi e le Contee ubicate sul Golfo del Messico.\nSecondo Sub-distretto (Distretto del Mississippi).\nSuddivisione del Dipartimento N. 2.\nSub-Distretto del Distretto del Mississippi.\nRispetto alla precedente delimitazione del 26 giugno 1862, questo Sub-Distretto comprende tutte le Contee del Mississippi al di sotto del trentaduesimo parallelo o da esso attraversate, tranne le tre Contee del Golfo.\nTerzo Sub-distretto (Distretto del Mississippi).\nSuddivisione del Dipartimento N. 2.\nSub-Distretto del Distretto del Mississippi.\nRispetto alla precedente delimitazione del 26 giugno 1862, questo Sub-Distretto comprende tutte le Contee del Mississippi ubicate fra il trentaduesimo ed il trentatreesimo parallelo.\nCorpo d'Armata di Longstreet, Armata della Virginia Settentrionale.\nNoto anche come Comando di Longstreet e Ala di Longstreet\nSuddivisione del Dipartimento della Virginia Settentrionale.\nCorpo d'Armata di Jackson, Armata della Virginia Settentrionale.\nNoto anche come Comando di Jackson e Ala di Jackson\nSuddivisione del Dipartimento della Virginia Settentrionale.\nDistretto del Tennessee.\nSottosezione del Dipartimento N. 2.\nAgosto 1862.\nAla Destra, Armata del Mississippi.\nSuddivisione del Dipartimento N. 2.\nAla Sinistra, Armata del Mississippi.\nSuddivisione del Dipartimento N. 2.\nDistretto Dell'Arkansas.\nSottosezione del Dipartimento dell'Oltre Mississippi.\nDistretto del Texas.\nNoto anche come Distretto del Texas e Territorio dell'Arizona.\nSottosezione del Dipartimento dell'Oltre Mississippi.\nDistretto della Louisiana occidentale.\nNoto anche come Distretto della Louisiana.\nSottosezione del Dipartimento dell'Oltre Mississippi.\nSettembre 1862.\nDistretto del Medio Tennessee.\nSottosezione del Dipartimento N. 2.\nOttobre 1862.\nArmata del Tennessee Occidentale.\nSottosezione del Dipartimento del Mississippi e Louisiana Orientale.\nPrimo Corpo d'Armata, Armata del Tennessee Occidentale.\nSuddivisione del Dipartimento del Mississippi e Louisiana Orientale.\nSecondo Corpo d'Armata, Armata del Tennessee Occidentale.\nIn precedenza denominato Armata dell'Ovest\nSuddivisione del Dipartimento del Mississippi e Louisiana Orientale.\nPrimo Distretto Militare (Dipartimento del Mississippi e Louisiana Orientale).\nSottosezione del Dipartimento del Mississippi e Louisiana Orientale.\nSecondo Distretto Militare (Dipartimento del Mississippi e Louisiana Orientale).\nSottosezione del Dipartimento del Mississippi e Louisiana Orientale.\nTerzo Distretto Militare (Dipartimento del Mississippi e Louisiana Orientale).\nSottosezione del Dipartimento del Mississippi e Louisiana Orientale.\nArmata del Tennessee Centrale.\nSottosezione del Dipartimento N. 2.\nNovembre 1862.\nDistretto della Florida Orientale.\nSottosezione del Dipartimento della Carolina del Sud, Georgia e Florida.\nDistretto della Florida Centrale.\nSottosezione del Dipartimento della Carolina del Sud, Georgia e Florida.\nPrimo Corpo d'Armata, Armata della Virginia Settentrionale.\nNoto anche come Corpo d'Armata di Longstreet\nSuddivisione del Dipartimento della Virginia Settentrionale.\nmaggio 1863 - Si ricongiunge all'Armata della Virginia Settentrionale.\nSecondo Corpo d'Armata, Armata della Virginia Settentrionale.\nNoto anche come Corpo d'Armata di Jackson\nSuddivisione del Dipartimento della Virginia Settentrionale.\nCorpo d'Armata di Polk - Hardee - Cheatham, Armata del Tennessee.\nNoto anche come Primo Corpo d'Armata, Armata del Tennessee\nCorpo d'Armata di Hardee - Hill - Hood, Armata del Tennessee.\nNoto anche come Secondo Corpo d'Armata, Armata del Tennessee\n19 - 23 settembre 1863 - A Chickamauga (19 - 21 settembre 1863) il maggior generale William Henry Talbot Walker (26 novembre 1816 - 22 luglio 1864) ha il controllo delle Divisioni His e Liddell del Corpo d'Armata di D.H. Hill. Ci si riferisce a questo Comando come Corpo d'Armata di Riserva.\nDipartimento dell'Ovest.\nNoto anche come Comando Geografico del generale Joseph Eggleston Johnston (3 febbraio 1807 - 21 marzo 1891)\nDistretto del Texas, Nuovo Messico e Arizona.\nPrecedentemente denominato Distretto del Texas\nSottosezione del Dipartimento dell'Oltre Mississippi.\nDicembre 1862.\nArmata del Dipartimento del Mississippi e Louisiana Orientale.\nNota anche come Armata del Mississippi e Armata del Mississippi (Dipartimento del Mississippi e Louisiana Orientale)\nSottosezione del Dipartimento del Mississippi e Louisiana Orientale."}
{"id": "427948", "revid": "767487", "url": "https://it.wikipedia.org/wiki?curid=427948", "title": "Profago", "text": "Il profago \u00e8 il genoma di un batteriofago lisogeno integrato nel cromosoma di un batterio ospite in forma latente.\nIl profago \u00e8 integrato nel DNA dell'ospite e viene duplicato esattamente come i geni batterici. In seguito, tramite un processo chiamato \"induzione\", il profago pu\u00f2 venire escisso dal genoma batterico e dare origine a un DNA fagico libero, che intraprende un ciclo litico. Una volta libero, il DNA virale stravolge le funzioni della cellula ospite convertendole alla produzione di un gran numero di particelle fagiche. Per effetto di questa infezione litica, il batterio muore. La riattivazione del ciclo litico \u00e8 spesso innescata da segnali molecolari di danneggiamento o stress dell'ospite.\nI batteri contenenti i profagi sono detti batteri lisogeni."}
{"id": "427951", "revid": "729019", "url": "https://it.wikipedia.org/wiki?curid=427951", "title": "IMAM Ro.1", "text": "LIMAM Ro.1, precedentemente commercializzato come Romeo Ro.1 o OFM Ro.1, fu un aereo da ricognizione e bombardamento monomotore biplano prodotto dall'azienda italiana Officine Ferroviarie Meridionali (OFM), diventata poi \"Industrie Meccaniche e Aeronautiche Meridionali\" (IMAM). Si trattava di una versione prodotta su licenza del Fokker C.V-E, un biplano da ricognizione e bombardamento olandese degli anni venti-trenta.\nStoria del progetto.\nSviluppo.\nIl Fokker C.V.\nIl Fokker C.V era un grosso biplano con struttura mista: la fusoliera era in tubi di acciaio, mentre l'ala era in legno. Vol\u00f2 per la prima volta nel 1924 e poteva essere destinato ad un'ampia variet\u00e0 di compiti, in particolare ricognizione, cooperazione con l'esercito, bombardamento, ma anche caccia.\nLe differenti versioni del Fokker C.V erano caratterizzate da differenti motorizzazioni e da diversa struttura alare. Complessivamente esistevano 5 tipi diversi di ali biplane per questa famiglia di velivoli.\nIl Fokker C.V in tutte le sue versioni conobbe un discreto successo nell'esportazione e venne anche prodotto su licenza in Italia dalla Officine Ferroviarie Meridionali (OFM), poi \"Industrie Meccaniche e Aeronautiche Meridionali\" (IMAM), a partire dal 1927.\nIl Ro.1.\nNel 1926 la Meridionali (OFM) acquist\u00f2 i diritti di riproduzione del modello C.V-E, ritenuto all'epoca il miglior modello da osservazione, versione caratterizzata da configurazione alare biplano-sesquiplana con montanti interalari ad 'N'. Inizialmente, mentre in Italia si provvedeva ad installare la catena di produzione, i primi esemplari vennero realizzati negli stabilimenti olandesi della Fokker con maestranze italiane. I primi esemplari italiani uscirono dagli stabilimenti partenopei nel marzo 1927, adottando delle migliorie al carrello d'atterraggio ed applicando una pinna nella parte inferiore della fusoliera, soluzione che migliorava la stabilit\u00e0 di rotta.\nIl Ro.1 adottava un motore radiale Alfa Romeo Jupiter IV, versione prodotta su licenza in Italia del Bristol Jupiter.\nTecnica.\nIl Ro.1 era un biplano dall'aspetto classico per l'epoca; monomotore a costruzione mista, carrello fisso, biposto nella versione pi\u00f9 prodotta.\nCome il modello da cui derivava, la fusoliera aveva una struttura in tubi d'acciaio saldati ricoperta di tela. Normalmente era caratterizzata dalla presenza di due abitacoli in tandem, l'anteriore per il pilota ed il posteriore per l'osservatore/mitragliere, che nelle versioni da bombardamento ed equipaggiata con spezzoniere laterali assumeva anche il ruolo di puntatore. Per aumentare la stabilit\u00e0 di rotta venne introdotta una pinna supplementare applicata nella zona ventrale della fusoliera, in prossimit\u00e0 della coda, soluzione non presente nell'originale Fokker dal quale derivava. Successivamente venne prodotta anche una versione a tre abitacoli in tandem, con la postazione centrale riservata al puntatore, usata principalmente per l'evacuazione di personale da zone non direttamente controllate. Posteriormente terminava in un impennaggio classico monoderiva caratterizzato da piani orizzontali a pianta triangolare e controventati.\nLa configurazione alare era biplano-sesquiplana, caratterizzata da un'ala inferiore, montata bassa, di dimensioni sensibilmente pi\u00f9 piccole e traslata verso la parte posteriore e da un'ala superiore, montata alta a parasole, che integrava gli alettoni. Le due ali erano collegate tra loro da una serie di montanti ad 'N'.\nIl carrello d'atterraggio era fisso, semplice, con le gambe di forza anteriori dotate di un dispositivo ammortizzante, una soluzione introdotta nella produzione italiana e che era assente nell'originale Fokker, integrato posteriormente da un pattino di coda montato su una struttura anch'essa ammortizzata e posizionato dopo la pinna ventrale, sotto la coda.\nLa propulsione era affidata ad un motore radiale posizionato sul muso, inizialmente un Alfa Romeo Jupiter IV, versione anch'essa prodotta in Italia su licenza della britannica Bristol Engine Company, capace di erogare una potenza di 420 CV (309 kW). Il motore era montato su una struttura metallica con i pacchi radianti dei cilindri liberi, senza alcun dispositivo aerodinamico o cappottatura, in grado di ricevere l'aria di raffreddamento direttamente dal moto dell'elica. Quest'ultima era normalmente bipala a passo fisso, con il mozzo racchiuso in un'ogiva aerodinamica. Nella versione Ro.1bis, l'ultima prodotta, il motore venne sostituito con il pi\u00f9 potente Piaggio Jupiter VIII da 550 CV (405 kW) abbinato, a volte, ad un'elica quadripala.\nImpiego operativo.\nLa Regia Aeronautica utilizz\u00f2 il Ro.1 nel teatro coloniale, nella campagna del Gebel al Akhdar (agosto 1924 - settembre 1927) nell'ambito della Riconquista della Cirenaica, l'Aviazione della Cirenaica fu insignita della medaglia di bronzo al valor militare.\nNel 1930 erano in uso alla 89\u00aa Squadriglia di Mellaha, alla 16\u00aa Squadriglia dell'Aeroporto di Benina vicino a Bengasi, alla 37\u00aa Squadriglia dell'Aeroporto di Tobruk, ad una Sezione della 12\u00aa Squadriglia di Hon (Libia), una sezione della 23\u00aa Squadriglia di Apollonia (Libia) ed una sezione della 26\u00aa Squadriglia di Barce.\nReparti equipaggiati con questo velivolo parteciparono al bombardamento di Cufra nel 1931, durante la conquista italiana di Cufra. \nNel 1934 erano in dotazione alla 33\u00aa Squadriglia \nDiscreti bombardieri leggeri e buoni ricognitori, all'inizio degli anni trenta, erano ormai obsoleti quando vennero impiegati durante la guerra d'Etiopia dalla 1\u00aa Squadriglia Ro.1 Somala, 34\u00aa Squadriglia, 38\u00aa Squadriglia, 41\u00aa Squadriglia, 116\u00aa Squadriglia, 118\u00aa Squadriglia, 131\u00aa Squadriglia e Squadriglia di Ro.1 Libica.\nRest\u00f2 in servizio di prima linea fino al 1935 passando progressivamente negli anni successivi al ruolo di aereo da addestramento nelle scuole di volo della Regia. Venne definitivamente radiato dall'arma aerea all'inizio della seconda guerra mondiale.\nIl successo del velivolo e le esperienze maturate nella costruzione e nel servizio operativo portarono allo sviluppo dei successivi IMAM Ro.30 e Ro.37.\nEsemplari attualmente esistenti.\nAttualmente non esistono esemplari completi giunti ai nostri giorni. La uniche testimonianze sono i resti visibili nel deserto libico di due velivoli:"}
{"id": "427952", "revid": "121843861", "url": "https://it.wikipedia.org/wiki?curid=427952", "title": "Lunghezza di un arco", "text": "In matematica, la lunghezza di un arco \u00e8 un numero reale positivo che misura intuitivamente l\"'estensione\" di un arco o di una curva.\nBench\u00e9 la definizione di lunghezza di un segmento o di un \"cammino poligonale\" sia chiara da tempo, una definizione generale soddisfacente di \"lunghezza d'arco\" \u00e8 relativamente recente. Questo problema, chiamato anche rettificazione, \u00e8 stato prima affrontato per curve specifiche, e quindi risolto grazie al calcolo infinitesimale. La definizione risultante, accettata adesso da tutti i matematici, funziona per un insieme molto vasto di curve, dette rettificabili.\nDefinizione.\nScelto un numero finito di punti lungo la curva e connettendo ogni punto al successivo con un segmento, la somma delle lunghezze dei segmenti \u00e8 la lunghezza del \"cammino poligonale\". La lunghezza del segmento sar\u00e0 definita come la distanza tra i due estremi.\nLa lunghezza della curva \u00e8 il pi\u00f9 piccolo numero che la lunghezza del cammino poligonale non pu\u00f2 superare, ovvero \u00e8 l'estremo superiore della lunghezza del cammino della poligonale, al variare delle poligonali.\nIn termini matematici sia formula_1 la curva e formula_2 uno spazio metrico con la distanza \"d\". Per definire la poligonale bisogna scegliere i punti sulla curva. Sia quindi formula_3 una partizione dell'intervallo formula_4\nLa lunghezza della poligonale, \u00e8:\ne la lunghezza della curva \u00e8 l'estremo superiore di questa quantit\u00e0 al variare della partizione:\nSe tale valore non \u00e8 infinito, la curva si dice rettificabile. Le curve di Peano e di Koch non sono rettificabili. La lunghezza di una curva non dipende dalla sua parametrizzazione.\nCalcolo.\nSe una curva \u00e8 derivabile con continuit\u00e0 allora \u00e8 rettificabile: per ogni punto \"t\" dell'intervallo \u00e8 definita una velocit\u00e0 e si pu\u00f2 dimostrare che la lunghezza definita come sopra \u00e8 uguale all'integrale di questa velocit\u00e0 su \"I\" (quando la curva \u00e8 in forma parametrica):\ndove formula_9 \u00e8 la norma indotta dalla distanza usata nella definizione sopra. Usando la nozione di integrale di linea si pu\u00f2 scrivere anche:\nGrafico di una funzione.\nA volte \u00e8 utile conoscere la lunghezza del grafico di una funzione formula_11. In questo caso il grafico si pu\u00f2 scrivere come curva formula_12:\nUsando la definizione integrale di lunghezza di arco si perviene al risultato (quando la curva \u00e8 in forma cartesiana):\n&lt;/math&gt;\ndove formula_15 \u00e8 la lunghezza dell'\"i\"-esima congiungente, data (per teorema di Pitagora) da formula_16, con formula_17. La lunghezza della curva tra \"a\" e \"b\" \u00e8 allora data da\nOsservando che, per \"N\" tendente a infinito, accade che\nl'eguaglianza si riduce a\nformula_22\nQ.E.D.\nSe la curva bidimensionale \u00e8 parametrica con \"x=f(t)\" e \"y=g(t)\", la lunghezza dell'arco \u00e8\nSe invece la curva \u00e8 tridimensionale, con \"x=f(t), y=g(t), z=k(t)\", la lunghezza dell'arco \u00e8\nPer dimensioni pi\u00f9 alte si procede analogamente.\nStoria.\nAntichit\u00e0.\nDurante la storia della matematica, per molto tempo, anche le menti migliori considerarono impossibile calcolare la lunghezza di un arco irregolare. Nonostante Archimede fosse stato pioniere con l'approssimazione rettangolare per trovare l'area sotto una curva con il suo metodo di esaustione, pochi credevano che fosse possibile che le curve avessero una lunghezza definita come le linee diritte. Come spesso avviene nel calcolo i primi risultati furono ottenuti come approssimazioni. Molti iniziarono a inscrivere i poligoni con delle curve e a calcolare la lunghezza dei lati. Usando sempre pi\u00f9 lati e usando lati pi\u00f9 piccoli, furono in grado di ottenere approssimazioni via via pi\u00f9 accurate.\nXVII secolo.\nNel 1600, il metodo d'esaustione consent\u00ec di rettificare con metodi geometrici molte curve trascendenti: la spirale logaritmica da parte di Evangelista Torricelli nel 1645 (alcune fonti dicono John Wallis negli anni 1650), la cicloide da parte di Christopher Wren nel 1658, e la catenaria da parte di Gottfried Leibniz nel 1691.\nForma integrale.\nPrima del completo sviluppo del calcolo, le basi per la moderna lunghezza degli archi sotto forma di integrale furono scoperte indipendentemente da Hendrik van Heuraet e Pierre Fermat.\nNel 1659 van Heuraet pubblic\u00f2 una costruzione mostrando che la lunghezza di un arco poteva essere interpretata come l'area sotto una curva, e lo applic\u00f2 alla parabola. Nel 1660, Fermat pubblico una teoria pi\u00f9 generale che conteneva gli stessi risultati nel suo \"De linearum curvarum cum lineis rectis comparatione dissertatio geometrica\".\nPartendo dai suoi lavori sulle tangenti, Fermat us\u00f2 la curva\nla cui tangente in \"x\" = \"a\" ha pendenza:\nquindi la retta tangente ha equazione\nSuccessivamente, increment\u00f2 \"a\" di una piccola quantit\u00e0 a \"a\" + \"\u03b5\", facendo diventare il segmento \"AC\" una buona approssimazione per la lunghezza della curva da \"A\" a \"D\". Per trovare la lunghezza del segmento \"AC\" us\u00f2 il teorema di Pitagora:\nche porta a\nPer approssimare la lunghezza, Fermat somm\u00f2 in una sommatoria di segmenti piccoli. Notare che il risultato moderno \u00e8:"}
{"id": "427956", "revid": "547034", "url": "https://it.wikipedia.org/wiki?curid=427956", "title": "Franco Piperno", "text": "Con alle spalle una lunga militanza politica maturata nel corso degli anni sessanta, fu poi tra la fine di quest'ultimi e l'inizio degli anni settanta fra i fondatori ed ideologi del gruppo della sinistra extraparlamentare Potere Operaio, collocabile ideologicamente nell'alveo del marxismo operaista, del quale fu uno degli esponenti di spicco, al pari di personalit\u00e0 quali Toni Negri, Oreste Scalzone, Paolo Virno, Alberto Asor Rosa, Massimo Cacciari, Lanfranco Pace ed Emilio Vesce, oltre ad esser stato uno dei fondatori di Radio Ciroma alla fine degli anni ottanta. \nCoinvolto, al pari di altri importanti esponenti operaisti, al discusso e controverso processo 7 aprile, fu condannato a due anni di reclusione per partecipazione ad associazione sovversiva, con pena prescritta.\nBiografia.\nGli anni di Piombo.\nNato e cresciuto a Catanzaro da una benestante famiglia ebraica, comp\u00ec gli studi classici presso il locale liceo Galluppi e consegu\u00ec la laurea in Fisica presso l'Universit\u00e0 di Pisa. Si iscrisse al Partito Comunista Italiano, ma ne venne espulso prima dei moti studenteschi del 1968. Frequent\u00f2 il gruppo che pubblicava Classe operaia, rivista che si form\u00f2 intorno alla figura di Mario Tronti (autore di \"Operai e capitale\"). Ben presto fin\u00ec con l'essere uno dei pi\u00f9 famosi leader studenteschi del Sessantotto romano, partecipando da protagonista alla contestazione universitaria.\nDurante l'estate del 1969 fu nel vivo delle lotte alla FIAT, facendosene portavoce con la rivista \"La Classe\". Verso la fine del 1969 fond\u00f2 insieme ad altri il gruppo politico Potere Operaio. Ne fu, in una fase, segretario nazionale, e leader riconosciuto insieme a Toni Negri, Oreste Scalzone, e in un primo tempo Sergio Bologna. Potere Operaio fu filiazione di Quaderni Rossi (di Raniero Panzieri) e, appunto, di Classe operaia (dunque nel solco \"aristocratico\" dell'operaismo italiano).\nIl rogo di Primavalle.\nNel 1973 un gruppo di Potere Operaio attu\u00f2 un attentato noto come Rogo di Primavalle.\nRecentemente nel 2005 il nome di Piperno, in qualit\u00e0 di ex dirigente di Potere Operaio, \u00e8 stato coinvolto (insieme a quelli di Lanfranco Pace e Valerio Morucci) nell'episodio. Su questo argomento ha rilasciato un'intervista su \"la Repubblica\" on line, in cui dichiara di essere stato informato dei fatti solo un mese dopo l'accaduto insieme al resto del gruppo dirigente.\nIl caso Moro e l'espressione \u00abgeometrica potenza\u00bb.\nInsieme a Lanfranco Pace prov\u00f2 nel 1978, all'epoca del sequestro Moro, a tessere una delicata mediazione, umana e politica, attraverso il socialista Claudio Signorile nella speranza di ottenere la disponibilit\u00e0 al dialogo dal leader democristiano Amintore Fanfani al fine di salvare la vita del Presidente della Democrazia Cristiana Aldo Moro, sequestrato nel marzo 1978, e per, altres\u00ec, evitare una criminalizzazione della lotta politica. Dopo il sequestro coni\u00f2 la famosa espressione \"geometrica potenza\" per descrivere la capacit\u00e0 militare dimostrata dai brigatisti rossi nell'agguato di via Fani. Piperno si espresse cos\u00ec si tratta di \"Coniugare insieme la terribile bellezza di quel 12 marzo del '77 per le strade di Roma (corteo di massa armato) con la geometrica potenza dispiegata in via Fani\" (F. Piperno, Dal terrorismo alla guerriglia, in \"Pre-Print\" del dicembre 1978).\nEra in quel periodo vicino a \"Metropoli\", rivista in dialogo critico, con l'area dell'Autonomia (alla testata venne contestata tra l'altro la pubblicazione di un fumetto che ricostruiva nei minimi dettagli, a dire dell'accusa, il rapimento di Moro). Scioltosi Potere Operaio, una buona parte del gruppo romano era entrato, dopo qualche anno, nelle Brigate Rosse, compreso Valerio Morucci, tra i rapitori di Moro. Lo stesso Toni Negri fu all'epoca sospettato e poi scagionato dall'accusa di essere stato ideatore dell'azione.\nNella ricostruzione data da Piperno davanti alla sul Caso Moro, Piperno sostenne che in quegli anni si visse una piccola guerra civile, dove le parti contendenti erano, per usare il gergo marxista, il valore d'uso e il valore di scambio. In seguito al \"processo 7 aprile\" (1979) contro Autonomia Operaia venne accusato di essere uno dei fiancheggiatori del partito armato.\nDa latitante si rifugi\u00f2 in Francia, dove trascorse diversi anni grazie all'omonima dottrina del Presidente Fran\u00e7ois Mitterrand, che impediva le estradizioni per \"atti di natura violenta, ma d'ispirazione politica\", ed in seguito in Canada. In seguito rientr\u00f2 in Italia, ma venne poi scarcerato; tornato in Francia, rientr\u00f2 in Italia quando la pena, di soli 2 anni, fu prescritta.\nAnni successivi.\nInterviene con impegno civile nei tanti dibattiti cui \u00e8 chiamato a partecipare. E' stato uno dei fondatori dell'emittente comunitaria Radio Ciroma di Cosenza. Autore inoltre di molti articoli, ma di pochi libri (Manifestolibri ha pubblicato alla fine degli anni Novanta il suo \"Elogio dello spirito pubblico meridionale\"), \u00e8 un attento osservatore di quel movimento che rappresenta oggi una forma di resistenza critica a un processo di globalizzazione non condiviso dal basso. Di recente ha pubblicato per Deriveapprodi un libro sull'osservazione del cielo, che riprende alcune sue lezioni universitarie, e per Rizzoli \"'68\", un testo sull'esperienza sessantottina e sul suo significato.\n\u00c8 stato assessore alla cultura del comune di Cosenza nel periodo a cavallo del millennio, periodo in cui la citt\u00e0 \u00e8 stata amministrata prima da Giacomo Mancini e poi da Eva Catizone. All'elezione del presidente della Repubblica il 9 maggio 2006 ricevette due voti durante il secondo scrutinio e tre durante il terzo.\nControversie.\n\"\"Moralit\u00e0\" \"dei brigatisti\"\nAlcune sue dichiarazioni nel 20 marzo del 2008 hanno suscitato perplessit\u00e0, riguardo ad una, da lui sostenuta, \"moralit\u00e0 dei brigatisti\"\" e in un sotteso giudizio sul loro operato. Ha affermato::\nDichiarazione sull'11 settembre 2001\nControverso \u00e8 anche l'editoriale da lui scritto sul \"Il Quotidiano del Sud\" in occasione del decimo anniversario degli attentati terroristici a New York, definendoli \"\u00abun evento dalla bellezza sublime\u00bb\", e i terroristi \"\u00abun pugno audace di intellettuali\u00bb\"."}
{"id": "427957", "revid": "339392", "url": "https://it.wikipedia.org/wiki?curid=427957", "title": "Chiesa russa ortodossa fuori dalla Russia", "text": ""}
{"id": "427959", "revid": "125826568", "url": "https://it.wikipedia.org/wiki?curid=427959", "title": "Lorenzo Branchetti", "text": "Raggiunge la popolarit\u00e0 nel febbraio 2004 come nuovo protagonista del programma per bambini di Rai 3 \"Melevisione\", nel quale interpreta il personaggio del folletto Milo Cotogno; mantiene il ruolo fino al 2015 per oltre 1000 puntate.\nDal 2010 al 2018 \u00e8 chiamato da Antonella Clerici per entrare a far parte del programma di Rai 1 \"La prova del cuoco\".\nDal 2016 al 2020 \u00e8 l\u2019inviato ufficiale della maratona di Telethon in onda a dicembre sulle reti Rai.\nBiografia.\nLorenzo si \u00e8 formato alla scuola di musical ARTEINSCENA del Teatro Politeama di Prato studiando dal 2000 al 2003 recitazione, tecnica vocale e danza sotto la direzione artistica di Simona Marchini e con gli insegnanti Franco Miseria, Donatella Pandimiglio, Shawna Farrell e Franco Mescolini che diventer\u00e0 il suo vero maestro teatrale.\nTrasferitosi a Roma nel 2001 lavora nel teatro per ragazzi al teatro \"Le Maschere\" con lo spettacolo \"I 3 omini del bosco\".\nUn anno pi\u00f9 tardi anche la sua prima esperienza cinematografica, interpretando un soldato nel film Senso 45 di Tinto Brass.\nDopo il film Il vestito da sposa al fianco di Maya Sansa e dopo aver lavorato nel 2003 come inviato nel programma di Rai Sat Ragazzi \"Giga\" al fianco di Georgia Luzi, dal gennaio del 2004 conduce su Rai3 la \"Melevisione\".\nNel 2006 Lorenzo vince il premio di \"Miglior Personaggio della TV dei Ragazzi\" al XIII Festival del cinema, televisione e teatro di Villa Basilica.\nNel 2010 Antonella Clerici lo chiama nel programma di Rai 1 \"La prova del cuoco\", per condurre nella puntata del sabato \"Il gioco del cuoco\".\nNel 2013 \u00e8 uno dei testimonial del programma lo Zecchino d'Oro su Rai 1.\nLorenzo, dal 2011 al 2014, \u00e8 anche l'inviato del programma \"La prova del cuoco - Speciale Lotteria Italia\" in onda su Rai 1.\n\u00c8 stato nel 2008 e nel 2015 il lettore del \"Concerto di Natale\" andato in onda su Rai Radio 3 eseguito all'Auditorium Rai di Torino dall'Orchestra sinfonica nazionale della RAI.\nNel 2012 \u00e8 coautore del libro \"Piccoli Gusti, consigli e ricette per diventare grandi Gourmet\" edito dall societ\u00e0 torinese SET.\nNel 2015 diventa testimonIal della rivista \"Cuccioli e merende con la prova del cuoco\" di Edizioni Master ed \u00e8 testimonial web dell'uscita del videogioco \"\" di Activision.\nDal 2015 \u00e8 il protagonista della Web Series \"Smartman\" prodotta da ESTRA.\nDurante questi anni \u00e8 protagonista delle commedie teatrali \"9 mesi e un giorno\" di Olivia Manescalchi al fianco di Valentina Virando prima e Melita Toniolo poi, e \"Un amore di diavolo\" con la regia di Claudio Insegno.\nLorenzo dal 12 aprile 2016 ha condotto 4 puntate de \"La prova del cuoco\" in diretta su Rai 1 in sostituzione di Antonella Clerici.\nSempre nel 2016 \u00e8 il presentatore del \"Festival della canzone europea dei bambini\" andato in onda su TV2000 e nel dicembre del 2016 Lorenzo \u00e8 il conduttore del programma \"Natale con Yoyo\" in onda dall'8 dicembre al 6 gennaio ogni giorno su Rai Yoyo.\nNel dicembre 2017 conduce nuovamente Natale con Yoyo, mentre 2018 entra nel cast de La posta di Yoyo che dal 2020 va in onda in diretta ogni pomeriggio su Rai Yoyo.\nNel 2019 affianca la ballerina Anastasia Kuzmina nella conduzione del programma dedicato al ballo \"Happy Dance in onda su Rai Gulp e nel 2020, nella puntata di Natale dello Zecchino D\u2019Oro in onda su Rai 1 \u00e8 ospite speciale nel ruolo di ambasciatore di Gianni Rodari\"\nNel luglio 2019 recita nella commedia di Plauto \u201cAsinaria\u201d solto la regia di Gigi Palla al Plautus Festival di Sarisna.\nDal 2016 al 2020 \u00e8 l\u2019inviato ufficiale della Maratona di Telethon in onda sulle reti Rai."}
{"id": "427961", "revid": "838137", "url": "https://it.wikipedia.org/wiki?curid=427961", "title": "Partizione di un intervallo", "text": "In matematica la partizione di un intervallo reale \u00e8 un insieme di punti dell'intervallo che lo dividono in sottointervalli. Il concetto di partizione \u00e8 usato per definire numerosi concetti come l'integrale di Riemann e la lunghezza di un arco.\nSe l'intervallo \u00e8 formula_1 la partizione di formula_2 \u00e8 un insieme formula_3\nLa partizione dell'intervallo formula_2 definisce in modo naturale dei sottointervalli di formula_2, come ad esempio:\nche costituiscono una particolare partizione dell'insieme formula_8. Appare chiaro che le ampiezze dei singoli intervalli (formula_9) non devono necessariamente essere uguali.\nAmpiezza di una partizione.\nL'ampiezza (o \"mesh\") della partizione formula_10 \u00e8 definita come:\nL'ampiezza di una partizione \u00e8 usata nelle somme di Riemann.\nRelazioni tra partizioni.\nDue partizioni si possono anche confrontare: una partizione formula_12 \u00e8 pi\u00f9 fine di un'altra formula_13 se i punti di formula_13 sono tutti presenti fra quelli di formula_12, cio\u00e8 se:\nSi dice che formula_12 \u00e8 un raffinamento di formula_13. Inoltre \u00e8 evidente che se si uniscono i punti di due partizioni la nuova partizione cos\u00ec ottenuta \u00e8 pi\u00f9 fine, o al minimo fine allo stesso modo, delle precedenti. Tale relazione si indica con formula_19. Ovviamente vale:\nche giustifica il nome \"raffinamento\".\nEsempio.\nDato l'intervallo formula_21 una partizione pu\u00f2 essere formula_22, un raffinamento formula_23. L'ampiezza della prima partizione \u00e8 4, del raffinamento 3."}
{"id": "427962", "revid": "547992", "url": "https://it.wikipedia.org/wiki?curid=427962", "title": "Ranuccio II Farnese", "text": "Biografia.\nInfanzia e reggenza.\nRanuccio era il figlio maggiore del duca Odoardo I Farnese e di Margherita de' Medici. Dopo la morte del padre, avvenuta nel 1646, govern\u00f2 il ducato con la reggenza dello zio cardinale Francesco Maria Farnese e della madre per due anni, fino al compimento del diciottesimo anno.\nNel tentativo di riallacciare una alleanza con i Farnese, la Francia gli offr\u00ec la mano di una nipote del cardinale Giulio Mazzarino. La giovane avrebbe portato in dote 500.000 scudi, ma Ranuccio, nonostante il ducato avesse un disperato bisogno di soldi, non prese nemmeno in considerazione l'offerta dal momento che la ragazza non era di rango principesco.\nRiusc\u00ec, comunque, a rimanere neutrale nella lotta tra Francia e Spagna, ma fu comunque costretto a permettere il passaggio delle truppe di entrambi i contendenti con gran danno delle popolazioni locali.\nPerdita di Castro.\nDurante il regno di Odoardo il ducato era stato coinvolto nella prima guerra di Castro, contro Urbano VIII e che aveva prosciugato le sue casse.\nNel 1649 Innocenzo X, il successore di Urbano accus\u00f2 Ranuccio di essere il mandante dell'omicidio del vescovo barnabita Cristoforo Giarda. Da questo episodio ebbe origine la seconda guerra di Castro. Le truppe pontificie assediarono la citt\u00e0 di Castro e la rasero al suolo. Frattanto il duca radun\u00f2 un esercito il cui comandante era Jacopo Gaufrido, che fu sconfitto nei pressi di Bologna. Il Gaufrido scapp\u00f2, ma condizione di pace per il papa era che il comandante doveva essere processato. Arrestato e condannato, il Gaufrido fu giustiziato l'8 gennaio 1650. Il ducato fu incamerato.\nNel 1657 il duca doveva riacquistare Castro, ma non aveva la somma necessaria, per cui il nuovo pontefice Alessandro VII decise per l'incamerazione definitiva, ma due anni dopo, nel 1659, con la pace dei Pirenei tra Francia e Spagna, il duca riusc\u00ec a far inserire una clausola per cui aveva ulteriori 8 anni per riscattare il ducato. Il duca cerc\u00f2 di racimolare denaro in tutte le maniere e, nel 1666, invi\u00f2 a Roma un suo agente, Giulio Platoni, con la somma di 814.865 scudi in oro e argento, ma i responsabili della Camera Apostolica rifiutarono il pagamento. Ranuccio dovette rassegnarsi alla perdita dell'antico possedimento familiare.\nPrimo matrimonio.\nIl suo primo contratto di matrimonio con Margherita Violante di Savoia venne stipulato l'11 agosto 1659 ed il matrimonio si celebr\u00f2 poco dopo a Torino. Margherita giunse a Parma nel 1660, dove fu accolta, secondo l'uso farnesiano, da grandi festeggiamenti.\nA causa della sua morte precoce, ci restano pochissime testimonianze. Fu una donna religiosa e di rara bellezza, pia e devota della Madonna di Loreto, amante della caccia alla volpe. Margherita Violante di Savoia ricevette come dono dal marito una residenza degna del suo splendore, la Reggia di Colorno che diventer\u00e0 poi Palazzo Ducale. Il 14 dicembre 1661 partor\u00ec una figlia nata morta e, due anni dopo, il 28 aprile 1663, mor\u00ec dando alla luce un altro figlio nato morto.\nI suoi resti mortali riposano nella Chiesa della Steccata, insieme a quelli di altre 11 principesse e duchesse e di 14 principi e duchi di casa Farnese.\nSecondo matrimonio.\nIn seconde nozze Ranuccio spos\u00f2 il 18 febbraio 1664 sua cugina Isabella d'Este, figlia di Francesco I d'Este, duca di Modena e Reggio. Il matrimonio ebbe un effetto anche culturale, perch\u00e9 comport\u00f2 il trasferimento del maestro di cappella del duca di Modena e Reggio, il compositore Marco Uccellini, alla corte di Parma, sempre con la medesima funzione.\nAnche Isabella mor\u00ec di puerperio.\nTerzo matrimonio.\nNell'ottobre del 1668 Ranuccio si spos\u00f2 una terza volta, con Maria d'Este, la sorella della seconda moglie. Con lei ebbe molti figli, solo pochi dei quali raggiunsero l'et\u00e0 adulta.\nUltimi anni.\nIl duca rimase con la grossa somma rifiutata dalla Chiesa. Pertanto, nel 1682, dopo lunga trattativa condotta presso la corte imperiale dall'ambasciatore conte Fabio Perletti, decise di acquistare da Gianandrea Doria Landi il principato di Bardi e Compiano, al prezzo di 120.714 ducatoni. Con questo acquisto lo stato ebbe la sua forma definitiva.\nNel 1679, chiam\u00f2 come mastro di cappella di corte il compositore forlivese Pietro Simone Agostini.\nDurante la guerra tra la Francia e il duca di Savoia Vittorio Amedeo II, che aveva aderito alla Lega di Augusta ed era appoggiato dagli imperiali guidati dal principe Eugenio di Savoia, il Ducato di Parma fu invaso dalle truppe imperiali, che lo depredarono.\nNel 1691 quattromila soldati, con donne e bambini, giunsero nel parmense; non solo il loro mantenimento ricadde sui sudditi, ma stupri, soprusi e violenze si succedettero senza tregua.\nMorte.\nNel 1693 mor\u00ec Odoardo II che tre anni prima aveva sposato Dorotea Sofia di Neuburg, dalla quale aveva avuto due figli: Alessandro, morto a soli otto mesi ed Elisabetta.\nIl duca mor\u00ec improvvisamente, forse a causa della sua obesit\u00e0, la notte dell'11 dicembre 1694.\nBilancio del suo regno.\nIl giudizio dei contemporanei fu benevolo, perch\u00e9 il duca fece molte opere per migliorare la situazione dei suoi sudditi, come ad esempio inserire famiglie facoltose e di intelletto nell'albo dei suoi nobili, famiglie come i Nicelli o i Pilla di San Protaso e Gerrechiozzo.\nPer combattere la disoccupazione operaia, viet\u00f2 l'esportazione di sete non lavorate; nel 1648 trasform\u00f2 l'ufficio comunitativo in Congregazione, per poter procedere all'ammasso ed alla distribuzione di grano e farina; cre\u00f2 l'ufficio del Visitatore generale, una sorta di giudice d'appello e fece in modo che i processi non andassero troppo per le lunghe, prevedendo, al contempo, pene severissime per ladri, vagabondi e falsari.\nTra le altre cose, riform\u00f2 l'estimo rurale di Piacenza (1647); provvide alla riparazione dei danni provocati dall'esondazione del Po del 1654; istitu\u00ec gli archivi pubblici a Parma e Piacenza (1678) dispose la misurazione del territorio del ducato ed increment\u00f2 la bonifica dei terreni (1691).\nIn ambito culturale, si occup\u00f2 del miglioramento dell'universit\u00e0 e del Collegio dei Nobili, in cui fond\u00f2 l'Accademia degli Scelti. Nell'abbazia benedettina form\u00f2 l'Accademia degli Elevati. Il duca era anche appassionatissimo di musica e si circond\u00f2 di celebri cantanti, ballerini e strumentisti: da ricordare il compositore Marco Uccellini, giunto, in qualit\u00e0 di maestro di cappella ducale, a Parma da Modena dopo il matrimonio di Ranuccio con Isabella d'Este. Nel 1688 inaugur\u00f2 il nuovo Teatro Ducale.\nDurante tutto il suo regno acquist\u00f2 dipinti e volumi preziosi e trasfer\u00ec a Parma la maggior parte delle opere appartenenti alle collezioni di famiglia conservate nelle residenze romane.\nDiscendenza.\nDal primo matrimonio tra Ranuccio e Margherita Violante di Savoia nacquero i seguenti figli:\nCon Isabella d'Este, sua seconda moglie, ebbe:\nNel terzo matrimonio con Maria d'Este nacquero:"}
{"id": "427963", "revid": "545945", "url": "https://it.wikipedia.org/wiki?curid=427963", "title": "Retta reale", "text": ""}
{"id": "427964", "revid": "761306", "url": "https://it.wikipedia.org/wiki?curid=427964", "title": "Retta reale estesa", "text": ""}
{"id": "427967", "revid": "124948338", "url": "https://it.wikipedia.org/wiki?curid=427967", "title": "Mario Rapisardi", "text": "Venne soprannominato \"il Vate Etneo\", appellativo da lui stesso coniato nel suo autoritratto poetico in stile foscoliano, presente nel poema \"Atlantide\".\nBiografia.\nMario Rapisarda, noto poi come Rapisardi, nacque a Catania, al numero 30 dell'attuale via Alessandro Manzoni il 25 febbraio 1844.\nEgli utilizz\u00f2 da adulto il cognome modificato in Rapisardi per omaggiare, avendo un cognome che rimasse con lui, il suo poeta preferito, Giacomo Leopardi. Tuttavia non cambi\u00f2 mai il nome in maniera legale: gli atti ufficiali di nascita e morte presentano sempre il cognome Rapisarda, evidenza che pone fine a qualsiasi disputa.\nFiglio di Salvatore Rapisarda, di professione patrocinatore legale, e Maria Patti, da ragazzo ebbe come istitutori due preti e un frate: i primi due gli insegnarono \u00abgrammatica, retorica e lingua latina\u00bb; il terzo \u00abun intruglio psicontologico che egli gabellava per filosofia\u00bb. Fece, per contentare suo padre, il solito corso di giurisprudenza; ma non volle mai prendere la laurea n\u00e9 in quella n\u00e9 in nessun'altra facolt\u00e0. \u00abDi notevole non c'\u00e8 nulla nella mia vita\u00bb scrisse, \u00abse non forse questo, che, bene o male, mi son formato da me, distruggendo la meschina e falsa istruzione ed educazione ricevuta, e istruendomi ed educandomi da me, a modo mio, fuori di qualunque scuola, estraneo a qualunque setta, sdegnoso di sistemi e di pregiudizi\u00bb. Cominci\u00f2 la sua poetica con l\"'Ode a sant'Agata\", alla quale il Rapisardi quattordicenne, sotto il regime borbonico, osava raccomandare la libert\u00e0 della patria.\nLettore di Alfieri, Monti, Foscolo, Leopardi e di vari autori risorgimentali, scrisse, ancora adolescente, l\"'Inno di guerra, agl'italiani\" e l'incompiuto poemetto \"Dione\", nella cui prefazione esaltava le battaglie di Solferino, Palestro e Magenta, partecipando cos\u00ec all'atmosfera politica di quei mesi, che pose fine alla monarchia borbonica con la spedizione dei Mille.\nAmmiratore di Giuseppe Garibaldi e dei garibaldini, ma anche di Giuseppe Mazzini, divenne quindi un fervente repubblicano e mazziniano.\nNel 1863 pubblic\u00f2 un volumetto di versi, intitolato \"Canti\". Nel 1865 si rec\u00f2 per la prima volta a Firenze, dove in seguito ritorner\u00e0 spesso, quasi tutti gli anni. Vi conobbe Giovanni Prati, Niccol\u00f2 Tommaseo, Atto Vannucci, Pietro Fanfani, Andrea Maffei, Giuseppe Regaldi, Erminia ed Arnaldo Fusinato, Francesco Dall'Ongaro, Terenzio Mamiani e altri \u00abillustri e buoni\u00bb, come li chiam\u00f2 pi\u00f9 tardi. Nel 1868 pubblic\u00f2 a Firenze \"La Palingenesi\" poema nel quale auspicava un rinnovamento religioso dell'umanit\u00e0.\nIl 15 dicembre 1870 ricevette l'incarico di tenere un corso di letteratura italiana presso l'Universit\u00e0 di Catania, di cui lesse e pubblic\u00f2 la prolusione.\nNel 1872 pubblic\u00f2 a Pisa la raccolta di liriche \"Ricordanze\", ispirata alla poetica di Giacomo Leopardi.\nNel febbraio 1872 Rapisardi spos\u00f2 la giovane istitutrice fiorentina Giselda Fojanesi. Il matrimonio con Giselda fu da subito infelice a causa dei rapporti burrascosi tra la sposa e la suocera. Durante il matrimonio Rapisardi ebbe anche una breve ma appassionata relazione con la contessa Evelina Cattermole Mancini, pi\u00f9 nota con lo pseudonimo di Contessa Lara. Infine, cacci\u00f2 di casa la moglie il 12 dicembre 1883, avendo scoperto da una lettera anonima che lo tradiva con il suo amico Giovanni Verga (il quale era anche l'autore della lettera).\nNel 1875 pubblic\u00f2 a Firenze \"Catullo e Lesbia\". Nel 1876 Pietro II, imperatore del Brasile, assistette ad una sua lezione, mentre spiegava l'ultimo libro del \"De Monarchia\" dantesco.\nNel 1877 pubblic\u00f2 a Milano \"Lucifero\", poema in cui esaltava il trionfo del razionalismo sulla trascendenza. L'arcivescovo di Catania, scandalizzato dall'accoglienza riservata al poema, ordin\u00f2 bruciare il libro anticlericale.\nNel 1878 fu nominato ordinario di letteratura italiana all'Universit\u00e0 di Catania, essendo Ministro della Pubblica istruzione Francesco De Sanctis. Nel 1879 pronunci\u00f2 all'Universit\u00e0 di Catania il discorso inaugurale dell'anno accademico, \"Il nuovo concetto scientifico\", che dimostra un particolare coraggio per essere stato letto dal Rapisardi \u00abdinanzi le Autorit\u00e0, e in questo paese e in quella occasione solenne\u00bb.\nNel 1880 pubblic\u00f2 a Milano la traduzione della \"Natura\" di Tito Lucrezio Caro.\nNel 1881 inizi\u00f2 una polemica con Giosu\u00e8 Carducci, che si sarebbe trascinata per quasi vent'anni. Nel 1883 pubblic\u00f2 a Catania la raccolta di poesie sociali \"Giustizia\" e nel 1884 il poema \"Giobbe\", dove esprimeva con linguaggio lirico il dolore umano, e che \u00e8 considerato il suo capolavoro.\nNel 1885 la diciottenne fiorentina Amelia Poniatowski Sabernich venne a stare a fianco del poeta come segretaria, e quasi subito ne divenne la compagna di vita, assistendolo con amore e devozione sino agli ultimi giorni. Nel 1886 fu a Roma, quale commissario di concorso universitario. Scrisse alla compagna: \u00abDi Roma non mi piacciono che alcuni ruderi, pochi, non tutti quelli che guardano a bocca aperta i forestieri; le chiese splendide tutte mi fanno rabbia: sono reggie, non templi. (O Santa Maria del Fiore! Quella s\u00ec che \u00e8 la casa del Dio Ignoto, e tale da fare raccogliere l'animo pi\u00f9 incredulo in meditazioni sublimi)\u00bb.\nRifiut\u00f2 la candidatura offertagli dal collegio elettorale di Trapani con ben 6200 suffragi, cifra allora straordinaria, accusando la sua debole salute, l'insufficienza dei suoi studi e l'indole \u00abaliena da negozi politici\u00bb. Nel 1887 pubblic\u00f2 a Catania \"Le poesie religiose\", nelle quali \u00e8 vagheggiata una religiosit\u00e0 di stampo panteistico. Nel 1888 fu incriminato dalla magistratura di Venezia per la poesia sociale \"Duetto\".\nNel 1889 pubblic\u00f2 a Napoli la traduzione delle \"Poesie\" di Gaio Valerio Catullo. Lo stesso anno a Catania venne inaugurato un busto a lui dedicato.\nNel 1892 pubblic\u00f2 a Palermo la traduzione del \"Prometeo liberato\" di Percy Bysshe Shelley.\nNel 1894 pubblic\u00f2 il poema \"Atlantide\", satira e caricatura dei letterati del tempo e dove canta varie figure della cultura (Darwin, Marx, Newton). Venne attaccato da alcuni socialisti, per aver consigliato la calma durante i famosi moti di Sicilia e rispose che quei moti gli sembravano \u00abintempestivi\u00bb, mancavano di un \u00abprogramma comune\u00bb e di capi efficienti e che egli si era fatto \u00abmoderatore\u00bb non \u00abpacificatore\u00bb.\nNel 1897 pubblic\u00f2 a Catania la traduzione delle \"Odi\" di Quinto Orazio Flacco. Quindi rispose all'invito di collaborazione fattogli dalla rivista \"L'Universit\u00e0\", scusandosi di non aver attitudine e tempo per scrivere sui giornali, preoccupandosi di sconsigliare, tuttavia, i redattori della rivista, che si proponevano di non dare ad essa alcun carattere politico.\nNel 1902 pubblic\u00f2 \"L'asceta ed altri poemetti\". Nel 1905 il proposito di congedarlo dall'Universit\u00e0 caus\u00f2 la protesta degli studenti di molti atenei italiani.\nNel 1909 rispose ad un messaggio inviatogli dal futurista Filippo Tommaso Marinetti, sostenendo che \u00abL'obbligo del poeta non \u00e8 di fondar nuove scuole o di aggregarsi alle antiche; egli ha il dovere di esprimere se stesso e di rappresentare la realt\u00e0 come egli la vede e la sente, con tutta sincerit\u00e0, col calore e il colore dell'anima sua\u00bb. Cos\u00ec rifiut\u00f2 di aderire al movimento futurista, cos\u00ec come aveva rifiutato di aderire alla scapigliatura.\nMor\u00ec nel 1912 a Catania: al suo funerale, di fronte al municipio, parteciparono oltre 150.000 persone. Catania tenne il lutto per tre giorni. Nonostante questo, a causa del veto opposto dalle autorit\u00e0 ecclesiastiche poich\u00e9 riconosciuto come massone e \u00abirreligioso\u00bb, la sua salma - sommariamente imbalsamata - rimase insepolta per quasi dieci anni in un magazzino del cimitero comunale. Infine, nel 1921, verr\u00e0 sepolto nel cimitero monumentale di Catania, nel \"viale degli uomini illustri\", dove riposano, tra gli altri, anche Giovanni Verga, Antonino Gandolfo e Federico De Roberto.\nIl pensiero.\nRapisardi pensava che la scuola fosse un istituto di massima importanza nella vita pubblica, che essa dovesse essere fucina di valori morali e palestra di educazione delle giovani generazioni, riteneva che la scuola non potesse essere estranea alla vita, se di essa non si vuol fare un esercizio di espiazione ovvero un museo di fossili.\nLa critica.\nPur essendo classicista e avvicinato alla scapigliatura, Rapisardi mantenne una propria cifra stilistica assolutamente personale, legata spesso anche al modello della canzone libera e dei versi sciolti, a differenza del suo rivale Giosu\u00e8 Carducci. Per il contenuto si caratterizza per una forte vena polemica, per la critica religiosa, la poesia sociale, l'ispirazione filosofica e gli accenti puramente lirici di origine leopardiana. L'opera di Rapisardi, elogiata da Francesco de Sanctis e altri critici (Filippo Argeri, Sebastiano Barbagallo), fu poi criticata da Benedetto Croce (sotto l'influenza carducciana) e da Gramsci, e rimase in ombra durante il fascismo poich\u00e9 il suo autore era ritenuto un materialista storico (per gli elogi a Karl Marx) pi\u00f9 che un \"mistico del naturalismo e del panteismo\" (quale in effetti era, nel suo panteismo naturalistico); nel secondo dopoguerra verr\u00e0 rivalutata dagli studi di Concetto Marchesi e Alberto Asor Rosa.\nControversie.\nRapisardi era noto per il suo carattere irruente, passionale e talvolta litigioso. Litig\u00f2 con l'amico Giovanni Verga quando questi cominci\u00f2 una relazione con la giovane moglie del poeta, Giselda Fojanesi. Luigi Pirandello si ispirer\u00e0 al triangolo sentimentale per il suo romanzo \"L'esclusa\".\nNote furono le sue polemiche con altri letterati, che a volte avevano condiviso le sue battaglie anticlericali, ad esempio con Giosu\u00e8 Carducci (che considerava traditore del repubblicanesimo), lo scapigliato Olindo Guerrini (a cui indirizz\u00f2 un sonetto di risposta - per averlo parodiato nel \"Giobbe\" e averlo definito \"polpette di lesso avanzato\" - \"A un rimatore sozzo che ripetea la frase di un mio nemico\", da \"Frecciate\") e naturalmente, quelle contro i monarchici e il fronte cattolico.\nCos\u00ec Ladenarda scrisse a Benedetto Croce, nella seguente \u00abLettera aperta\u00bb del 1915, in cui accusa Croce di difendere troppo Carducci e quindi attaccare Rapisardi stesso in maniera eccessiva:\n\u00ab Si \u2014 vi siete detto \u2014 noi che tutto questo abbiamo fatto dobbiamo abbattere il terribile avversario del Carducci e di noi. \u00c8 lui che dall'alto ove poggia coi suoi poemi ci conficca nelle vive carni le sue ironie, ci flagella le schiene colla sua sferza di titano, ci inchioda al pilori del ridicolo, ci uccide col suo disprezzo.\n\u00c8 necessario annientare quei suoi poemi coi quali egli mette a nudo la nostra miseria morale e la nostra pedestre mentalit\u00e0 \u00bb.\nTra le sue carte verranno inoltre ritrovati epigrammi diretti contro Fogazzaro, lo stesso Croce, Pascoli, Carducci, D'Annunzio.\nIn occasione della repressione dei Fasci Siciliani.\nIn una lettera al repubblicano Napoleone Colajanni, inviata da Catania il 10 febbraio 1894, Rapisardi si esprime sulla repressione dei moti popolari Fasci siciliani attuata da Francesco Crispi (deplorata anche dal poeta e deputato radicale Felice Cavallotti):\nL'assassinio di Umberto I.\nCos\u00ec ironizz\u00f2, in una poesia pubblicata postuma, sull'assassinio del re Umberto I di Savoia da parte dell'anarchico Gaetano Bresci:\nNonostante il suo repubblicanesimo, Rapisardi sar\u00e0, per ironia della storia, insignito del titolo di \"Cavaliere della Corona\" per la sua celebrazione della battaglia di Solferino.\nPoesia e musica.\nRomanze\nCollegamenti esterni.\n\"Mario Rapisardi Sito del Centro Studi Storico Sociali Siciliani di Catania\""}
{"id": "427968", "revid": "599013", "url": "https://it.wikipedia.org/wiki?curid=427968", "title": "Chiesa di San Giorgio degli Armeni", "text": "La chiesa di San Giorgio dei Martiri \u00e8 una chiesa medievale che sorge nella via omonima della zona industriale di Bari. \nAnticamente sorgeva al centro di uno snodo viario che conduceva a Bitetto e al casale di Lucignano dove oggi sorge la Masseria Madia Diana (anticamente detta Due Torri). La via costeggiava anche Lama Lamasinata.\nStoria.\nSembra sia stata eretta dall'armeno Mosese, secondo quanto si legge nel \"Codice Diplomatico Barese\" del 1005 e del 1210 (citata come S. Giorgio di Martiri, o degli Armeni).\nSecondo la datazione proposta da Melchiorre la chiesa risalirebbe all'XI secolo.\nDa non confondersi con la chiesa di San Giorgio degli Armeni che era ubicata nella Corte del Catapano, nella zona ove sorge la Basilica di San Nicola. Alcuni studiosi, tra cui Lavermicocca, ritengono che la chiesa eretta da Mosese armeno sia quest'ultima e non quella fuori Bari in contrada San Giorgio.\nAnche Licinio e Porsia in \"Storia di Bari. Dalle Origini al Mille\" tengono distinte le due chiese: quella \"extra moenia\" era denominata San Giorgio martire, mentre quella \"intra moenia\" \u00e8 ricordata nel Codice diplomatico barese come San Giorgio degli armeni o San Giorgio al porto. Tale denominazione dovrebbe togliere ogni dubbio circa l'ubicazione della chiesa nella corte del Catapano.\nUna lapide posta all'interno ci informa di alcuni rimaneggiamenti risalenti al 1920, opera di Nicola Scattarelli, che ne hanno compromesso l'aspetto originario come descritto da Mongiello, con l'aggiunta di stucchi decorativi.\nForse \u00e8 da identificare con una chiesa riportata nel Codice diplomatico barese denominata S. Giorgio di Pappacilizio (1290, 1314).\nPlanimetria e confronto con chiese simili della stessa zona.\nL'edificio della chiesa \u00e8 pianta centrale a croce greca contratta coperta da cupola e segue l'orientamento classico. Paragonabile per la planimetria alla chiesa di \"Torre San Croce\" in territorio di Bitonto e ad altre chiese costruite secondo una tipologia diffusa in terra di Bari, come ad esempio la \"Chiesa di San Vito\" a Corato. Due nicchie ai lati dell'abside, l'accomunano alla chiesa dedicata a San Basilio, un altro esemplare a \"croce greca contratta\" che si trova in agro di Giovinazzo, dove per\u00f2 le nicchie sono molto pi\u00f9 grandi e allungate, al punto da dare l'impressione di essere due absidiole affiancate al principale."}
{"id": "427969", "revid": "1971044", "url": "https://it.wikipedia.org/wiki?curid=427969", "title": "Ginger Rogers", "text": "\u00c8 principalmente conosciuta per aver recitato in diversi musical prodotti negli anni trenta dalla RKO Pictures, insieme a Fred Astaire. Apparve anche in televisione e in radio, attraversando buona parte del XX secolo.\nL'American Film Institute ha inserito la Rogers al quattordicesimo posto tra le pi\u00f9 grandi star della storia del cinema.\nBiografia.\nDi origini inglesi, scozzesi e gallesi, era la secondogenita di William \"Eddins\" McMath, ingegnere elettrotecnico, e di Lela Emogene Owens, che partor\u00ec la figlia in casa (100 W Moore Street), a causa della perdita del primogenito in ospedale. I genitori si separarono prima della sua nascita, ma i suoi nonni materni, Walter Owens e Saphrona Ball, vivevano vicino Kansas City. Il padre arriv\u00f2 a rapire ben due volte la figlia, ma Lela riusc\u00ec a ottenere il divorzio poco tempo dopo. In futuro, Ginger Rogers dichiar\u00f2 di non aver mai pi\u00f9 rivisto suo padre.\nNel 1915 si trasfer\u00ec coi propri nonni, mentre sua madre and\u00f2 a Hollywood per tentare di portare sul grande schermo un saggio scritto da lei stessa. Lela ebbe successo e continu\u00f2 a scrivere sceneggiature per la Fox Studios, mentre la piccola Virginia rimase vicina al nonno. Una sua cugina aveva difficolt\u00e0 a pronunciare il nome \"Virginia\", abbreviandolo in \"Badinda\", che presto divent\u00f2 \"Ginga\". Quando \"Ginga\" aveva 9 anni, sua madre si rispos\u00f2 con John Logan Rogers, da cui la futura attrice prese il cognome, nonostante non sia mai stata regolarmente adottata. Vissero a Fort Worth e sua madre divenne una critica teatrale per un giornale locale, il \"Fort Worth Record.\" Virginia frequent\u00f2 la Fort Worth's Central High School (in seguito rinominata R.L. Pascal High School), ma non vi si diplom\u00f2.\nGinger Rogers impar\u00f2 a ballare ancora bambina e, da adolescente, cominci\u00f2 a pensare ad una possibile carriera come maestra, ma dato l'interesse di sua madre a Hollywood e al teatro, la sua conoscenza del palcoscenico aument\u00f2. Poco pi\u00f9 che adolescente, vinse un concorso di charleston. Notata dal cantante-attore Eddie Cantor, nel 1930 giunse al Broadway theatre dove trionf\u00f2 come Molly Gray nel musical \"Girl Crazy\" di George Gershwin, con Ethel Merman ed Allen Kearns, grazie alla sua bellezza e al suo stile.\nCarriera.\nIl vaudeville e Broadway.\nLa carriera di Ginger Rogers cominci\u00f2 la notte in cui il commediografo Eddie Foy la ingaggi\u00f2 per fare da comparsa in uno dei suoi spettacoli. Dopodich\u00e9 vinse un concorso di Charleston, che le permise di viaggiare per tre mesi, esibendosi anche nel 1926 in un teatro di Medford (Oregon) chiamato The Craterian. Tale teatro verr\u00e0 in seguito rinominato in suo onore \"Craterian Ginger Rogers Theater\".\nA 17 anni spos\u00f2 Edward Jackson Culpepper, cantante, attore, comico e musicista che lavorava col nome di Jack Pepper. Ginger Rogers dichiar\u00f2 in seguito nella propria autobiografia di averlo conosciuto da bambina, essendo il fidanzato di una sua cugina. Essi formarono un duo di vaudeville chiamato \"Ginger e Pepper\". Il loro matrimonio termin\u00f2 nel giro di poco tempo e Ginger ritorn\u00f2 a viaggiare insieme alla madre. Quando il loro tour arriv\u00f2 a New York, ella vi rimase e ottenne un lavoro come cantante per la radio, e in seguito il proprio debutto a Broadway nel musical \"Top Speed\", che debutt\u00f2 il giorno di Natale del 1929. Entro due settimane venne scelta per essere la protagonista del musical \"Girl Crazy\", di George e Ira Gershwin, spettacolo in cui fu assunto anche Fred Astaire per aiutare i ballerini con le coreografie. Questa apparizione rese la Rogers una star dall'oggi al domani, all'et\u00e0 di soli 19 anni.\nPrimi ruoli.\nI primi ruoli cinematografici di Ginger Rogers furono in tre cortometraggi del 1929: \"Night in the Dormitory\", \"A Day of a Man of Affairs\" e \"Campus Sweetheart\". Nel 1930 firm\u00f2 un contratto di 7 anni con la Paramount Pictures, con cui gir\u00f2 5 lungometraggi negli studi newyorkesi di Astoria (nel Queens), \"Giovent\u00f9 di Manhattan\", \"Queen High\", \"The Sap from Syracuse\", \"Follow the Leader\", \"Honor Among Lovers\".\nL'attrice abbandon\u00f2 presto la Paramount e si trasfer\u00ec con la madre a Hollywood. Arrivata in California, firm\u00f2 un contratto con la Path\u00e9 Exchange, con cui gir\u00f2 \"L'agguato dei sottomarini\" (1931) e \"La diga della morte\" (1932), accanto a William Boyd, futura star di Hopalong Cassidy. Partecip\u00f2 a film anche per la Warner Bros., per la Monogram Pictures, come \"Il tredicesimo invitato\" (1932) e per la 20th Century Fox, e nel 1932 e fu inclusa nelle 15 WAMPAS Baby Stars. Fece un importante passo avanti quando, per la Warner Bros., interpret\u00f2 Anytime Annie nel fortunato musical \"Quarantaduesima strada\" (1933) di Lloyd Bacon e recit\u00f2 in \"La danza delle luci\" (1933).\nStar del musical.\nNel 1933 apparve inoltre per la prima volta accanto al celebre ballerino Fred Astaire nel film \"Carioca\", in cui i due si esibirono in un gustoso numero di samba, conquistandosi la simpatia del pubblico. La RKO, casa produttrice del film, non si lasci\u00f2 sfuggire questa straordinaria coppia, e la impegn\u00f2 in una fortunata serie di musical, come \"Cappello a cilindro\" (1935) e \"Follie d'inverno\" (1936), in cui i due recitarono con gustoso brio e danzarono con grazia e sensualit\u00e0 sulle note di musiche straordinarie, composte da grandi nomi come Irving Berlin e George Gershwin.\nDopo la fine del sodalizio con Astaire, conclusosi con il film \"La vita di Vernon e Irene Castle\" (1939), Ginger Rogers si impegn\u00f2 per affermarsi come attrice drammatica, e ci riusc\u00ec, ottenendo un premio Oscar alla miglior attrice per la sua interpretazione di una ragazza madre in \"Kitty Foyle, ragazza innamorata\" (1940) di Sam Wood. Gi\u00e0 in precedenza aveva avuto occasioni di distinguersi come attrice di impegno, prendendo parte a \"Palcoscenico\" (1937) di Gregory La Cava, amara commedia sul teatro con Katharine Hepburn e Lucille Ball.\nSeguiranno interpretazioni in film di ogni genere, dal melodramma come \"Destino\" (1942) di Julien Duvivier e \"Eternamente femmina\" (1953) di Irving Rapper, alla commedia come \"Frutto proibito\" (1943) di Billy Wilder e \"L'uomo dei miei sogni\" (1947).\nIl ritorno con Fred e gli ultimi anni.\nNel 1949 torn\u00f2 per l'ultima volta accanto al suo storico partner Fred Astaire, sostituendo Judy Garland nel musical della MGM \"I Barkleys di Broadway\". Durante gli anni cinquanta fu protagonista in diverse commedie, tra cui sono da ricordare \"Il magnifico scherzo\" (1952) di Howard Hawks e \"Le donne hanno sempre ragione\" (1957) di Nunnally Johnson. Dopo la sua partecipazione al film \"Il tesoro del santo\" (1964) di William Dieterle, l'attrice abbandon\u00f2 il cinema per dedicarsi alla televisione e al teatro. Nel 1965 partecip\u00f2 al film per la TV \"Cinderella\" di Richard Rodgers, con Walter Pidgeon, Celeste Holm e Jo Van Fleet, prodotto dalla CBS; nello stesso anno torn\u00f2 a recitare a Broadway nel musical \"Hello, Dolly!\", in cui sostitu\u00ec Carol Channing nel ruolo della protagonista Dolly Levi, una parte che interpret\u00f2 per oltre mille rappresentazioni a New York e in tour. Nel 1969 fu la protagonista del fortunato musical teatrale \"Mame\" al Theatre Royal Drury Lane di Londra. Nel 1987 apparve alla serata degli Oscar per un revival.\nMor\u00ec all'et\u00e0 di ottantatr\u00e9 anni a causa di un infarto nella sua casa di Rancho Mirage. Il suo corpo fu cremato e le sue ceneri interrate nell'Oakwood Memorial Park, accanto a sua madre, morta nel 1977.\nVita privata.\nGinger Rogers si spos\u00f2 cinque volte, senza mai avere figli. Poco prima di compiere 18 anni, nel marzo 1929 spos\u00f2 l'attore Jack Pepper, da cui divorzi\u00f2 nel 1931. Nel 1934 spos\u00f2 l'attore Lew Ayres, divorziando da lui nel 1940. Nel 1943 spos\u00f2 l'attore Jack Briggs, ma i due divorziarono nel 1949. Dal 1953 al 1957 fu sposata con l'attore Jacques Bergerac. Nel 1961 si spos\u00f2 con il regista William Marshall; i due divorziarono nel 1969."}
{"id": "427970", "revid": "22475", "url": "https://it.wikipedia.org/wiki?curid=427970", "title": "Who's That Girl World Tour", "text": "Il Who's That Girl World Tour \u00e8 stato il secondo tour di concerti della cantautrice statunitense Madonna, a supporto del suo terzo album in studio, \"True Blue\", e della sua prima colonna sonora, \"Who's That Girl\".\nIl tour si svolse dal 14 giugno al 6 settembre 1987, concludendosi in Italia, a Firenze. Lo spettacolo del 4 settembre 1987 allo stadio di Torino venne trasmesso nel Bel Paese, in diretta su Rai 1 costando all'emittente ben novecento milioni di lire, in Australia, in Francia, in Germania Ovest e nei Paesi Bassi, con una media di ascolti (solo in Italia) di 14.084.000 telespettatori. Il programma si posizion\u00f2 al terzo posto tra i programmi televisivi pi\u00f9 visti dell'anno in Italia. Dalle registrazioni Rai del 4 e 6 settembre e da quella a Tokyo del 22 giugno venne realizzata la VHS ufficiale, disponibile anche in DVD, dal titolo \"Ciao, Italia! - Live from Italy\".\nMadonna ebbe anche diversi problemi. Innanzitutto l\u2019allora marito Sean Penn non pot\u00e9 seguirla nel tour perch\u00e9 si trovava in stato di arresto per avere aggredito un fotografo. In secondo luogo la prima data del tour, al Korakuen Stadium di Tokyo, fu cancellata perch\u00e9 la citt\u00e0 fu investita da un tornado e da piogge torrenziali. Alla fine l'organizzazione dovette pagare 7 milioni di dollari per rimborsare i biglietti.\nPer il concerto parigino, fu provvidenziale l'intervento del Primo Ministro Jacques Chirac, che diede l'autorizzazione al concerto, sebbene la polizia lo avesse vietato per mancanza di sufficienti garanzie di ordine pubblico, vista l'enorme affluenza di spettatori. Fonti ufficiali, infatti, lo considerano il concerto pi\u00f9 affollato nella storia francese, con un pubblico di oltre 130.000 spettatori.\nIl ricavato del concerto del 13 luglio al Madison Square Garden di New York venne devoluto alla Am.F.A.R., il fondo americano per la lotta all'AIDS. Durante quel concerto Madonna dedic\u00f2 il brano \"Live to Tell\" all'amico scomparso Martin Burgoyne, autore della copertina del singolo \"Burning Up\".\nSinossi.\nLo show comincia con Madonna che entra in scena ed esegue \"Open Your Heart\" indossando l'ormai celeberrima gu\u00eapi\u00e8re mostrata anche nell'omonimo videoclip. Dopo d\u00e0 il benvenuto al pubblico ed esegue \"Lucky Star\", per poi cambiarsi d'abito. Successivamente, l'artista torna in scena indossando un vestito celeste ed esegue \"True Blue\". Al termine del brano, Madonna indossa una giacca nera di pelle ed esegue il brano \"Papa Don't Preach\".\nLa sezione seguente si apre con \"White Heat\", per la quale Madonna indossa un completo da gangster con giacca dorata e pantaloni neri. Seguono i brani \"Causing a Commotion\" e \"The Look of Love\" , tratti dal film \"Who's That Girl (film)\" (1987). \nSuccessivamente, la cantante torna sul palco all'interno di una cabina telefonica all'inglese in cui si cambia d'abito in scena attraverso un gioco di ombre, sfoggiando un look molto stravagante e colorato, per esibirsi sulle note di \"Dress You Up\", durante la quale mostra delle mutande con la scritta \"KISS\". In seguito vengono eseguite \"Material Girl\" e la celeberrima \"Like a Virgin\".\nLa canzone seguente \u00e8 \"Where's the Party\", eseguita con pantaloni neri, boa di struzzo e occhiali da sole. Dopo essersi tolta boa e occhiali, Madonna esegue \"Live to Tell\" , primo singolo estratto dall'album \"True Blue\" (1986). Segue il brano \"Into the Groove\", per il quale l'artista indossa un giubbotto arricchito da frange rosse e disegni vari, da un'idea dell'artista nonch\u00e9 suo caro amico Keith Haring. \nL'ultimo atto si apre con l'ispanica \"La Isla Bonita\", eseguita con il tradizionale abito rosso spagnolo e una grande gonna a balze. Successivamente Madonna esegue \"Who's That Girl\" , brano che d\u00e0 il nome all'intero tour, per poi fare un discorso. L'ultimo brano dello show \u00e8 \"Holiday\", al termine del quale la cantante saluta il pubblico e lascia la scena."}
{"id": "427972", "revid": "74173", "url": "https://it.wikipedia.org/wiki?curid=427972", "title": "Frank Cousins", "text": "A questa posizione egli giunse per la via pi\u00f9 dura: primo dei dieci figli di un minatore, dovette ben presto guadagnarsi il pane lavorando in miniera prima, come camionista poi.\nIscrittosi al sindacato dei camionisti, grazie ad una eloquenza irruente e ad una passione politica fortissima ne divenne rapidamente il leader.\nNel 1955 fu eletto segretario generale della \"Union\" dei trasporti (uno dei sindacati pi\u00f9 forti, con oltre un milione e mezzo di iscritti).\nDa allora fece compiere una svolta al sindacato inglese: la sua concezione, forse un po' dogmatica, del socialismo lo portava a vedere in ogni forma di establishment (che venisse dai conservatori o dai laburisti) un nemico da combattere.\nEd egli combatt\u00e9 questo nemico con assoluta intransigenza e con un'irruenza che spesso lo port\u00f2 ad atteggiamenti o espressioni irrispettose verso le istituzioni pi\u00f9 consacrate; perci\u00f2 fu acclamato dai lavoratori come \"Big Frank\" e temuto dagli industriali come \"Wild Man\": un selvaggio, arrabbiato sindacalista.\nAnche quando fu eletto ministro della Tecnologia nel Gabinetto Harold Wilson, diede ben presto le dimissioni: l'incarico lo allontanava dalle lotte sindacali e lo coinvolgeva nella linea politica laburista, centrata su un piano di restrizioni economiche da cui dissentiva.\nFu un gesto che suscit\u00f2 scalpore, perch\u00e9 rappresentava lo scacco finale dei reiterati tentativi di collaborazione tra sindacati e governo.\nDal 1965 al 1966 fu deputato alla Camera dei comuni per il collegio di Nuneaton."}
{"id": "427976", "revid": "466539", "url": "https://it.wikipedia.org/wiki?curid=427976", "title": "David O. Selznick", "text": "Produttore e talent-scout dotato di grande fiuto ed inventiva, David O. Selznick realizz\u00f2 alcuni tra i pi\u00f9 grandi capolavori della Hollywood degli anni d'oro, tra cui il celeberrimo \"Via col vento (Gone With the Wind)\" (1939).\nBiografia.\nNato da una famiglia di religione ebraica, originaria della Lituania ed emigrata negli Stati Uniti, entr\u00f2 nel cinema dalla porta principale: suo padre, Lewis J. Selznick, era stato un gioielliere, ma nel 1912 aveva iniziato una carriera cinematografica come \"general manager\" alla Universal. Sulla sua scia operarono due dei suoi quattro figli: Myron S. (il maggiore, che sarebbe in seguito diventato un famoso agente cinematografico) e David, nati dal matrimonio di Lewis con Florence A. Sachs. Quando il loro padre si ritir\u00f2, i nomi di Myron e di David si trovavano al vertice delle pi\u00f9 importanti case di produzione: Metro-Goldwyn-Mayer, Paramount ed RKO.\nCome spiegato nelle sue memorie postume, il suo vero nome era semplicemente David Selznick. La O puntata che caratterizz\u00f2 la sua firma per tutta la sua carriera, la aggiunse lui stesso proprio agli inizi, per distinguersi da un suo zio che gli era antipatico e portava il suo stesso nome. La scelta cadde sulla \"O\" perch\u00e9 quella era la lettera con la quale il nome gli sembrava suonasse meglio. Sono dunque errate tutte le versioni che gli attribuiscono un secondo nome, per lo pi\u00f9 Oliver.\nPer la RKO, David Selznick produsse una ventina di film, fra cui, nel 1933, \"King Kong\" e \"Topaze\". In questo periodo scrittur\u00f2 il cantante-ballerino Fred Astaire. Alla MGM realizz\u00f2 pellicole i cui titoli dovevano diventare celebri quali il gustoso \"Pranzo alle otto\" (1933), con Jean Harlow e John Barrymore, l'avventuroso \"Viva Villa!\" (1934), e i letterari \"Davide Copperfield\" (1935) e \"Anna Karenina\" (1935), quest'ultimo con la grande Greta Garbo. Nel 1936 fond\u00f2 una propria compagnia di produzione, la Selznick International Pictures, assumendone la presidenza. Fu un periodo assai ricco, caratterizzato da film come \"Il giardino di Allah\" (1936), \"\u00c8 nata una stella\" (1937), \"Il prigioniero di Zenda\" (1937), \"Intermezzo\" (1939).\nNel 1939 realizz\u00f2 lo straordinario \"Via col vento\" con Vivien Leigh e Clark Gable, kolossal in technicolor sulla Guerra di secessione americana, che gli cost\u00f2 mesi di duro lavoro e che lo spinse a portare il suo perfezionismo all'estremo, influendo in maniera determinante sulla realizzazione del film che resta tutt'oggi nella storia del cinema. Da allora, la sua ingerenza nell'impostazione artistica dei film divenne eccessiva e lo port\u00f2 a clamorose rotture con registi di fama internazionale. Produsse cos\u00ec altri film, tra cui si ricordano \"Rebecca - La prima moglie\" (1940) e \"Il caso Paradine\" (1948), entrambi di Alfred Hitchcock, e la serie di pellicole di cui fu protagonista la sua seconda moglie, l'attrice Jennifer Jones, come \"Da quando te ne andasti\" (1944), \"Duello al sole\" (1946), \"Il ritratto di Jennie\" (1948) e \"Stazione Termini\" (1953), girato in Italia. Si ritir\u00f2 dal cinema verso la fine degli anni cinquanta."}
{"id": "427978", "revid": "287204", "url": "https://it.wikipedia.org/wiki?curid=427978", "title": "Wade", "text": ""}
{"id": "427979", "revid": "2159260", "url": "https://it.wikipedia.org/wiki?curid=427979", "title": "Salvatore Todaro (S 526)", "text": "Il Salvatore Todaro \u00e8 uno dei pi\u00f9 recenti sottomarini della classe U212A della Marina Militare Italiana contraddistinto dal distintivo ottico S 526.\nCaratteristiche.\n\u00c8 uno dei due sottomarini della classe Todaro, progettati in Germania, ma costruiti in Italia da Fincantieri. Si tratta dei sottomarini convenzionali da piccola crociera (costieri) pi\u00f9 moderni al mondo, dotati di propulsione diesel-elettrica affiancata ad un sistema di celle a combustibile indipendente dall'ossigeno. Questo sistema permette la navigazione subacquea continua a moderata velocit\u00e0 per un periodo stimato di due settimane. Inoltre l'elevata silenziosit\u00e0 e la particolare forma dello scafo, rendono il sommergibile poco tracciabile dai sonar e molto efficace rispetto al sistema di rilevamento SOSUS.\nI nuovi sistemi di propulsione ossigeno-indipendenti avvicinano maggiormente i nuovi battelli convenzionali al concetto di sottomarino, piuttosto che a quello di sommergibile, favorendo alcune marine (tra cui quella italiana) fortemente limitate dall'impossibilit\u00e0 di adottare la propulsione nucleare.\nStoria.\nIl sottomarino, la cui costruzione \u00e8 iniziata il 3 luglio 1999 presso il cantiere navale di Muggiano negli stabilimenti della Fincantieri, \u00e8 stato varato il 6 novembre 2003 alla presenza del Presidente della Repubblica Carlo Azeglio Ciampi e della madrina, la signora Graziella Marina Clodia Todaro, figlia del capitano di corvetta Salvatore Todaro comandante del sommergibile \"Comandante Cappellini\" e medaglia d'oro al valor militare della seconda guerra mondiale, alla cui memoria \u00e8 intitolato il battello. Il \"Todaro\", al termine di un intenso periodo di collaudo in mare, \u00e8 stato consegnato alla Marina Militare il 29 marzo 2006. Il 14 ottobre 2009, alla presenza del capo di stato maggiore della difesa, generale Vincenzo Camporini, del capo di stato maggiore della Marina Militare, ammiraglio Paolo La Rosa, del sottosegretario alla difesa Giuseppe Cossiga, e a reparti della Marina e aderenti alle associazioni combattentistiche, \u00e8 stata consegnata presso il porto di Chioggia, la bandiera di guerra, nelle mani del capitano di corvetta Giuseppe Rizzi, comandante dell'unit\u00e0 militare; durante la cerimonia sono state ricordate le vittime delle forze armate in Afghanistan e Simone Neri, il sottocapo di prima classe, morto dopo aver salvato otto persone nella frana di Giampilieri.\nIl 23 maggio 2008 il battello \u00e8 stato impegnato in una missione semestrale in Atlantico per testare in ambiente oceanico i suoi sistemi innovativi. A giugno ha oltrepassato lo stretto di Gibilterra e dopo una sosta a Ponta Delgada nelle Azzorre ha effettuato una navigazione in immersione per 15 giorni giungendo il 4 luglio ad Hamilton capitale di Bermuda e l'11 luglio alla base navale di Mayport vicino a Jacksonville in Florida, per prendere parte insieme a sottomarini a propulsione nucleare della US Navy e al gruppo della portaerei Roosevelt all'esercitazione JTFEX (Joint Task Force Exercise), una tra le pi\u00f9 importanti esercitazioni multinazionali nel settore subacqueo. Successivamente nella prima met\u00e0 di agosto il battello ha raggiunto Norfolk in Virginia e dalla fine di agosto a inizio ottobre Groton nel Connecticut dove ha effettuato delle esercitazioni con mezzi della US Navy, in particolare l'esercitazione CONUS '09 che ha visto coinvolti i nuovi SSN Virginia. Dal 10 al 15 ottobre ha ormeggiato a New York dove ha rappresentato l'Italia Columbus Day e dopo il ritorno a Groton \u00e8 ripartito per Taranto facendo rientro ai primi di dicembre. Con questa crociera di 15000 miglia il Todaro \u00e8 stato il primo sottomarino italiano a raggiungere gli Stati Uniti.\nIn precedenza un'altra unit\u00e0 della Marina Militare Italiana era stata intitolata alla memoria di \"Salvatore Todaro\": si trattava di una corvetta antisommergibile, appartenente alla classe De Cristofaro, in servizio dal 1966 al 1994 che era stata convertita in pattugliatore nel 1990."}
{"id": "427982", "revid": "110157", "url": "https://it.wikipedia.org/wiki?curid=427982", "title": "Scale e serpenti", "text": "Scale e serpenti \u00e8 un gioco da tavolo tradizionale, nato in Inghilterra e diffuso soprattutto nei paesi di lingua inglese (il nome originale \u00e8 \"snakes and ladders\"). Si tratta di un semplicissimo gioco di percorso piuttosto simile al gioco dell'oca. Come nel gioco dell'oca, l'esito di una partita \u00e8 completamente determinato dal lancio dei dadi.\nTabellone e regole.\nIl tabellone tradizionale di \"scale e serpenti\" rappresenta un percorso di forma bustrofedica, solitamente costituito da 10 righe di 10 caselle. Il percorso \u00e8 reso pi\u00f9 complesso da un certo numero di \"scale\" e \"serpenti\" che attraversano il tabellone verticalmente, congiungendo due caselle di righe diverse. La posizione delle scale e dei serpenti pu\u00f2 variare.\nAnalogamente a quanto avviene nel gioco dell'oca, i giocatori procedono del numero di caselle indicato dal lancio di un dado. Un segnalino che arriva in una casella posta \"ai piedi\" di una scala viene spostato alla casella in cima alla scala; viceversa, un segnalino che arriva in una casella con la bocca di un serpente \"retrocede\" fino alla coda. Nella maggior parte delle versioni, un giocatore che lancia un 6 ha diritto a giocare ancora.\nVince chi arriva per primo all'ultima casella del percorso. In alcune varianti (non sempre), l'ultima casella deve essere raggiunta con un lancio di dado esatto; eventuali punti in eccesso porterebbero il segnalino a raggiungere la meta per poi retrocedere dei punti residui.\nStoria.\nLa forma moderna del gioco fu inventata nell'Inghilterra vittoriana da John Jaques II della celebre casa editrice di giochi Jaques of London. Secondo alcuni, il gioco si dovrebbe considerare un adattamento di un antico gioco indiano chiamato dasapada; questa tesi \u00e8 controversa. Il termine \"dasapada\", in sanscrito, si riferisce a una griglia 10\u00d710 e viene usato oggi soprattutto in riferimento a una variante degli scacchi. In ogni caso, John Jaques II era certamente un conoscitore dei giochi indiani; dal Pachisi, infatti, trasse l'idea per un altro suo grande successo, il \"Ludo\".\nEdizioni celebri.\nL'edizione del gioco pi\u00f9 diffusa negli Stati Uniti si chiama \"Chutes and Ladders\" (\"scivoli e scale\") e fu prodotta da Milton Bradley. Anzich\u00e9 con un dado, l'entit\u00e0 degli spostamenti viene decisa con una trottola. La grafica del gioco \u00e8 ispirata ai campi giochi (le scale sono quelle degli scivoli, che svolgono anche il ruolo di \"serpenti\"). La versione pi\u00f9 diffusa in Inghilterra \u00e8 del tutto tradizionale ed \u00e8 edita da Spear's Games."}
{"id": "427985", "revid": "6923", "url": "https://it.wikipedia.org/wiki?curid=427985", "title": "Milton Bradley", "text": "Biografia.\nNato a Vienna, nel Maine, nel 1836, da Lewis e Fannie (Lyford) Bradley, Bradley \u00e8 cresciuto in una famiglia di classe operaia. La famiglia si trasfer\u00ec a Lowell, nel Massachusetts, nel 1847. Dopo aver completato il liceo nel 1854, trov\u00f2 lavoro come disegnatore prima di iscriversi alla Lawrence Scientific School di Cambridge, nel Massachusetts. Non riusc\u00ec a terminare gli studi dopo essersi trasferito con la famiglia ad Hartford, nel Connecticut, dove non riusc\u00ec a trovare un lavoro retribuito. Nel 1856, Bradley si trasfer\u00ec a Springfield, nel Massachusetts, dove lavor\u00f2 come disegnatore meccanico.\nNel 1859, Bradley and\u00f2 a Providence, nel Rhode Island, per imparare la litografia; e, nel 1860, apr\u00ec il primo negozio di litografia a colori a Springfield, nel Massachusetts. And\u00f2 avanti con un'idea che aveva per un gioco da tavolo che chiam\u00f2 \"The Checkered Game of Life\", una prima versione di quello che in seguito divenne \"The Game of Life\".\nThe Milton Bradley Company.\nLe iniziative di Bradley nella produzione di giochi da tavolo iniziarono con un grosso fallimento nella sua attivit\u00e0 litografica. Quando stamp\u00f2 e vendette un'immagine del noto candidato alla presidenza repubblicana Abraham Lincoln, Bradley ebbe inizialmente un grande successo. Ma un cliente chiese indietro i propri soldi perch\u00e9 l'immagine non era una rappresentazione accurata: Lincoln aveva deciso di far crescere la sua barba distintiva dopo la pubblicazione della stampa di Bradley. Improvvisamente, le impronte furono inutili e Bradley bruci\u00f2 ci\u00f2 che rimase in suo possesso. Alla ricerca di un progetto alternativo redditizio, Bradley trov\u00f2 ispirazione da un gioco da tavolo importato che un amico gli aveva dato, concludendo che poteva produrre e commercializzare un gioco simile per i consumatori americani. Nell'inverno del 1860, Bradley pubblic\u00f2 \"The Checkered Game of Life\".\nIl gioco ha avuto un successo immediato. Bradley vendette personalmente la sua prima serie di diverse centinaia di copie in una visita di due giorni a New York; entro il 1861, i consumatori avevano acquistato pi\u00f9 di 45.000 copie. \"The Checkered Game of Life ha\" seguito una struttura simile ai suoi predecessori americani e britannici, con i giocatori che ruotavano una trottola per avanzare in quadrati che rappresentavano virt\u00f9 e vizi sociali (come \"influenza\" o \"povert\u00e0\") con il primo che faceva guadagnare punti giocatore e l'altro che ne ritardava i progressi. Ma anche le posizioni apparentemente pi\u00f9 sicure, come \"Fat Office\", presentavano pericoli \u2013 \"Prigione\", \"Rovina\" e \"Suicidio\". Il primo giocatore ad accumulare 100 punti vince la partita. \nMentre la struttura del gioco in \"The Checkered Game of Life\" differiva poco dai precedenti giochi da tavolo, il gioco di Bradley abbracciava un concetto radicalmente diverso di successo. I giochi precedenti, come il famoso \"Mansion of Happiness\", si concentravano interamente sulla promozione della virt\u00f9 morale. Bradley defin\u00ec il successo in termini commerciali secolari, descrivendo la vita come una ricerca del successo con le virt\u00f9 personali come mezzo per raggiungere questo scopo. Ci\u00f2 complet\u00f2 il crescente fascino americano con l'ottenimento di ricchezza e con \"la relazione causale tra carattere e ricchezza\" negli anni successivi alla guerra civile. Il gioco - e successivamente i giochi da tavolo prodotti dalla Milton Bradley Company - si adattarono anche alla crescente quantit\u00e0 di tempo libero della nazione, che port\u00f2 un grande successo finanziario all'azienda.\nNel corso del XX secolo, la societ\u00e0 da lui fondata nel 1860, Milton Bradley Company, ha dominato la produzione di giochi americani, tra cui \"The Game of Life\", \"Easy Money\", \"Candy Land\", \"Operation\" e \"Battleship. L\"a societ\u00e0 \u00e8 ora una filiale di Pawtucket, Hasbro, con sede nel Rhode Island.\nTarda carriera.\nBradley ha pubblicato volantini e opuscoli sul sistema di scuola materna di Friedrich Fr\u00f6bel. La sua azienda ha prodotto due riviste, \"Kindergarten News\" (in seguito \"Kindergarten Review\") e \"Work and Play.\" Nessuna delle due era redditizia, e i partner commerciali di Bradley ritirarono il loro sostegno, ma Bradley persever\u00f2, pubblicando entrambe le riviste fino alla fine della sua vita. Il suo amico George Tapley acquist\u00f2 le quote del partner in modo che Bradley potesse continuare a produrre materiale didattico.\nNel 1890, la Milton Bradley Company aveva introdotto i primi set di acquerelli standardizzati e giochi educativi come \"il Word Builder\"e \"il Frase Builder\". Bradley \u00e8 stato anche il primo a rilasciare pacchetti di pastelli con i colori standardizzati, un precursore della societ\u00e0 \"Crayola\" di Binney &amp; Smith\".\" L'interesse di Bradley per l'educazione artistica lo ha anche portato a produrre una nuova ruota dei colori e pubblicare quattro libri sull'insegnamento dei colori.\nVita privata.\nNel 1860, Bradley spos\u00f2 Vilona Eaton. Non ebbero figli. Vilona mor\u00ec nel 1867. Nel 1869, spos\u00f2 la sua seconda moglie, Ellen Thayer. Bradley ed Ellen ebbero due figlie.\nMilton Bradley mor\u00ec il 30 maggio 1911 a Springfield, nel Massachusetts, all'et\u00e0 di 74 anni. Fu sepolto nel cimitero di Springfield in una tomba di famiglia insieme a suo padre Lewis (1810-1890), sua madre Fanny (1813-1872) e la sua prima moglie Vilona. La sua seconda moglie Ellen fu sepolta l\u00ec dopo la sua morte nel 1918.\nNel 2004, \u00e8 stato inserito postumo nella Toy Industry Hall of Fame insieme a George Ditomassi della Milton Bradley Company.\nNel 2006, Bradley \u00e8 stato inserito postumo nella National Inventors Hall of Fame.\nLibri.\nBradley pubblic\u00f2 una serie di regole per giocare a Croquet nel 1866 scritte da un autore usando lo pseudonimo di Prof. A Rover.\nRiferimenti nella cultura contemporanea.\nLa storia di Milton Bradley e The Chequered Game of Life \u00e8 descritta come uno dei segmenti della Stagione 3, Episodio 6 dello spettacolo \"Drunk History\" di Comedy Central."}
{"id": "427986", "revid": "767487", "url": "https://it.wikipedia.org/wiki?curid=427986", "title": "The Arabian Prince", "text": "Ha iniziato la propria carriera nella Rapsur Records, etichetta di Russ Parr, pubblicando alcuni classici electro come \"Innovator\" e \"Strange Life\". Pochi anni pi\u00f9 tardi entr\u00f2 nel gruppo rap N.W.A (acronimo di \"Niggaz With Attitudes\") di Compton, partecipando ai loro primi 2 dischi \"Straight Outta Compton\".\nThe Arabian Prince ha ottenuto un successo molto limitato dopo l'abbandono degli NWA e l'inizio della carriera solista nel 1988. Il suo debutto \"Brother Arab\" raggiunse appena le ultime posizione della R&amp;B and pop charts nel 1989. Successivamente ha comunque lavorato soprattutto come Beatmaker per altri artisti della \"West Coast\".\nArabian Prince \u00e8 poi riapparso producendo alcuni videogiochi della Fox Interactive e Vivendi Universal nel 2000 ed attualmente \u00e8 proprietario di uno studio di animazione 3D e della Video Game Production co."}
{"id": "427987", "revid": "247222", "url": "https://it.wikipedia.org/wiki?curid=427987", "title": "Snakes and ladders", "text": ""}
{"id": "428008", "revid": "116966651", "url": "https://it.wikipedia.org/wiki?curid=428008", "title": "Louis Paul Cailletet", "text": "Nel 1877 riusc\u00ec a produrre qualche gocciolina di ossigeno liquido attraverso una metodica che sfruttava l'effetto Joule-Thomson, differente da quella utilizzata da Raoul Pictet.\nCon questa tecnica infatti l'ossigeno subiva un raffreddamento e una compressione simultanee, seguite da una rapida dilatazione. Questo procedimento permette di ottenere un ulteriore raffreddamento del gas riuscendo ad arrivare alla temperatura di -182,97\u00a0\u00b0C (90,18 K) alla quale l'ossigeno liquef\u00e0.\nQuesti esperimenti gli valsero la Medaglia Davy nel 1878."}
{"id": "428020", "revid": "838137", "url": "https://it.wikipedia.org/wiki?curid=428020", "title": "Omologia (geometria)", "text": "In geometria descrittiva l'omologia \u00e8 una trasformazione del piano ottenuta come composizione di due proiezioni centrali nello spazio. In altri termini, \u00e8 la relazione di corrispondenza biunivoca originata da due proiezioni di un piano su un altro.\nDue figure piane sono omologhe se esiste un'omologia che trasforma una nell'altra.\nAd esempio le sezioni di due piramidi, o in generale di due coni, aventi la stessa base sono per definizione due figure omologhe.\nPropriet\u00e0.\nEssendo composizione di due proiezioni, l'omologia trasforma rette in rette.\nIl fascio di piani passante per i due centri di proiezione (se distinti) interseca il piano dato in un fascio di rette, ognuna delle quali \u00e8 mandata in se stessa dall'omologia. Il centro di questo fascio di rette, intersezione del piano con la retta passante per i due centri di proiezione, \u00e8 un punto fisso dell'omologia detto centro.\nLa retta di intersezione del piano con il piano di proiezione \u00e8 detta asse; ogni suo punto, essendo fissato da entrambe le proiezioni, \u00e8 fissato anche dall'omologia.\nEsistono dunque infinite omologie aventi centro ed asse fissati. L'immagine di un ulteriore punto determina invece univocamente l'omologia. Un'omologia \u00e8, di fatto, una doppia omografia su piani coincidenti (sovrapposti).\nCostruzione sul piano.\nLa costruzione geometrica che permette di trasformare una figura tramite omologia \u00e8 detta genesi spaziale dell'omologia.\nFissati il centro \"U\" e l'asse \"u\" dell'omologia, nonch\u00e9 l'immagine \"A'\" di un punto \"A\", \u00e8 possibile determinare l'immagine \"B'\" di qualunque altro punto \"B\" con procedimenti geometrici.\nPer le propriet\u00e0 dell'omologia, infatti, la retta per \"A\" e \"B\" e la retta per \"A'\" e \"B'\" si incontrano in un punto di \"u\", mentre i punti \"U\", \"B\" e \"B'\" sono allineati. \nL'immagine \"B'\" di un punto \"B\" non appartenente alla retta per \"A\" e \"U\" pu\u00f2 quindi essere ottenuta con il seguente procedimento:\nUna volta note le immagini di due punti \"A\" e \"B\" non allineati con \"U\" \u00e8 possibile costruire direttamente l'immagine di ogni altro punto del piano.\nAlcune particolari omologie.\nSe i due centri di proiezione coincidono, l'omologia ottenuta \u00e8 l'identit\u00e0 sul piano.\nSe l'asse dell'omologia \u00e8 una retta impropria, ovvero se il piano di proiezione \u00e8 parallelo al piano, l'omologia \u00e8 un'omotetia avente come centro il centro dell'omologia. \nSe inoltre il centro dell'omologia \u00e8 un punto improprio, ovvero se la retta passante per i due centri di proiezione \u00e8 parallela al piano, l'omologia \u00e8 una traslazione."}
{"id": "428021", "revid": "287204", "url": "https://it.wikipedia.org/wiki?curid=428021", "title": "Gan Ying", "text": "Fece parte del corpo di spedizione di 70.000 uomini comandato dallo stesso Ban Chao che arriv\u00f2 fino ai confini occidentali della Partia.\nSebbene probabilmente Gan Ying non raggiunse mai Roma, resta comunque il primo cinese che si spinse tanto oltre verso occidente durante l'antichit\u00e0.\nSecondo l'Hou Hanshu \u2013 un testo storico ufficiale che ricopre la storia cinese dell'ultima dinastia Han (25-220):\nSempre nell'Hou Hanshu si sostiene anche che:\nGan Ying riport\u00f2 notizie dell'Impero romano che deve aver ricavato da altre fonti. Egli situava Roma ad ovest del mare:\nGan Ying descrisse anche la monarchia ereditaria di Nerva e l'aspetto fisico e i prodotti commerciali dei Romani:\nInfine Gan Ying conferisce a Roma un ruolo di fondamentale importanza nell'estremo confine occidentale della via della seta:"}
{"id": "428022", "revid": "21079", "url": "https://it.wikipedia.org/wiki?curid=428022", "title": "Arco rettificabile", "text": ""}
{"id": "428023", "revid": "21079", "url": "https://it.wikipedia.org/wiki?curid=428023", "title": "Curva rettificabile", "text": ""}
{"id": "428024", "revid": "21079", "url": "https://it.wikipedia.org/wiki?curid=428024", "title": "Lunghezza di una curva", "text": ""}
{"id": "428026", "revid": "1305772", "url": "https://it.wikipedia.org/wiki?curid=428026", "title": "Golden Heart", "text": "Golden Heart (\"Cuore d'oro\") \u00e8 il primo album da solista di Mark Knopfler registrato nel 1996 tra Nashville e Londra.\nIl disco.\nDopo una carriera di successo con il gruppo rock britannico Dire Straits e una serie di colonne sonore cinematografiche, l'album di debutto solista di Knopfler racchiude tutte le varie influenze musicali espresse dall'autore sin dal suo esordio discografico. I numeri non sono quelli che aveva con i Dire Straits (circa 1.600.000 copie vendute) ma la critica \u00e8 buona. Durante il tour di questo disco, a Londra, si sono registrate 7 tracce che sono state inserite nella versione limitata di \"\".\nTracce.\nTutte le canzoni sono scritte da Mark Knopfler."}
{"id": "428027", "revid": "124524750", "url": "https://it.wikipedia.org/wiki?curid=428027", "title": "Sergio Olivieri", "text": "Biografia.\nEsponente spezzino di spicco del Partito della Rifondazione Comunista, si diploma all'Istituto magistrale ed ha lavorato come operaio dal 1974 al 1994, poi come impiegato fino al 1998, in Termomeccanica. Eletto pi\u00f9 volte nel Consiglio di Fabbrica, si distingue nelle lotte per la difesa dei diritti dei lavoratori e per il sostegno alle posizioni della sinistra all'interno del sindacato della CGIL, dove fa parte del Comitato Direttivo della Fiom e di quello della Camera del Lavoro spezzina.\nDal 1993 al 1997 \u00e8 Segretario della Federazione provinciale di Rifondazione Comunista provinciale di Rifondazione Comunista fino alla sua elezione alla Camera dei deputati, avvenuta alle elezioni politiche del 2006, nella circoscrizione X (Liguria), in virt\u00f9 del suo terzo posto in lista e in seguito alla decisione di Fausto Bertinotti di optare per un altro collegio.\nPrima dell'elezione a deputato ha ricoperto la carica di assessore alla Protezione Civile e Urbanistica del Comune della Spezia, della Giunta comunale presieduta dal sindaco Giorgio Pagano.\nPer le elezioni del 13 e 14 aprile 2008 \u00e8 stato ricandidato alla Camera dei deputati nella circoscrizione X (Liguria), al terzo posto in lista come nella precedente consultazione.\nTale scelta, che con la legge elettorale \"Porcellum\" non avrebbe garantito la rielezione di Olivieri, ha suscitato non poche polemiche negli ambienti della Sinistra ligure, soprattutto in virt\u00f9 della stima e dell'affetto che Sergio Olivieri ha suscitato nel territorio ligure, scatenando una serie di iniziative di protesta nei confronti di tale scelta.\nTra i pi\u00f9 significativi vi fu l'appello, fatto direttamente a Fausto Bertinotti, a firma di sacerdote Don Andrea Gallo ed il poeta Edoardo Sanguineti, lo sciopero della fame attuato dal segretario regionale ligure di Rifondazione Comunista, Giacomo Conti e un appello sottoscritto in poche ore da circa 3000 militanti di Rifondazione Comunista. Nonostante tutto la decisione presa in principio fu confermata e Olivieri venne candidato al terzo posto in lista, ma non \u00e8 rieletto, a causa del pessimo risultato elettorale della Sinistra.\nTerminata la sua esperienza parlamentare, all'et\u00e0 di 54 anni si ritira anche dal suo impiego lavorativo diventando pensionato e dedicandosi all'attivit\u00e0 politica del suo Partito.\nIl 26 giugno 2009 viene eletto segretario regionale del Partito della Rifondazione comunista con 21 voti a favore e 9 astenuti e nessun voto contrario.\nIncarichi e attivit\u00e0 parlamentare.\nDurante la XV legislatura ricopre l'incarico di membro della IX Commissione Parlamentare Permanente Trasporti, Poste e Telecomunicazioni.\nCofirmatario di numerose proposte di legge d'iniziativa parlamentare, segue particolarmente le iniziative legislative al riguardo della tutela dei lavoratori:\n\u00c8 stato membro del \"Comitato dei nove\" per il DdL \"Disposizioni in materia di circolazione e di sicurezza stradale\" (2480) e per il DdL \"Disposizioni urgenti modificative del codice della strada\" (3044)."}
{"id": "428029", "revid": "124122715", "url": "https://it.wikipedia.org/wiki?curid=428029", "title": "Marsi", "text": "I Marsi erano un popolo italico di lingua osco-umbra, storicamente stanziato nel I millennio a.C. nel territorio circostante il lago Fucino, zona che attualmente corrisponde a un'ampia area dell'Abruzzo chiamata appunto Marsica. Entrati in conflitto con la Repubblica romana alla fine del IV secolo a.C., presto furono indotti dall'evidente supremazia dell'esercito romano a unirsi in alleanza con Roma, accettando una condizione di chiara subordinazione. Conservarono a lungo un certo margine di autonomia interna fino a quando, nel I secolo a.C., l'estensione a tutti gli Italici della cittadinanza romana, decisa in seguito alla Guerra sociale della quale i Marsi furono tra i principali ispiratori, acceler\u00f2 il processo di romanizzazione del popolo, che fu rapidamente inquadrato nelle strutture politico-culturali di Roma.\nEtnonimo.\nIl nome \"Marsi\" sarebbe di origine sacra e deriverebbe dalla divinit\u00e0 pi\u00f9 importante che essi veneravano: il dio italico Mamerte, da cui deriverebbe la divinit\u00e0 romana della guerra Marte, nome che veniva pronunciato \"\"Mars\"-\"Martis\" (in lingua sabellica anche \"Mors\"\"). \nDunque il nome italiano \"Marsi\", pur filtrato dal latino, ha inevitabilmente un'origine indigena.\nQuesta etimologia, secondo alcuni, spiegherebbe l'indole guerresca di questo popolo. Il nome sarebbe stato assunto in seguito a un rito di primavera sacra, attraverso il quale i Marsi si distaccarono dal generico tronco sabellico.\nGli omonimi tedeschi Marsi (in tedesco \"Marser\") furono una piccola trib\u00f9 germanica occidentale stanziata, tra I secolo a.C. e I secolo d.C., tra i fiumi Reno, Roer e Lippe, nella contemporanea Germania nord-occidentale.\nStoria.\nLe origini e il territorio.\nGenti osco-umbre penetrarono in Italia nella seconda met\u00e0 del II millennio a.C., probabilmente intorno al XII secolo a.C.. Non \u00e8 noto il momento esatto in cui genti di lingua osco-umbra si stabilirono nell'area del Fucino; il gruppo che sarebbe emerso storicamente come Marsi raggiunse la regione seguendo la valle del Salto. Il loro centro pi\u00f9 importante era Marruvium, la contemporanea San Benedetto dei Marsi, mentre altri centri di rilievo erano Antinum (Civita d'Antino), Cerfennia (Collarmele), Fresilia, Milonia (Ortona dei Marsi), Plestinia (probabilmente la Rocca Vecchia di Pescina) e Lucus Angitiae (Luco dei Marsi), presso il bosco sacro consacrato alla dea Angizia.\nLe prime notizie sui Marsi e sulle altre trib\u00f9 autoctone della zona vengono dalla storiografia romana. La parte centrale della zona fucense era occupata dai Marsi, a nord-ovest erano presenti gli Equi che sconfinavano nell'odierno reatino, mentre a sud c'erano i Volsci, che occupavano la parte sud della valle Roveto. Le principali fonti storiche cominciano a occuparsi del \"Fucinus lacus\" a proposito di un violento scontro avvenuto tra i Romani e i Volsci nel 408 a.C., con il conseguente controllo del lago da parte del tribuno consolare romano Publio Cornelio.\nI rapporti con Roma.\nIV secolo a.C..\nI Marsi, insieme ai Vestini, ai Marrucini e ai Peligni, presero parte a una confederazione contro cui i Romani entrarono in conflitto durante la Seconda guerra sannitica, nel 325 a.C. Contro l'alleanza italica Roma invi\u00f2 il console Decimo Giunio Bruto Sceva; secondo Tito Livio si tratt\u00f2 di una mossa audace, poich\u00e9 fino a quel momento i Vestini e i loro alleati non avevano minacciato direttamente la Repubblica, ma necessaria per prevenire una loro possibile alleanza con i Sanniti. Bruto devast\u00f2 le campagne degli Italici per costringerli a scendere in battaglia in campo aperto; lo scontro fu sanguinoso e anche l'esercito romano sub\u00ec gravi perdite, ma i nemici furono costretti ad abbandonare i loro accampamenti e a trincerarsi nelle loro cittadelle.\nIn seguito Livio accenna a un modesto scontro tra le legioni di Quinto Fabio Massimo Rulliano e i Sanniti, cui presero parte anche Marsi e Peligni; si tratt\u00f2 di una scaramuccia, sottolineata dallo storico in quanto prima \"defezione\" dei Marsi dal campo romano. Dal 325 a.C. in poi ci furono varie ribellioni, alle quali Roma reag\u00ec istituendo in territorio equicolo a ridosso di quello marso la colonia latina di Alba Fucens (303 a.C.).\nNel 304 a.C., dopo la grave disfatta subita dagli Equi per opera dei Romani guidati dai consoli Publio Sempronio Sofo e Publio Sulpicio Saverrione, i Marsi, come i loro vicini Peligni, Marrucini e Frentani, inviarono ambasciatori a Roma per chiedere un'alleanza, che fu loro concessa attraverso un trattato. Non appoggiarono quindi la Lega sannitica, contribuendo in tal modo in maniera decisiva alla vittoria romana.\nNel 301 a.C., approfittando di una contemporanea rivolta dell'Etruria, i Marsi si opposero alla colonia di Carsioli (o Carseoli), appena fondata da quattromila uomini. Per far fronte all'emergenza Roma nomin\u00f2 dittatore Marco Valerio Corvo, che sbaragli\u00f2 i Marsi in una sola battaglia; li costrinse quindi a trincerarsi nelle loro cittadelle, prima di conquistare in rapida successione Milonia, Plestinia e Fresilia. Stabil\u00ec quindi che i Marsi avrebbero dovuto rinunciare a parte del loro territorio, prima di rinnovare l'alleanza con loro.\nIII secolo a.C..\nLa romanizzazione dei Marsi fu graduale. Dopo il trattato del 304 a.C., conservarono ampi margini di autonomia interna come popolo alleato e non gi\u00e0 sottomesso; la loro politica, tuttavia, non entr\u00f2 mai in contrasto con quella di Roma, alla quale si accodavano.\nA differenza di altri popoli osco-umbri, dopo la sottomissione rimasero fedeli a Roma in occasione delle Guerre pirriche. I Marsi combatterono poi al fianco di Roma alla Seconda guerra punica partecipando nel 225 a.C. a un contingente di cavalleria di quattromila armati insieme a Marrucini, Frentani e Vestini.\nSecondo Tito Livio, sempre nel corso della Seconda guerra punica (217 a.C.) il loro territorio e quello dei loro vicini Peligni sarebbe stato devastato dalle truppe di Annibale, in marcia verso sud dopo la vittoria nella battaglia del Lago Trasimeno; tale informazione \u00e8 tuttavia scorretta, giacch\u00e9 Marsi e Peligni non si trovavano lungo l'itinerario dei Cartaginesi.\nII-I secolo a.C..\nIl rapporto tra i Marsi e i Romani fu instabile, intervallato da momenti di pace e di alleanza, a improvvise ribellioni che costringevano Roma a duri interventi repressivi. La rivolta pi\u00f9 grave delle popolazioni fucensi, port\u00f2, nel 91 a.C., allo scoppio della Guerra sociale \u2013 detta anche \"Bellum marsicum\" - che coinvolse quasi tutta la penisola e gett\u00f2 Roma nella guerra civile tra Mario e Silla. La rivolta degli alleati italici fu poi sedata dal console Gaio Mario con la conseguente concessione della cittadinanza romana a tutti i confederati.\nAgli inizi del I secolo a.C., i Marsi furono quindi i principali ispiratori, con Peligni e Piceni al loro seguito, della vasta coalizione di popoli italici che scaten\u00f2 la Guerra sociale per ottenere la concessione della cittadinanza romana pi\u00f9 volte negata (91-88 a.C.). L'esercito italico, ripartito in due tronconi - uno sabellico guidato dal marso Quinto Poppedio Silone, l'altro sannitico affidato a Gaio Papio Mutilo - contava contingenti di numerosi popoli; quello marso era guidato da Tito Lafrenio.\nNel 90 a.C. Lafrenio fu il primo difensore di Ascoli (citt\u00e0 non marsa, a testimonianza del carattere federale della lotta), assediata da Gneo Pompeo Strabone; presto ricevette il soccorso dei Piceni di Gaio Vidacilio e dei Peligni di Publio Vettio Scatone. In seguito i Marsi di Lafrenio assediarono lo stesso Pompeo a Fermo, prima di essere battuti separatamente da Mario. Poppedio, dal canto suo, alla testa di Marsi e Vestini tese un'imboscata vincente nella quale cadde il romano Quinto Servilio Cepione il Giovane (90 a.C.), prima che la generale vittoria di Roma sui \"socii\" ribelli culminasse con la presa di Ascoli da parte di Pompeo.\nDopo la Guerra sociale la Lex Julia de civitate, che concedeva la cittadinanza romana a tutti gli Italici rimasti fedeli a Roma, fu progressivamente estesa anche ai popoli insorti, tra i quali i Marsi. I loro territori furono intensamente colonizzati, soprattutto nell'epoca di Silla. Ottenuta la cittadinanza, i popoli sabellici furono incorporati nelle trib\u00f9 romane: i Marsi, con i Peligni, furono iscritti nella \"gens\" Sergia. A partire da allora la romanizzazione degli Italici si avvi\u00f2 rapidamente a compimento, come attesta la rapida scomparsa delle loro lingue, sostituite dal latino.\nDurante i numerosi conflitti che avevano coinvolto direttamente la piana del Fucino, i Marsi si guadagnarono la fama di validi guerrieri, testimoniata anche da un proverbio romano riportato negli scritti dello storico greco Appiano di Alessandria.\nLe leggende relative ai Marsi riportano ad un altro proverbio latino secondo il quale \"per fare un guerriero marsicano sono necessari quattro legionari romani\". Nei secoli successivi i Marsi combatteranno al fianco delle legioni romane.\nSociet\u00e0.\nCome molti altri popoli osco-umbri, i Marsi erano governati da \"meddix\", supremi magistrati che i Romani identificavano con i loro \"praetor\". Il \"meddix\" aveva amplissimi poteri: oltre a essere il capo politico del popolo, esercitava anche le supreme funzioni militari e giudiziarie; dalla loro carica dipendeva il calendario, nel quale gli anni erano identificati con il \"meddix\" in carica - esattamente come a Roma con i consoli.\nI Marsi erano dediti al \"Ver Sacrum\", cio\u00e8 la Primavera Sacra, un rito di origine italica, che comportava la fondazione di nuove colonie per motivi demografici ed esigenze agricole e pastorali. Era ritenuto allo stesso tempo un gesto che scongiurasse le carestie, la migrazione era guidata in modo simile ad una procedura totemica: si interpretava il percorso di un animale-guida, per trarne indicazioni sulla direzione del tragitto. Un cane consacrato, allontanandosi dalla terra di origine, port\u00f2 una trib\u00f9 marsa in Lucania, fondando la citt\u00e0 cui i Romani dettero il nome di Abellinum Marsicum, la contemporanea Marsico Nuovo il cui stemma \u00e8 un cane con il motto F.Et.A. (fidelis et amans), e la vicina Marsicovetere.\nReligione.\nI Marsi erano, come tutti gli Italici, politeisti; come i Peligni, adoravano i Dioscuri (\"Iovies Pucleis\" in marso). Godevano fama di maghi e stregoni: si dice infatti che fossero particolarmente dediti alle arti magiche. Guarivano ferite e malattie con piante officinali dei monti circostanti ed erano potenti incantatori di serpenti, riuscendo anche a guarirne i morsi con impacchi di erbe misteriose e parole magiche. L'Eneide ci ha tramandato al riguardo il nome di Umbrone, giovane sacerdote, medico e serparo, che combatte al fianco di Turno contro i troiani di Enea, dal quale viene ucciso.\nFra le divinit\u00e0 del pantheon marso sono da annoverare: Angizia, maga e guaritrice associata al culto dei serpenti, Feronia (dea della fertilit\u00e0), che aveva culto anche tra gli altri popoli italici; alle origini divinit\u00e0 delle acque, dei laghi, delle fonti: \"Feronia mater nympha Campaniae\" (Serv., \"ad Aen.\", VIII, 564, \"Feronienses aquatores\" C.I.L., V, 8307); \"effigiata nelle medaglie con un serto di fiori non ancora aperti di melogranato\" e per questo, dal Mommsen, ritenuta \"per fermo dea della Primavera\" (\"Sul bronzo di Rapino\", p. 23.); Vesuna, di cui all'iscrizione \"Divai Vesune Erinie\", trovata vicino Milonia e all'epigrafe del \"bronzo di Antino\" trovato nei pressi di Antinum, che per certi versi potrebbe essere paragonata con Cerere e con Flora, anche questa divinit\u00e0 italica, menzionata nelle \"Tavole eugubine\" (Mommsen, ivi, pp. 21-22); Valetudo (dea della salute personale), di cui alle iscrizioni: \"V. Vetius. Valetudne d.d.l.m.\" e \"Aninus Vecus Valetudne donum dant\".\nIl pantheon comprendeva anche i Novesede (Mommsen, ivi, pp. 25-26.), divinit\u00e0 saettatrici, con probabilit\u00e0 corrispondenti ai \"Divi Novensiles\" dei Romani, \"divi\" che scagliavano fulmini, stando all'invocazione che i consoli romani pronunciavano prima dell'inizio della battaglia.\nLingua.\nI Marsi parlavano un dialetto sabellico, variet\u00e0 della lingua umbra. Documentato per la prima volta dal \"Bronzo di Rapino\" e dal \"Bronzo di Antino\", tra i dialetti sabellici \u00e8, con il dialetto sabino, quello che mostra le pi\u00f9 precoci e forti influenze del latino, tanto che dall'area abitata dai Marsi sono pervenute testimonianze di iscrizioni non pi\u00f9 in dialetto marso, ma in un originale latino ricco di marsismi, come nell\"'Iscrizione di Caso Cantovios\"."}
{"id": "428033", "revid": "1363832", "url": "https://it.wikipedia.org/wiki?curid=428033", "title": "Virus dell'herpes simplex", "text": "Con virus dell'herpes simplex (HSV, \"herpes simplex virus\") s'intendono due specie di virus, Herpes alphaherpesvirus 1 e Herpes alphaherpesvirus 2 appartenenti alla famiglia \"Herpesviridae\", alla sottofamiglia \"Alphaherpesvirinae\", del genere \"Simplexvirus\".\nStruttura.\nGli HSV sono grandi herpesvirus con un diametro di circa 150 nm, provvisti di pericapside. Il capside \u00e8 di forma icosadeltaedrica, \u00e8 costituito da circa 160 capsomeri ed \u00e8 separato dal pericapside da uno spazio detto tegumento contenente alcuni enzimi virali fondamentali per l'inizio della replicazione. Il capside contiene un genoma costituito da DNA lineare a doppio filamento che codifica per circa 80 proteine diverse met\u00e0 delle quali sono implicate nella replicazione del virus comprese proteine di recupero dei nucleotidi (timidina chinasi, ribonucleotide reduttasi, desossiribonucleasi, varie proteasi), 11 sono glicoproteine strutturali (gD, gH...), altre intervengono sul sistema immunitario (gC, gE, gI), una proteina di fusione (gB), vi \u00e8 inoltre una DNA-polimerasi DNA-dipendente. HSV-1 e HSV-2 sono due virus dalla struttura simile, infatti possiedono quasi gli stessi determinanti antigenici e un alto grado di omologia nel DNA.\nReplicazione.\nHSV infetta generalmente fibroblasti o cellule epiteliali, provocandone la lisi, nonch\u00e9 i neuroni, questi ultimi in modo latente. HSV attacca le cellule bersaglio interagendo dapprima con l'eparan-solfato, un proteoglicano molto comune nel glicocalice di molte cellule, poi con altri recettori proteici specifici della membrana plasmatica, in particolare nectina-1, una proteina d'adesione intercellulare, nonch\u00e9 HVEM, un recettore della famiglia dei recettori di TNF. In seguito all'interazione con i recettori di superficie, il pericapside del virus si fonde con la membrana della cellula rilasciando il capside nel citoplasma insieme alla maggior parte delle proteine del tegumento. Il capside migra dal citoplasma fino ad un poro nucleare e per mezzo di questo rilascia il DNA virale nel nucleo. Vengono trascritti per primi i geni precocissimi che, una volta tradotti, danno origine a proteine promotrici della trascrizione dei geni virali precoci, proteine associate al DNA o alla sua replicazione.\nSe HSV infetta un neurone pu\u00f2 replicarsi normalmente o dare origine trascritti associati alla latenza, che per\u00f2 non vengono tradotti in proteine e bloccano la trascrizione dei geni precocissimi impedendo la replicazione del virus. I geni precoci, la cui trascrizione \u00e8 stimolata da proteine generate a partire dai geni precocissimi, danno origine alla DNA-polimerasi DNA-dipendente virale, alcuni enzimi di recupero dei nucleotidi, utili per ottenere pi\u00f9 facilmente nucleotidi che sono poco abbondanti in cellule che non si trovano in fase S o che non replicano come i neuroni, alcuni enzimi di degradazione di mRNA cellulari.\nIn seguito viene trascritto il genoma e i geni tardivi che codificano per proteine strutturali del capside che vengono poi inserite in procapsidi vuoti in cui poi penetra il DNA virale appena replicato. Le proteine del tegumento si assemblano con il capside nel citoplasma, mentre le glicoproteine del pericapside vengono prima inserite nelle membrane dell'apparato di Golgi e poi avvolgono i capsidi virali provvisti di tegumento dando origine ad un virione completo che viene rilasciato per esocitosi, anche se generalmente questo provoca lisi cellulare.\nManifestazioni cliniche.\nHerpes labiale.\nLa prima forma, notevolmente diffusa, \u00e8 responsabile della comparsa di vescicole febbrili caratteristiche che di norma interessano la cute facciale (labbra, narici); \u00e8 detto anche \"herpes simplex labiale\". \nInizialmente, l'herpes labiale si manifesta con un leggero pizzicore e un senso di calore su un punto arrossato del labbro. Nel giro di poche ore, alcune vescicole ripiene di liquido limpido, spesso dolorose, cominciano a svilupparsi nella stessa zona del punto iniziale: ecco accertata la comparsa dell'herpes labiale.\nMeno frequentemente, le vescicole possono formarsi sulla mucosa nasale (in particolare sulla parte esterna o interna delle narici), sulle guance o sul palato.\nUna volta terminato il processo infiammatorio, le vescicole provocate dall'herpes labiale si asciugano e formano una crosticina giallastra che scompare nel giro di 7-10 giorni, anche senza alcun trattamento. Talvolta pu\u00f2 persistere un piccolo segno o un alone rosato.\nLa comparsa dell'herpes labiale pu\u00f2 conseguire ad uno stato di malessere, a una febbre, all'inizio delle mestruazioni, a uno stress, ad una intensa esposizione alla luce del sole o all'aver mangiato particolari cibi (alcuni insaccati o formaggi). L'infezione provocata dall'herpes labiale pu\u00f2 ricomparire con facilit\u00e0 poich\u00e9 il virus sopravvive per tutta la vita all'interno delle cellule del ganglio del nervo trigemino e, in particolari condizioni (stress, abbassamento delle difese immunitarie, ecc..), pu\u00f2 riattivarsi migrando tramite i nervi alla cute.\nHerpes genitale.\nLa seconda forma \u00e8 un'infezione genitale, nota anche come \"herpes genitalis\". \nEntrambe si contraggono col contatto fisico e sessuale.\nData la collocazione dei virioni nei gangli nervosi, dove possono rimanere quiescenti per molto tempo, l'infezione erpetica ha caratteristiche recidivanti in corrispondenza di eventi stressanti del sistema immunitario e solitamente ricompare nella sede primaria; \u00e8 caratterizzata da un'area edematosa dove sono presenti grappoli di vescicole sierose, si risolve in una decina di giorni.\nL'infezione da herpes \u00e8 contagiosa e pu\u00f2 diffondersi agli organi genitali o agli occhi. Il pericolo maggiore \u00e8 la diffusione dell'herpes all'occhio o all'interno della bocca."}
{"id": "428034", "revid": "547034", "url": "https://it.wikipedia.org/wiki?curid=428034", "title": "Don Juan Matus", "text": "Don Juan Matus \u00e8 uno dei protagonisti della collana di libri scritta dall'autore peruviano Carlos Castaneda.\nDescrizione.\nNei libri di Castaneda, don Juan Matus viene descritto come un indiano yaqui incontrato dallo scrittore nel 1961 durante un lavoro antropologico sul campo nei pressi del confine tra U.S.A. e Messico. Pi\u00f9 precisamente Juan Matus soleva abitare una zona chiamata altipiano di Sonora, dove aveva un gruppo di proseliti, tra cui Nestor, Pablito, Benigno, e, insieme ad altre tre donne dette \"le tre sorelline\", \"La Gorda\". \nFra costoro, tutti abitanti del luogo suddetto, ultimo ma forse il pi\u00f9 importante fu don Genaro, che in seguito sarebbe diventato \u00abbenefattore\u00bb di Carlos, cio\u00e8 colui che al contrario del Nagual (don Juan, ovvero l'\u00abinsegnante\u00bb) si tramuter\u00e0 in una sorta di spaventapasseri; la figura di don Juan viene dipinta cos\u00ec come benevola e \"amica\" del nostro Castaneda, mentre quella di Genaro invece sar\u00e0 terrificante.\nDopo il loro primo incontro, nelle visite successive, don Juan si rivel\u00f2 progressivamente a Castaneda, iniziandolo alla conoscenza dei segreti dello sciamano esperto in piante medicinali, e capace di espandere la realt\u00e0 verso stati non ordinari grazie all'effetto di ognuna di esse.\nViene sempre nominato in quanto unico maestro, insieme a don Genaro, degli insegnamenti sciamanici, oltre che di tutto il resto del suo pensiero che fedelmente Castaneda riporta nelle sue opere.\nIn ogni libro di Castaneda vengono raccontati stralci di vita assieme a don Juan, dai quali emerge un susseguirsi di esperienze profonde che avevano segnato lo sciamano fin dalla sua giovane et\u00e0.\nNei primi libri don Juan viene presentato come amico da sempre dello stregone don Genaro, dotato di estrema potenza, ottimo danzatore, e dal carattere giocoso e scherzoso.\nIl personaggio di don Juan compare anche in alcuni episodi dei \"Freak Brothers\", il fumetto a firma di Gilbert Shelton.\nDon Juan \u00e8 considerato un punto di riferimento anche in ambito buddhista. Il personaggio, ad esempio, viene spesso citato da Jack Kornfield, insegnante buddhista e autore di libri di successo in ambito spirituale."}
{"id": "428037", "revid": "106732", "url": "https://it.wikipedia.org/wiki?curid=428037", "title": "Ducato di Massa e Principato di Carrara", "text": "Il Ducato di Massa e Principato di Carrara \u00e8 stato un piccolo stato italiano della Toscana settentrionale esistito tra il 1664 e il 1829. Lo stato era centrato su un piccolo territorio affacciato sul mare che comprendeva le due citt\u00e0 di Massa e Carrara (amministrate in unione personale), nelle quali si trovavano le residenze dei sovrani (nei rispettivi palazzi cittadini e nella rocca Malaspina). Pur con numerose modifiche ed espansioni territoriali avvenute nel corso dei secoli, i feudi veri e propri non si estesero mai oltre i confini dell'attuale provincia di Massa e Carrara.\nStoria.\nAnche se la Citt\u00e0 di Massa aveva gi\u00e0 conosciuto il suo massimo splendore medievale nel secolo XI con il Marchesato di Massa e Corsica ad opera degli orbetenghi, il nucleo originale dello Stato nacque ufficialmente il 22 febbraio 1473 con l'acquisto della signoria di Carrara (borghi di Carrara, castello di Moneta e di Avenza) da parte della signoria di Massa ad opera del marchese Jacopo Malaspina, che la ottenne dal conte Antoniotto Fileremo di Genova, capostipite della linea dei Fregoso. Il titolo nobiliare dei Malaspina divenne quindi quello di marchesi di Massa e signori di Carrara.\nDall'acquisto del territorio carrarese in avanti, la sede di Jacopo Malaspina, uno dei figli di Antonio Alberico I dei Malaspina dello Spino Fiorito di Fosdinovo, si trovava nella citt\u00e0 di Carrara, ma, a causa dei frequenti scontri con gli invasori francesi che ivi si verificavano spesso, lui e i suoi successori si trasferirono a Massa.\nNell'arco di due generazioni la famiglia Malaspina si estinse nella discendenza maschile e Ricciarda, nipote di Iacopo e ultima erede diretta della stirpe, si spos\u00f2 nel 1520 con Lorenzo Cybo, membro di un'influente famiglia di aristocratici genovesi imparentata con i Medici e con il papa Innocenzo VIII.\nDal matrimonio ebbe origine la nuova casata dei Cybo-Malaspina: il figlio di Ricciarda e Lorenzo, Alberico I ottenne il governo di Massa e Carrara nel 1554.\nSotto la sua amministrazione il feudo visse un periodo molto favorevole di sviluppo, grazie anche alla congiuntura vantaggiosa nel mercato del marmo, che era assai richiesto dalle corti rinascimentali dell'epoca. \nAlberico I, consapevole che il suo Staterello era circondato da vicini pi\u00f9 potenti e influenti, decise di sottomettersi al Sacro Romano Impero di Carlo V d'Asburgo nel (1554). Grazie ai suoi successi culturali ed economici la citt\u00e0 di Carrara ottenne il rango di marchesato nel 1558.\nNel 1568 Massa venne elevata a principato dall'imperatore Massimiliano II.\nNel 1664 Leopoldo I d'Asburgo elev\u00f2 il Principato di Massa al rango di ducato e il Marchesato di Carrara a principato. \nI Cybo-Malaspina si fregiarono del titolo di duchi di Massa e principi di Carrara a partire da Alberico II.\nNel 1741 Maria Teresa Cybo-Malaspina, unica rappresentante della casata, spos\u00f2 Ercole III d'Este, unico erede maschio del Ducato di Modena e Reggio.La loro figlia Maria Beatrice d'Este (l'ultima dei Cybo-Malaspina, degli Este e dei Gonzaga di Novellara, attraverso l'ava materna Ricciarda) ebbe cos\u00ec il governo su entrambi i territori, che per\u00f2 rimasero entit\u00e0 statali separate fino alla sua morte.\nNel 1796 gli Este furono privati dei loro possedimenti dalle truppe di Napoleone Bonaparte. Questi inglob\u00f2 il territorio nella repubblica Cispadana, facendolo poi confluire nella repubblica Cisalpina.\nDurante questo periodo la regione fu brevemente contesa a Napoleone dagli austriaci della coalizione anti francese (1799) e conobbe una rapida successione di differenti ordinamenti amministrativi pi\u00f9 o meno provvisori (Dipartimento delle Alpi Apuane, Imperiale e Reale Provvisoria Reggenza di Massa Carrara, poi di nuovo Dipartimento delle Alpi Apuane e infine Distretto di Massa).\nCome ultima modifica amministrativa, nel 1806, l'imperatore francese assegn\u00f2 il ducato di Massa e Carrara al principato di Lucca e Piombino, governato dalla sorella maggiore Elisa Bonaparte Baciocchi. \nDurante la dominazione napoleonica Maria Beatrice fu costretta a rifugiarsi a Vienna presso la famiglia del marito, l'arciduca Ferdinando d'Asburgo-Este, zio dell'imperatore Francesco I d'Austria, da cui govern\u00f2 in esilio il suo ducato.\nCon la caduta del regime napoleonico, il Congresso di Vienna assegn\u00f2 di nuovo a Maria Beatrice l'avito ducato che le era stato sottratto. Dopo la Restaurazione e la fine dell'indipendenza di varie entit\u00e0 locali come il marchesato di Fosdinovo, il ducato di Massa e Carrara comprese, oltre ai tradizionali territori, Aulla, Casola in Lunigiana, Comano, Filattiera, Fivizzano, Fosdinovo, Licciana, Mulazzo, Podenzana e Tresana.\nNel 1829, alla morte di Maria Beatrice, il ducato di Massa e il principato di Carrara furono annessi al ducato di Modena e Reggio, guidato dal figlio Francesco IV d'Asburgo-Este.\nNel 1860, con la deposizione, l'anno precedente, di Francesco V d'Asburgo-Este, il ducato di Modena e Reggio venne annesso al regno di Sardegna. I territori massesi e carraresi andarono a costituire la nuova provincia di Massa e Carrara.\nFortificazioni costiere.\nAnche il ducato di Massa per secoli fu oppresso dalle periodiche scorrerie dei corsari ottomani e magrebini. Nel tentativo di porre un freno ai continui sbarchi barbareschi e al fine di tutelare l'incolumit\u00e0 della popolazione che, analogamente agli altri Stati rivieraschi italiani, era continuamente minacciata dalla riduzione in schiavit\u00f9 per arricchire i mercati del nordafrica, fu decisa la realizzazione di alcune fortificazioni lungo la costa.\nLa loro funzione mirava al preventivo avvistamento della galee e fungeva da deterrente per le incursioni.\nPresso il porto di Avenza fu costruito un fortino per proteggere il naviglio alla fonda, pi\u00f9 a sud a circa due chilometri, sulla spiaggia antistante Massa, venne eretto un altro fortilizio con funzioni anche di dogana, mentre la successiva roccaforte del Cinquale era gi\u00e0 in territorio toscano.\nPolitica ed economia del Ducato di Massa e Principato di Carrara.\nDalle informazioni che si possono ricavare dal grande Archivio Cybo-Malaspina, e dai Rescritti e dispacci dei Sovrani delle due duchesse Maria Teresa e Maria Beatrice d'Este (oltre che da svariate altre fonti) \u00e8 possibile ricostruire la politica tenuta dal ducato di Massa e Carrara nel periodo approssimativamente compreso tra il 1450 e il 1800.\nLa fusione dei Malaspina con la famiglia Cybo port\u00f2 al territorio una vita di corte piuttosto fastosa. Nella conduzione della politica estera i Cybo-Malaspina mantennero un ruolo di intermediari tra il granducato di Toscana e la repubblica di Genova. \nAlberico I promosse grandi ristrutturazioni urbanistiche nelle citt\u00e0 di Carrara e Massa, soprattutto per ragioni di prestigio. Entrambi i centri furono dotati di nuove cinte murarie - con funzioni rappresentative piuttosto che militari, dato che la politica del feudo imperiale non era espansionistica - e di nuovi palazzi ducali. A Carrara fu istituito l'ufficio del marmo (1564), per regolamentare l'attivit\u00e0 di estrazione.\nLa citt\u00e0 di Massa, in particolare, vide ridisegnata buona parte della sua planimetria (nuove strade, piazze, incroci, pavimentazioni), allo scopo di renderla degna di una capitale di Stato italiano dell'epoca.\nLa guerra di successione spagnola (1701-1714) fu l'inizio di un periodo di profonda crisi economica per il ducato. L'impero impose pesanti ammende ai Cybo-Malspina, che avevano dato ospitalit\u00e0 a truppe francesi sul proprio territorio. Gi\u00e0 Alberico III, ma soprattutto Alderamo, si trovarono costretti a svendere molti beni cittadini. Alderamo arriv\u00f2 a costringere i cittadini ad acquistare derrate alimentari a prezzo maggiorato e, anche a causa dello stile di vita lussuoso e stravagante del nobiluomo, l'economia del ducato venne messa in ginocchio. La situazione finanziaria pot\u00e9 risollevarsi solo grazie all'unione dinastica tra le casate dei Malaspina e degli Este, conseguita con il matrimonio tra Maria Teresa ed Ercole III nel 1741.\nA partire da questa data il ducato di Massa e Carrara perse progressivamente la propria autonomia politica, andando a gravitare sempre pi\u00f9 strettamente nella sfera di influenza della citt\u00e0 di Modena.\nSotto la dominazione estense l'ex ducato si trov\u00f2 ad occupare una posizione strategica, in quanto garantiva uno sbocco al mare ai domini dell'entroterra e prometteva una pi\u00f9 agevole rotta commerciale. Gi\u00e0 durante il governo della duchessa Maria Teresa i collegamenti stradali tra il ducato di Modena e quello di Massa e Carrara vennero notevolmente migliorati: in questi tentativi di riforma viaria si inserisce la costruzione della famosa via Vandelli, a partire gi\u00e0 dal 1738.\nNel 1751, venne fatto un primo tentativo per l'escavazione di una darsena e la costruzione di un porto nella citt\u00e0 di Carrara. Il porto sarebbe stato funzionale ai commerci e alle attivit\u00e0 militari degli Este, avrebbe ospitato in un luogo sicuro la piccola flotta del ducato di Modena e, infine, sarebbe stato essenziale per liberare le esportazioni del marmo dalla dipendenza dagli altri porti vicini. Sfortunatamente il litorale aveva la tendenza a insabbiarsi e, dopo qualche anno, i lavori di costruzione dovettero essere sospesi.\nNel 1807 gli ingegneri napoleonici costruirono l'importante strada postale della Foce, destinata a collegare le citt\u00e0 di Massa e Carrara attraverso le colline dell'entroterra. Durante il dominio napoleonico vennero iniziate anche altre opere pubbliche, come la bonifica delle pianure, la piantagione delle pinete litoranee per combattere la malaria e la sistemazione degli argini dei fiumi. Queste opere furono proseguite da Maria Beatrice e dai successori nei decenni successivi. \nNel 1821 venne istituito il Catasto Estense, con il compito di regolamentare e censire le propriet\u00e0 degli abitanti dello Stato.\nGli anni successivi all'annessione ai territori del Ducato di Modena e Reggio, furono particolarmente complessi, sia per i moti insurrezionali che caratterizzarono il periodo storico, sia per la crisi economica, che per lungo tempo grav\u00f2 sulla regione. I governanti tentarono a pi\u00f9 riprese di uscire dalla stagnazione promuovendo la costruzione d'infrastrutture destinate ad aumentare il volume degli scambi commerciali, ma la carenza di fondi si dimostr\u00f2 spesso un ostacolo insormontabile. Un secondo tentativo di costruzione del porto di Carrara venne affidato dal duca Francesco IV d'Asburgo-Este, all'ingegnere Aschenden nel 1830, ma il progetto non fu mai reso esecutivo per mancanza di risorse finanziarie. Un pontile caricatore, che and\u00f2 a costituire il primo autentico nucleo portuale di Carrara fu costruito con successo solo nel 1851, grazie all'ingegnere e industriale inglese William Walton.\nNel 1846 il conte Francesco del Medico propose al duca Francesco V d'Asburgo-Este, la costruzione della Ferrovia Marmifera di Carrara, destinata a collegare le cave di marmo con il mare e agevolare cos\u00ec il trasporto dei blocchi verso le zone di smistamento e caricamento. Anche questo progetto fu sospeso per motivi economici. \nLa ferrovia marmifera non fu realizzata che dopo l'Unit\u00e0 d'Italia (1871-1890)."}
{"id": "428056", "revid": "2059792", "url": "https://it.wikipedia.org/wiki?curid=428056", "title": "RSA Factoring Challenge", "text": "Lo RSA Factoring Challenge fu una sfida proposta da RSA Laboratories dal 18 marzo 1991 per incoraggiare la ricerca nel campo della teoria dei numeri computazionale, in particolare nella fattorizzazione di grandi numeri naturali. Fu pubblicata una lista di semiprimi (numeri che hanno esattamente due fattori primi) conosciuti come numeri RSA, con un premio in denaro per chi fosse riuscito a fattorizzarli. Il pi\u00f9 piccolo di questi, un numero con 100 cifre decimali chiamato RSA-100, fu fattorizzato in pochi giorni, ma molti dei numeri pi\u00f9 grossi non sono stati ancora fattorizzati, e ci si aspetta che rimarranno tali ancora per un tempo relativamente lungo.\nIl concorso fin\u00ec nel 2007. Secondo la RSA \"Ora che l'industria ha una comprensione molto pi\u00f9 avanzata della forza crittanalitica dei comuni algoritmi a chiave simmetrica e a chiave pubblica, queste sfide non saranno pi\u00f9 attive.\"\nQuesta sfida ha lo scopo di sondare lo \"stato dell'arte\" nella fattorizzazione di interi. Una primaria applicazione \u00e8 la scelta della lunghezza della chiave per l'algoritmo RSA di crittografia a chiave pubblica; infatti, i risultati sulla fattorizzazione di questi numeri aiutano a capire quali dimensioni delle chiavi sono ancora sicure e per quanto tempo. Dato che RSA Laboratories produce prodotti basati sull'algoritmo RSA, questa sfida fu lanciata per spingere la comunit\u00e0 scientifica ad affrontare il problema della fattorizzazione di semiprimi grandi, con l'obiettivo di provare la sicurezza di tale algoritmo.\nI primi numeri RSA generati, dal RSA-100 al RSA-500, furono chiamati in accordo con il numero di cifre decimali; tuttavia, in seguito, dal numero RSA-576, si cont\u00f2 il numero di cifre binarie. Un'eccezione \u00e8 per il numero RSA-617, che fu creato prima del cambiamento nel sistema di numerazione.\nMatematica.\nSia \"n\" un numero RSA. Esistono e sono unici due numeri primi \"p\" e \"q\" tali che\nIl problema \u00e8 trovare questi due numeri primi, conoscendo solo \"n\".\nPremi e annotazioni.\nLa seguente tabella fornisce una visione dei numeri RSA. Il concorso \u00e8 terminato nel 2007."}
{"id": "428059", "revid": "56620", "url": "https://it.wikipedia.org/wiki?curid=428059", "title": "Il paradiso degli orchi", "text": "Il paradiso degli orchi (\"Au bonheur des ogres\") \u00e8 il primo romanzo del ciclo di Malauss\u00e8ne creato da Daniel Pennac.\nIl titolo dell'opera ricalca quello del romanzo \"Al paradiso delle signore\" (\"Au bonheur des dames\") di \u00c9mile Zola, come lo stesso Pennac spiega attraverso la regina Zabo in \"Signor Malauss\u00e8ne\", cap.14.\nTrama.\nIl libro narra la storia di Benjamin Malauss\u00e8ne, che di mestiere fa il capro espiatorio, mansione per la quale viene strigliato dai clienti per oggetti malfunzionanti. Anche se il lavoro \u00e8 molto duro, Benjamin \u00e8 costretto a svolgerlo poich\u00e9 ha una famiglia molto numerosa alle spalle: Louna, Clara, Th\u00e9r\u00e8se, J\u00e9r\u00e9my, il Piccolo e il cane Julius. La famiglia Malauss\u00e8ne vive nel quartiere di Belleville, accanto a un ristorante arabo gestito dalla mamma adottiva della famiglia, Yasmina, e da tutta la sua famiglia. Infatti, la vera madre dei Malauss\u00e8ne \u00e8 uno spirito libero e molto spesso scompare per lunghissimi periodi, tornando incinta e abbandonata dal suo ennesimo grande amore. La storia ha inizio quando, nel Grande Magazzino dove Benjamin lavora, iniziano ad esplodere una serie di bombe. L'uomo viene subito sospettato a causa del suo lavoro e per la sua presenza nell'edificio ogni qual volta una bomba esploda. \nNonostante tutti questi inconvenienti, Ben riesce sempre a tenere di buon umore i suoi fratelli raccontandogli delle storie del libro che egli stesso ha scritto. Un giorno, a sorpresa, sua sorella Clara spedisce questo libro a undici case editrici. Per scoprire chi sia realmente il colpevole dello scoppio delle bombe, Ben, con i suoi fratelli e Theo, iniziano ad indagare sul caso. Si viene a scoprire che, durante la seconda guerra mondiale, proprio nel Grande Magazzino erano stati uccisi dei bambini proprio da alcuni anziani che attualmente vi lavoravano, da qui il nome \"orchi\". Grande aiuto viene dato da una giornalista, Julie, la quale ben presto s'innamora della disastrata famiglia Malauss\u00e8ne e dello stesso Benjamin. Infatti, nel finale, riesce a scrivere un articolo sul mestiere del capro espiatorio e, dopo che Benjamin \u00e8 stato allontanato e riassunto in una nuova agenzia, le Edizioni del Taglione, i due si metteranno insieme.\nAmbientazione.\nParigi, quartiere Belleville, dove abita Monsieur Malauss\u00e8ne, vicino al celebre cimitero di P\u00e8re-Lachaise. Si tratta di un quartiere popolato da immigrati di varie etnie, cornice viva e colorata del romanzo. La famiglia Malauss\u00e8ne vive in uno stabile al cui pian terreno vi era una ferramenta. Qui soggiornano tutti i fratelli e sorelle di Benjamin, che sua madre ha avuto da vari amori, mentre egli vive al quinto piano. Comunica con i fratelli attraverso un citofono interno.\nLa dimensione temporale del romanzo, ovvero quando \u00e8 ambientato, non \u00e8 specificato ma si pu\u00f2 dedurre durante il libro, pubblicato nel 1985, che la storia si svolge nei primi anni '80. Lo si pu\u00f2 intuire dal fatto che, nel romanzo, vi \u00e8 una sequenza narrativa che descrive gli avvenimenti storici accaduti nel periodo nel quale si svolge la vicenda, e perch\u00e9, soprattutto, viene citata la data di nascita di una delle vittime (21 gennaio 1919) che risulta essere sessantaduenne al momento della sua morte.\nOpere derivate.\nNel 2013 dal romanzo \u00e8 stato tratto un omonimo film, diretto da Nicolas Bary e con Rapha\u00ebl Personnaz nel ruolo di Benjamin e B\u00e9r\u00e9nice Bejo nel ruolo di \"Zia Julia\"."}
{"id": "428061", "revid": "125328207", "url": "https://it.wikipedia.org/wiki?curid=428061", "title": "Ordine dell'Impero Britannico", "text": "L'Eccellentissimo Ordine dell'Impero Britannico (in inglese: \"The Most Excellent Order of the British Empire\") \u00e8 un ordine cavalleresco istituito da re Giorgio V il 4 giugno 1917. \u00c8 tra le onorificenze pi\u00f9 importanti del Regno Unito.\nStoria.\nRe Giorgio V fond\u00f2 l'ordine per colmare una lacuna nel sistema delle onorificenze britanniche: l'Ordine del Bagno era assegnato agli alti ufficiali e ai dirigenti della pubblica amministrazione, l'Ordine di San Michele e San Giorgio era assegnato ai diplomatici e l'Ordine reale vittoriano era assegnato a coloro che avevano servito personalmente la famiglia reale britannica.\nIn particolare, il re voleva onorare le molte centinaia di persone che avevano svolto un servizio di tipo non militare durante la prima guerra mondiale, senza rientrare tuttavia nei criteri di attribuzione dell'Ordine al Merito o dell'Ordine della Giarrettiera. Nel 1918, non molto tempo dopo la sua fondazione, fu formalmente organizzato in una classe civile e una militare.\nI membri di questo ordine hanno dignit\u00e0 inferiore a quelli degli ordini pi\u00f9 antichi e selettivi, come l'Ordine del Bagno o l'Ordine di San Michele e San Giorgio, e nei primi decenni non erano tenuti in grande considerazione. Col tempo, e in particolar modo sotto il regno di Elisabetta II (dalla met\u00e0 degli anni cinquanta), l'ordine ha acquisito una nuova notoriet\u00e0, ottenendo la funzione di premiare coloro che abbiano dato prestigio al Regno Unito e al Commonwealth in ambito artistico, culturale, sportivo, economico, scientifico ed educativo, e molti personaggi famosi ne sono stati insigniti.\nLe liste dei nominativi erano pubblicate di volta in volta dalla \"The London Gazette\".\nClassi.\nTale ordine \u00e8 composto di cinque classi, a loro volta divise in civili e militari. In ordine decrescente di rango esse sono:\nLe due classi pi\u00f9 elevate comportano l'ammissione nella Cavalleria, il rango di Cavaliere e il titolo di \"Sir\" o \"Dame\".\nVi \u00e8 anche un'onorificenza associata a tale Ordine, la Medaglia dell'Impero Britannico (\"British Empire Medal\"), i cui decorati non sono membri dell'Ordine. Essa \u00e8 usata solo nei territori d'oltremare e negli Stati membri del Commonwealth.\nIl motto dell'ordine \u00e8 \u00ab\"For God and the Empire\"\u00bb (lett. \"Per Dio e per l'Impero\").\nComposizione.\nIl monarca britannico \u00e8 il Sovrano dell'Ordine e nomina tutti gli altri membri dell'ordine stesso (per convenzione, su consiglio del governo). Il secondo membro di maggior rilievo \u00e8 il Gran Maestro, carica che dalla fondazione dell'Ordine \u00e8 stata ricoperta consequenzialmente da tre personaggi: Edoardo, principe di Galles (1917\u20131936); la regina Mary (1936\u20131953) e il principe Filippo, duca di Edimburgo (1953-2021).\nL'Ordine \u00e8 limitato a 300 cavalieri e dame di gran croce, 845 cavalieri e dame di commenda e commendatori. Non vi sono limiti di assegnazione per la quarta e la quinta classe, ma ogni anno non possono essere nominati pi\u00f9 di 858 ufficiali e membri. Per convenzione, i giudici di sesso femminile della High Court of Justice sono creati dame di commenda dopo la loro nomina, mentre i giudici maschi divengono Knights Bachelor.\nAnche se l'Ordine dell'Impero Britannico ha il pi\u00f9 alto numero di membri di qualsiasi altro ordine cavalleresco britannico, molti membri sono in realt\u00e0 unicamente \"onorari\" in quanto sono cittadini britannici che vivono all'estero, cos\u00ec come possono esservi ammessi anche membri appartenenti ad altri stati stranieri. Questi non vengono formalmente riconosciuti come \"Sir\" o \"Dama\" e divengono pieni membri dell'Ordine solo qualora decidano di divenire cittadini di uno dei reami del Commonwealth.\nCon la fondazione dell'Ordine, venne istituita anche la \"Medaglia dell'Ordine dell'Impero Britannico\". Nel 1922 essa prese il nome di \"British Empire Medal\" e i suoi riceventi non sono membri dell'Ordine, ma sono raggruppabili ugualmente in divisioni civile e militare.\nNell'Ordine sono previste sei cariche: il Prelato, il Decano, il Segretario, il Registratore, il Re d'Armi e l'Assistente. Il Vescovo di Londra, primo vescovo della Chiesa Anglicana, \u00e8 il prelato dell'Ordine. Il decano della cattedrale di St Paul \u00e8 \"ex officio\" decano dell'Ordine. Il Re d'Armi dell'Ordine non \u00e8 un membro del Collegio d'Armi, come molti altri ufficiali araldici. L'Assistente \u00e8 noto come Gentleman Usher of the Purple Rod ma, a differenza del suo corrispettivo nell'Ordine della Giarrettiera, non ha alcun compito presso la Camera dei Lords.\nVesti e medaglie.\nI membri dell'Ordine vestono costumi elaborati nelle occasioni importanti (come nella cerimonia solenne ogni quattro anni, oppure nelle incoronazioni dei monarchi), che variano a seconda del rango:\nIn alcuni giorni stabiliti dallo statuto, gli insigniti indossano il collare sopra le uniformi militari o sopra il vestito formale o da sera. I collari vengono restituiti alla morte dell'insignito, mentre l'insegna ordinaria viene trattenuta dalla famiglia.\nNelle occasioni di minore importanza, vengono utilizzate insegne pi\u00f9 semplici:\nCritiche.\nL'ordine ha portato anche a delle critiche nel corso degli anni per la sua connessione all'ideale dell'Impero britannico. Benjamin Zephaniah, poeta britannico di origine giamaicana, ha pubblicamente rifiutato l'onorificenza di Ufficiale dell'Ordine dell'Impero Britannico nel 2003 perch\u00e9 gli ricordava \u00absecoli di brutalit\u00e0 perpetrata sui miei antenati\u00bb.\nNel 2004, una commissione istituita dalla Camera dei Comuni ha proposto di cambiare il nome dell'onorificenza in \"Ordine dell'Eccellenza Britannica\" e di cambiare il rango di \"Commendatore\" in \"Compagno\", perch\u00e9 sentito eccessivamente militaresco.\nTra le persone note che hanno declinato l'offerta a far parte dell'Ordine dell'Impero britannico vi \u00e8 l'autore C. S. Lewis (1898\u20131963) che era stato iscritto nella lista dei nominati da Giorgio VI nel dicembre del 1951. Situazione simile si \u00e8 verificata con David Bowie, nel 2000.\nTutti e quattro i membri dei Beatles furono insigniti dell'onorificenza di Membro nel 1965, e John Lennon disse al proposito: \u00abGran parte delle persone che fanno vanto di aver ricevuto il rango di Membro dell'Ordine dell'Impero Britannico sono persone che l'hanno ricevuto per il loro eroismo durante la guerra - per aver ucciso delle altre persone... Noi riceviamo la nostra onorificenza perch\u00e9 intratteniamo il pubblico. Penso che ci meritiamo di pi\u00f9\u00bb. Successivamente, Lennon restitu\u00ec l'onorificenza il 25 novembre 1969 nell'ambito delle proteste pacifiste di quell'anno. Altre critiche sono pervenute da quanti hanno ricevuto l'onorificenza esclusivamente per aver svolto il loro lavoro come ufficiali d'esercito, giudici o altre personalit\u00e0 che hanno semplicemente eseguito le loro funzioni senza atti di particolare rilievo.\nChin Peng, per lungo tempo capo del Partito Comunista Malayano, venne nominato Ufficiale dell'Ordine dell'Impero Britannico per il suo ruolo contro i giapponesi nella Seconda Guerra Mondiale, in stretta cooperazione con il commando britannico Force 136. L'onorificenza venne ritirata dal governo britannico quando il capo comunista capeggi\u00f2 una guerriglia contro gli inglesi."}
{"id": "428068", "revid": "438678", "url": "https://it.wikipedia.org/wiki?curid=428068", "title": "Rucellai", "text": "La famiglia Rucellai, o Ruccellai o Oricellari, fu una famiglia patrizia di Firenze.\nStoria.\nLa prima menzione documentata si ha nel XII secolo, quando un certo Alamanno era soprannominato l'\"Oricellario\" per aver scoperto la propriet\u00e0 colorante di alcuni licheni del genere \"Roccella, Pertusaria\", ecc.\nLa tradizione vuole che questo mercante, in viaggio nelle Isole Baleari, si fosse accorto per caso di come alcune piccole piante prendessero una spiccata colorazione rossa orinandoci sopra. Infatti \u00e8 attraverso il processo chimico di precipitazione con ammoniaca (contenuta appunto anche nell'urina), che si estrae il colorante \"oricello\" rosso violaceo che divent\u00f2 tipico dei panni di lana fiorentini (oricello potrebbe infatti derivare da \"orina\").\nLa famiglia Rucellai applic\u00f2 con successo questa scoperta e grazie al commercio dei prodotti lanieri riusc\u00ec ad accumulare notevoli ricchezze che permisero alla casata di inserirsi a partire dal secolo successivo (il Trecento) fra i magnati del Comune, al quale diedero 85 priori e 14 gonfalonieri di giustizia.\nGi\u00e0 nel XIII secolo i Rucellai avevano un'importante cappella nel transetto di Santa Maria Novella, nella quale si trovava la \"Maest\u00e0\" del senese Duccio di Buoninsegna, che prese il nome di \"Madonna Rucellai\" e che oggi si trova agli Uffizi.\nLa famiglia Rucellai, con la figura di Giovanni Rucellai, fu dalla seconda met\u00e0 del Quattrocento mecenate di Leon Battista Alberti, il quale pot\u00e9 creare alcuni importanti capolavori a Firenze, come il Palazzo Rucellai, il Tempietto in San Pancrazio e, soprattutto, la mirabile facciata marmorea di Santa Maria Novella.\nBernardo Rucellai fu l'iniziatore delle riunioni dell'Accademia platonica nei giardini di sua propriet\u00e0, gli Orti Oricellari, che proseguirono con i suoi figli Giovanni e Palla e che ebbero tra i protagonisti Niccol\u00f2 Machiavelli. Due volte l'Accademia ebbe tra i suoi partecipanti dei congiurati contro i Medici, nel 1513 e nel 1521, ma in nessuna di queste occasioni fu incolpato un Rucellai, anche se nel 1523 il circolo degli Orti dovette chiudere per via della burrasca sorta dall'ultima congiura di due anni prima.\nAlla fine dell'Ottocento il Palazzo Rucellai fu uno dei pi\u00f9 importanti salotti mondani di Firenze, grazie alla nobildonna russa Lysina, che aveva sposato il ministro del granduca Giulio Rucellai. Una volta alla settimana erano celebri le riunioni nel palazzo, alle quali partecipava tutta la nobilt\u00e0 cittadina e altri personaggi di spicco come Gabriele D'Annunzio, che vi veniva apposta dal suo ritiro a Settignano, o come Harold Acton, il proprietario di Villa La Pietra, autore delle \"Memorie di un esteta\" dove ricordava con humor e nostalgia queste riunioni, quando la loro stagione era ormai gi\u00e0 scomparsa.\nDa un ramo della famiglia trasferitosi a Lione per ragioni di commercio nel XV secolo ha avuto origine un ramo francese di cognome Rousselt. A Roma abitarono il palazzo poi detto Ruspoli."}
{"id": "428071", "revid": "2048534", "url": "https://it.wikipedia.org/wiki?curid=428071", "title": "Punto di pareggio", "text": "In economia aziendale il punto di pareggio (\"break even point\" o \"break even\", abbreviato in BEP) \u00e8 un valore che indica la quantit\u00e0, espressa in volumi di produzione o fatturato, di prodotto venduto necessaria a coprire i costi precedentemente sostenuti, al fine di chiudere il periodo di riferimento senza profitti n\u00e9 perdite.\nDefinizione.\nUna fondamentale distinzione riguarda il tipo di azienda di cui si vuole compiere l'analisi del punto di pareggio: se l'azienda \u00e8 monoprodotto la formula del fatturato di pareggio \u00e8:\nindicando con formula_2 il prezzo del prodotto e con formula_3 la quantit\u00e0 di produzione venduta necessaria al raggiungimento del pareggio; la formula_3 \u00e8 pari al rapporto tra il formula_5 che \u00e8 il totale dei costi fissi sostenuti dall'azienda e il formula_6 che \u00e8 il margine di contribuzione unitario del prodotto, tale margine essendo pari alla differenza tra il prezzo di vendita unitario e i costi variabili unitari del prodotto:\nformula_7, in riferimento all\u2019unica linea di prodotto formula_8.\nPer trovare il fatturato di pareggio di un'azienda monoprodotto, quindi, \u00e8 sufficiente moltiplicare formula_3 per il prezzo del prodotto. \nVediamo come si calcola il \"fatturato di pareggio\" in un'azienda \u00e8 pluriprodotto. La formula \u00e8:\nformula_10, dove formula_11\u00e8 il rapporto fra somma dei formula_12 di tutte le linee di prodotto e fatturato totale aziendale formula_13.\nIn questo caso, se trovare la quantit\u00e0 di pareggio - da un lato - pu\u00f2 sembrare privo di significato in quanto il formula_14 \u00e8 un margine \"ipotetico\" di un determinato mix di prodotti, l'utilizzo di prezzi e costi variabili \"ponderati\" - dall'altro - consente di pervenire al calcolo del formula_15 seguendo l'analogo metodo adottato per un'azienda monoprodotto. Si ha: formula_16formula_17 formula_18 \nformula_19formula_20 \nformula_21formula_22 \nformula_23formula_24formula_25 Perci\u00f2:formula_26\nformula_27\nformula_28\nformula_29\nformula_30\nformula_31\nformula_32\nformula_33\ne, poich\u00e9 formula_34, si conclude:\nformula_35\nBreak even analysis.\nUna volta chiarito che il \"break even period\" (o \"periodo di pareggio\") \u00e8 il periodo di tempo necessario per il recupero dell'esborso iniziale sostenuto nell'esercizio di un'impresa, la relativa formula di calcolo appartiene alla c.d. break even analysis, il metodo che permette di conoscere come modificare i livelli di output per raggiungere il punto di pareggio (in termini sia di periodo sia di fatturato) tra costi e ricavi. Non \u00e8 un metodo sempre affidabile, in quanto non tiene conto della variabilit\u00e0 dei prezzi, si pu\u00f2 applicare solo nel breve periodo, non tiene conto della stagionalit\u00e0, non \u00e8 facilmente utilizzabile dalle imprese multiprodotto e infine non include nel calcolo le scorte, pure imprescindibili nel bilancio aziendale. Un limite di affidabilit\u00e0, inoltre, \u00e8 costituito dall'assenza di regole di attualizzazione dei flussi finanziari, perci\u00f2 la \"break even analysis\" consente all'impresa di avere un primo indice del successo degli investimenti con previsioni \"corrette\" - non proprio \"esatte\" - solo a condizione di trovare applicazione nel breve se non nel brevissimo periodo: per esempio nei casi in cui occorra ottenere una stima \"immediata\" dei tempi di rientro, come il caso di investimenti ad elevato rischio di obsolescenza. Inoltre, sempre in riferimento al predetto limite, l'applicazione del metodo dovrebbe essere accompagnata dal ricorso ad altre metodologie di analisi economica e finanziaria (analisi della sensitivit\u00e0, scenari \"what-if\", ecc.). "}
{"id": "428072", "revid": "1711941", "url": "https://it.wikipedia.org/wiki?curid=428072", "title": "Eldarin comune", "text": ""}
{"id": "428073", "revid": "14214", "url": "https://it.wikipedia.org/wiki?curid=428073", "title": "Jean Jacques Rousseau", "text": ""}
{"id": "428074", "revid": "227211", "url": "https://it.wikipedia.org/wiki?curid=428074", "title": "RSA-100", "text": ""}
{"id": "428075", "revid": "767487", "url": "https://it.wikipedia.org/wiki?curid=428075", "title": "Mika Luttinen", "text": "Ha militato anche nei gruppi Obscene Eulogy, insieme a Tapio Wilska e Killjoy, e nei The Rocking Dildos. Ha partecipato come musicista ospite nei The Crown e Ancient Rites."}
{"id": "428076", "revid": "1543377", "url": "https://it.wikipedia.org/wiki?curid=428076", "title": "Numeri RSA", "text": "In matematica, i numeri RSA sono un insieme di semiprimi (ossia numeri con esattamente due fattori primi) che facevano parte del RSA Factoring Challenge. La sfida, che consisteva nel trovare la fattorizzazione di tali numeri, \u00e8 stata dichiarata conclusa nel 2007 ed era stata creata dai RSA Laboratories nel 1991 per incoraggiare la ricerca nella teoria dei numeri computazionale ed in particolare nella fattorizzazione di interi molto grandi.\nAll'inizio della sfida la RSA Laboratories pubblic\u00f2 54 semiprimi con numero di cifre decimali compreso tra 100 e 617. Ad alcuni di questi semiprimi fu associato un premio in denaro da destinare a chi ne avesse trovato per primo la fattorizzazione. Il primo dei numeri RSA fu fattorizzato in pochi giorni, ma per la maggior parte degli altri numeri il problema \u00e8 ancora aperto e per molti di loro ci si aspetta che rimanga aperto ancora a lungo. Fino ad ora (gennaio 2021), sono stati fattorizzati 23 dei 54 numeri RSA, da RSA-100 a RSA-250.\nLa sfida fu dichiarata ufficialmente conclusa nel 2007, ma vari gruppi di lavoro continuano tuttora a cercare di fattorizzare i numeri rimanenti. Al momento di interrompere la sfida, la RSA Laboratories dichiar\u00f2 che \"Ora che l'industria ha raggiunto una comprensione pi\u00f9 avanzata della potenza crittografica degli algoritmi a chiave simmetrica e a chiave pubblica, la sfida non \u00e8 pi\u00f9 attiva\".Alcuni dei premi di valore minore sono stati assegnati nel corso degli anni, mentre tutti quelli non ancora assegnati al momento della chiusura della sfida sono stati annullati.\nLa cifra nel nome dei primi numeri RSA generati, da RSA-100 a RSA-500, indica il numero delle cifre decimali; successivamente, a partire da RSA-576, quello indicato \u00e8 il numero di cifre binarie. Il numero RSA-617 rappresenta un'eccezione, in quanto creato prima del cambiamento nel sistema di numerazione. \nRSA-100.\nLa fattorizzazione di RSA-100 fu annunciata il 1\u00ba aprile 1991 da Arjen K. Lenstra. La fattorizzazione venne effettuata in pochi giorni utilizzando il crivello quadratico su un MasPar computer.\nLa fattorizzazione di RSA-100 \u00e8 la seguente:\n RSA-100 = 15226050279225333605356183781326374297180681149613\n 80688657908494580122963258952897654000350692006139\n RSA-100 = 37975227936943673922808872755445627854565536638199\n \u00d7 40094690950920881030683735292761468389214899724061\nLa fattorizzazione di RSA-100 eseguita con il programma Msieve su un processore Athlon 64 da 2200\u00a0MHz richiede quattro ore.\nRSA-110.\nRSA-110 \u00e8 stato fattorizzato nell'aprile 1992 da Arjen K. Lenstra e Mark S. Manasse in circa un mese.\nLa fattorizzazione di RSA-110 \u00e8 la seguente:\n RSA-110 = 3579423417972586877499180783256845540300377802422822619\n 3532908190484670252364677411513516111204504060317568667\n RSA-110 = 6122421090493547576937037317561418841225758554253106999\n \u00d7 5846418214406154678836553182979162384198610505601062333\nRSA-120.\nRSA-120 \u00e8 stato fattorizzato nel giugno 1993 da Thomas Denny, Bruce A. Dodson, Arjen K. Lenstra, e Mark S. Manasse. Il calcolo ha richiesto circa tre mesi. \nLa fattorizzazione di RSA-120 \u00e8 la seguente:\n RSA-120 = 227010481295437363334259960947493668895875336466084780038173\n 258247009162675779735389791151574049166747880487470296548479\n RSA-120 = 327414555693498015751146303749141488063642403240171463406883\n \u00d7 693342667110830181197325401899700641361965863127336680673013\nRSA-129.\nRSA-129 non faceva propriamente parte del RSA Factoring challenge, ed \u00e8 legato all'articolo di Martin Gardner sullo \"Scientific American\" dell'agosto 1977. \u00c8 stato fattorizzato nell'aprile 1994 da un team diretto da Derek Atkins, Michael Gradd, Arjen K. Lenstra e Paul Lyland, usando approssimativamente 1600 computer con la collaborazione di circa 600 volontari connessi tramite Internet; un premio di $100 USD \u00e8 stato assegnato dalla RSA Security per la sua fattorizzazione, il quale \u00e8 stato donato alla Free Software Foundation.\nLa fattorizzazione di RSA-129 \u00e8 la seguente:\n RSA-129 = 11438162575788886766923577997614661201021829672124236256256184293\n 5706935245733897830597123563958705058989075147599290026879543541\n RSA-129 = 3490529510847650949147849619903898133417764638493387843990820577 \n \u00d7 32769132993266709549961988190834461413177642967992942539798288533\nLa fattorizzazione \u00e8 stata calcolata usando l'algoritmo del crivello quadratico.\nLa sfida per la fattorizzazione includeva un messaggio da decriptare con RSA-129. Una volta decriptato usando la fattorizzazione il messaggio trovato fu \"The Magic Words are Squeamish Ossifrage\" (in italiano, \"Le parole magiche sono avvoltoio schizzinoso\").\nRSA-130.\nRSA-130 \u00e8 stato fattorizzato il 10 aprile 1996 da un team diretto da Arjen K. Lenstra con Jim Cowie, Marije Elkenbracht-Huizing, Wojtek Furmanski, Peter L. Montgomery, Damian Weber e Joerg Zayer.\nLa fattorizzazione di RSA-130 \u00e8 la seguente:\n RSA-130 = 18070820886874048059516561644059055662781025167694013491701270214\n 50056662540244048387341127590812303371781887966563182013214880557\n RSA-130 = 39685999459597454290161126162883786067576449112810064832555157243\n \u00d7 45534498646735972188403686897274408864356301263205069600999044599\nLa fattorizzazione \u00e8 stata calcolata usando il Crivello dei campi di numeri e il polinomio:\n 5748302248738405200 x5 + 9882261917482286102 x4 \n - 13392499389128176685 x3 + 16875252458877684989 x2\n + 3759900174855208738 x1 - 46769930553931905995\nche ha una radice uguale a 12574411168418005980468 modulo RSA-130.\nRSA-140.\nRSA-140 \u00e8 stato fattorizzato il 2 febbraio 1999 da un team diretto da Herman J. J. te Riele e con la partecipazione di Stefania Cavallar, Bruce Dodson, Arjen K. Lenstra, Paul Leyland, Walter Lioen, Peter Montgomery, Brian Murphy e Paul Zimmermann.\nLa fattorizzazione di RSA-140 \u00e8 la seguente:\n RSA-140 = 2129024631825875754749788201627151749780670396327721627823338321538194\n 9984056495911366573853021918316783107387995317230889569230873441936471\n RSA-140 = 3398717423028438554530123627613875835633986495969597423490929302771479 \n \u00d7 6264200187401285096151654948264442219302037178623509019111660653946049 \nLa fattorizzazione \u00e8 stata calcolata usando il Crivello dei campi di numeri.\nRSA-150.\nRSA-150 venne ritirato anticipatamente dalla sfida dalla RSA Security; \u00e8 stato comunque fattorizzato da Aoku e altri nel 2004 usando il Crivello dei campi di numeri.\nLa fattorizzazione di RSA-150 \u00e8 la seguente:\n RSA-150 = 155089812478348440509606754370011861770654545830995430655466945774312632703\n 463465954363335027577729025391453996787414027003501631772186840890795964683\n RSA-150 = 348009867102283695483970451047593424831012817350385456889559637548278410717\n \u00d7 445647744903640741533241125787086176005442536297766153493419724532460296199\nRSA-155.\nRSA-155 \u00e8 stato fattorizzato il 22 agosto 1999 da un team guidato da Herman te Riele comprendente Stefania Cavallar, Bruce Dodson, Arjen K. Lenstra, Walter Lioen, Peter L. Montgomery, Brian Murphy, Karen Aardal, Jeff Gilchrist, Gerard Guillerm, Paul Leyland, Joel Marchand, Francois Morain, Alec Muffett, Craig Putnam, Chris Putnam e Paul Zimmermann.\nLa fattorizzazione di RSA-155 \u00e8 la seguente:\n RSA-155 = 109417386415705274218097073220403576120037329454492059909138421314763499842889\n 34784717997257891267332497625752899781833797076537244027146743531593354333897 \n RSA-155 = 102639592829741105772054196573991675900716567808038066803341933521790711307779 \n \u00d7 106603488380168454820927220360012878679207958575989291522270608237193062808643 \nLa fattorizzazione \u00e8 stata calcolata usando il Crivello dei campi di numeri ed ha richiesto circa 8000 MIPS-anni di calcoli, pari a circa 250.000 bilioni di istruzioni (2,5 \u00d7 1017 istruzioni).\nRSA-160.\nRSA-160 \u00e8 stato fattorizzato il 1\u00ba aprile 2003 da un gruppo di lavoro dell'Universit\u00e0 di Bonn, in collaborazione con la Bundesamt f\u00fcr Sicherheit in der Informationstechnik (BSI, \"Ufficio federale per la sicurezza informatica\"). Il team conteneva Jens Franke, F. Bahr, Thorsten Kleinjung, M. Lochter e M. B\u00f6hm e la fattorizzazione \u00e8 stata calcolata usando il Crivello dei campi di numeri.\nLa fattorizzazione di RSA-160 \u00e8 la seguente:\n RSA-160 = 21527411027188897018960152013128254292577735888456759801704976767781331452188591\n 35673011059773491059602497907111585214302079314665202840140619946994927570407753\n RSA-160 = 45427892858481394071686190649738831656137145778469793250959984709250004157335359 \n \u00d7 47388090603832016196633832303788951973268922921040957944741354648812028493909367\nRSA-170.\nRSA-170 \u00e8 stato fattorizzato il 29 dicembre 2009 da D. Bonenberger e M. Krone dell'universit\u00e0 Fachhochschule Braunschweig/Wolfenb\u00fcttel.\nLa fattorizzazione di RSA-170 \u00e8 la seguente:\n RSA-170 = 2606262368413984492152987926667443219708592538048640641616478519185999962854206936145\n 0283931914514618683512198164805919882053057222974116478065095809832377336510711545759\n RSA-170 = 3586420730428501486799804587268520423291459681059978161140231860633948450858040593963\n \u00d7 7267029064107019078863797763923946264136137803856996670313708936002281582249587494493\nLa fattorizzazione \u00e8 stata calcolata usando il Crivello dei campi di numeri.\nRSA-576.\nRSA-576 \u00e8 stato fattorizzato il 3 dicembre 2003 da J. Franke e T. Kleinjung all'Universit\u00e0 di Bonn, usando il Crivello dei campi di numeri.\nLa fattorizzazione di RSA-576 \u00e8 la seguente:\n RSA-576 = 188198812920607963838697239461650439807163563379417382700763356422988859715234665485319\n 060606504743045317388011303396716199692321205734031879550656996221305168759307650257059\n RSA-576 = 398075086424064937397125500550386491199064362342526708406385189575946388957261768583317\n \u00d7 472772146107435302536223071973048224632914695302097116459852171130520711256363590397527\nRSA-180.\nRSA-180 \u00e8 stato fattorizzato l'8 maggio 2010 da S. A. Danilov e I. A. Popovyan dell'Universit\u00e0 statale di Mosca.\n RSA-180 = 1911479277189866096892294666314546498129862462766673548641885036388072607034\n 3679905877620136513516127813425829612810920004670291298456875280033022177775\n 2773957404540495707851421041\n RSA-180 = 400780082329750877952581339104100572526829317815807176564882178998497572771950624613470377\n \u00d7 476939688738611836995535477357070857939902076027788232031989775824606225595773435668861833\nLa fattorizzazione \u00e8 stata calcolata usando il Crivello dei campi di numeri eseguito su 3 Intel Core i7.\nRSA-190.\nRSA-190 (629 bits) \u00e8 stato fattorizzato l'8 novembre 2010 da I. A. Popovyan from Moscow State University, Russia e A. Timofeev from CWI, Netherlands.\n RSA-190 = 1907556405060696491061450432646028861081179759533184460647975622318915025587\n 1841757540549761551215932934922604641526300932385092466032074171247261215808\n 58185985938946945490481721756401423481\n RSA-190 = 31711952576901527094851712897404759298051473160294503277847619278327936427981256542415724309619\n \u00d7 60152600204445616415876416855266761832435433594718110725997638280836157040460481625355619404899\nRSA-640.\nRSA-640 \u00e8 stato fattorizzato il 4 novembre 2005 da F. Bahr, M. Boehm, J. Franke e T. Kleinjung della Bundesamt f\u00fcr Sicherheit in der Informationstechnik (BSI), i quali hanno dunque vinto il premio di 20.000 dollari associato a tale numero. Lo stesso gruppo qualche mese prima aveva fattorizzato RSA-200.\nLa fattorizzazione di RSA-640 \u00e8 la seguente:\n RSA-640 = 31074182404900437213507500358885679300373460228427275457201619488232064405\n 18081504556346829671723286782437916272838033415471073108501919548529007337\n 724822783525742386454014691736602477652346609\n RSA-640 = 1634733645809253848443133883865090859841783670033092312181110852389333100104508151212118167511579\n x 1900871281664822113126851573935413975471896789968515493666638539088027103802104498957191261465571\nIl calcolo ha richiesto circa 5 mesi su 80 CPU Opteron a 2.2 GHz ed \u00e8 stato effettuato usando il Crivello dei campi di numeri.\nRSA-200.\nRSA-200 \u00e8 stato fattorizzato il 9 maggio 2005 da F. Bahr, M. Boehm, J. Franke, e T. Kleinjung della Bundesamt f\u00fcr Sicherheit in der Informationstechnik (BSI). La potenza di calcolo utilizzata \u00e8 paragonabile a quella di 75 anni di lavoro su un PC basato su processore Opteron a 2,2 GHz. \nLa fattorizzazione di RSA-200 \u00e8 la seguente:\n RSA-200 = 2799783391122132787082946763872260162107044678695\n 5428537560009929326128400107609345671052955360856\n 0618223519109513657886371059544820065767750985805\n 57613579098734950144178863178946295187237869221823983\n RSA-200 = 3532461934402770121272604978198464368671197400197625023649303468776121253679\n 423200058547956528088349\n \u00d7 7925869954478333033347085841480059687737975857364219960734330341455767872818\n 152135381409304740185467\nRSA-210.\nRSA-210 \u00e8 stato fattorizzato nel settembre 2013 da Ryan Propper.\n RSA-210 = 2452466449002782119765176635730880184670267876783327597434144517150616008300\n 3858721695220839933207154910362682719167986407977672324300560059203563124656\n 1218465817904100131859299619933817012149335034875870551067\n RSA-210 = 4359585683259407917999519653872144063854709102652201963187054821445240853452\n 75999740244625255428455944579\n \u00d7 5625457617268841037562770073044474817438769440075105451049468510945483965774\n 79473472146228550799322939273\nRSA-704.\nRSA-704 ha una lunghezza di 212 cifre decimali; ad esso la RSA Laboratories aveva associato un premio di 30.000 dollari, premio che \u00e8 stato ritirato nel 2007 alla conclusione della sfida. \u00c8 stato fattorizzato da Shi Bai, Emmanuel Thom\u00e9 e Paul Zimmermann il 2 luglio 2012.\n RSA-704 = 74037563479561712828046796097429573142593188889231289084936232638972765034\n 02826627689199641962511784399589433050212758537011896809828673317327310893\n 0900552505116877063299072396380786710086096962537934650563796359\n RSA-704 = 90912135295978188784406583026004374858926083103283587204285121689604115286\n 40933367824950788367956756806141\n \u00d7 81438592591100452657278091262844293358778990021676278832009141724293243601\n 33004116702003240828777970252499\nRSA-220.\nRSA-220 ha una lunghezza di 220 cifre ed \u00e8 stato fattorizzato da S. Bai, P. Gaudry, A. Kruppa, E. Thom\u00e9 and P. Zimmermann il 13 maggio 2016.\n RSA-220 = 2260138526203405784941654048610197513508038915719776718321197768109445641817\n 9666766085931213065825772506315628866769704480700018111497118630021124879281\n 99487482066070131066586646083327982803560379205391980139946496955261\n RSA-220 = 6863656412267566274382371499288437800130842239979164844621244993321541061441\n 4642667938213644208420192054999687\n \u00d7 3292907439486349812049301549212935291916455196536233952462686051169290349309\n 4652463337824866390738191765712603\nRSA-230.\nRSA-230 ha una lunghezza di 230 cifre ed \u00e8 stato fattorizzato da Samuel S. Gross il 15 agosto 2018.\n RSA-230 = 1796949159794106673291612844957324615636756180801260007088891883553172646\n 0341490933493372247868650755230855864199929221814436684722874052065257937\n 4956943483892631711525225256544109808191706117425097024407180103648316382\n 88518852689\n RSA-230 = 4528450358010492026612439739120166758911246047493700040073956759261590397\n 250033699357694507193523000343088601688589\n \u00d7 3968132623150957588532394439049887341769533966621957829426966084093049516\n 953598120833228447171744337427374763106901\nRSA-232.\nRSA-232 ha una lunghezza di 232 cifre decimali ed \u00e8 stato fattorizzato il 17 febbraio 2020 da N. L. Zamarashkin, D. A. Zheltkov e S. A. Matveev. \n RSA-232 = 1009881397871923546909564894309468582818233821955573955141120516205831021338\n 5285453743661097571543636649133800849170651699217015247332943892702802343809\n 6090980497644054071120196541074755382494867277137407501157718230539834060616\n 2079\n RSA-232 = 2966909333208360660361779924242630634742946262521852394401857157419437019472\n 3262390744910112571804274494074452751891\n \u00d7 3403816175197563438006609498491521420547121760734723172735163413276050706174\n 8526506443144325148088881115083863017669\nRSA-768.\nRSA-768 ha una lunghezza di 232 cifre decimali ed \u00e8 stato fattorizzato il 12 dicembre 2009 da Thorsten Kleinjung, Kazumaro Aoki, Jens Franke, Arjen K. Lenstra, Emmanuel Thom\u00e9, Pierrick Gaudry, Alexander Kruppa, Peter Montgomery, Joppe W. Bos, Dag Arne Osvik, Herman te Riele, Andrey Timofeev, e Paul Zimmermann.\n RSA-768 = 12301866845301177551304949583849627207728535695953347921973224521517264005\n 07263657518745202199786469389956474942774063845925192557326303453731548268\n 50791702612214291346167042921431160222124047927473779408066535141959745985\n 6902143413\n RSA-768 = 33478071698956898786044169848212690817704794983713768568912431388982883793\n 878002287614711652531743087737814467999489\n \u00d7 36746043666799590428244633799627952632279158164343087642676032283815739666\n 511279233373417143396810270092798736308917\nRSA-240.\nRSA-240 \u00e8 stato fattorizzato il 2 dicembre 2019 da Fabrice Boudot, Pierrick Gaudry, Aurore Guillevic, Nadia Heninger, Emmanuel Thom\u00e9, e Paul Zimmermann.\n RSA-240 = 1246203667817187840658350446081065904348203746516788057548187888832896668011\n 8821085503603957027250874750986476843845862105486553797025393057189121768431\n 8286362846948405301614416430468066875699415246993185704183030512549594371372\n 159029236099\n RSA-240 = 5094359522858399145550510235808437141326483820241114731866602965218212064697\n 46700620316443478873837606252372049619334517 \n \u00d7 2446242088383181505678131390240028966538020925789314014520412213365584770951\n 78155258218897735030590669041302045908071447\nRSA-250.\nRSA-250 \u00e8 stato fattorizzato il 28 febbraio 2020 da Fabrice Boudot, Pierrick Gaudry, Aurore Guillevic, Nadia Heninger, Emmanuel Thom\u00e9, e Paul Zimmermann.\n RSA-250 = 2140324650240744961264423072839333563008614715144755017797754920881418023447\n 1401366433455190958046796109928518724709145876873962619215573630474547705208\n 0511905649310668769159001975940569345745223058932597669747168173806936489469\n 9871578494975937497937\n RSA-250 = 6413528947707158027879019017057738908482501474294344720811685963202453234463\n 0238623598752668347708737661925585694639798853367\n \u00d7 3337202759497815655622601060535511422794076034476755466678452098702384172921\n 0037080257448673296881877565718986258036932062711\nRSA-260.\nRSA-260 non \u00e8 ancora stato fattorizzato.\n RSA-260 = 2211282552952966643528108525502623092761208950247001539441374831912882294140\n 2001986512729726569746599085900330031400051170742204560859276357953757185954\n 2988389587092292384910067030341246205457845664136645406842143612930176940208\n 46391065875914794251435144458199\nRSA-270.\nRSA-270 non \u00e8 ancora stato fattorizzato.\n RSA-270 = 2331085303444075445276376569106805241456198124803054490429486119684959182451\n 3578286788836931857711641821391926857265831491306067262691135402760979316634\n 1626693946596196427744273886601876896313468704059066746903123910748277606548\n 649151920812699309766587514735456594993207\nRSA-896.\nRSA-896 ha una lunghezza di 270 cifre decimali e non \u00e8 ancora stato fattorizzato; ad esso la RSA Laboratories aveva associato un premio di 75.000 dollari, premio che \u00e8 stato ritirato nel 2007 alla conclusione della sfida.\n RSA-896 = 41202343698665954385553136533257594817981169984432798284545562643387644556\n 52484261980988704231618418792614202471888694925609317763750334211309823974\n 85150944909106910269861031862704114880866970564902903653658867433731720813\n 104105190864254793282601391257624033946373269391\nRSA-280.\nRSA-280 non \u00e8 ancora stato fattorizzato.\n RSA-280 = 1790707753365795418841729699379193276395981524363782327873718589639655966058\n 5783742549640396449103593468573113599487089842785784500698716853446786525536\n 5503525160280656363736307175332772875499505341538927978510751699922197178159\n 7724733184279534477239566789173532366357270583106789\nRSA-290.\nRSA-290 non \u00e8 ancora stato fattorizzato.\n RSA-290 = 3050235186294003157769199519894966400298217959748768348671526618673316087694\n 3419156362946151249328917515864630224371171221716993844781534383325603218163\n 2549201100649908073932858897185243836002511996505765970769029474322210394327\n 60575157628357292075495937664206199565578681309135044121854119\nRSA-300.\nRSA-300 non \u00e8 ancora stato fattorizzato.\n RSA-300 = 2769315567803442139028689061647233092237608363983953254005036722809375824714\n 9473946190060218756255124317186573105075074546238828817121274630072161346956\n 4396741836389979086904304472476001839015983033451909174663464663867829125664\n 459895575157178816900228792711267471958357574416714366499722090015674047\nRSA-309.\nRSA-309 non \u00e8 ancora stato fattorizzato.\n RSA-309 = 1332943998825757583801437794588036586217112243226684602854588261917276276670\n 5425540467426933349195015527349334314071822840746357352800368666521274057591\n 1870128339157499072351179666739658503429931021985160714113146720277365006623\n 6927218079163559142755190653347914002967258537889160429597714204365647842739\n 10949\nRSA-1024.\nRSA-1024 ha una lunghezza di 309 cifre decimali e non \u00e8 ancora stato fattorizzato; ad esso la RSA Laboratories aveva associato un premio di 100.000 dollari, premio che \u00e8 stato ritirato nel 2007 alla conclusione della sfida.\nL'eventuale fattorizzazione di RSA-1024 avrebbe importanti conseguenze sulla sicurezza di molti messaggi crittati con l'algoritmo di crittografia a chiave pubblica RSA; infatti attualmente la lunghezza delle chiavi comunemente usate con tale algoritmo \u00e8 di 1024 bits.\n RSA-1024 = 13506641086599522334960321627880596993888147560566702752448514385152651060\n 48595338339402871505719094417982072821644715513736804197039641917430464965\n 89274256239341020864383202110372958725762358509643110564073501508187510676\n 59462920556368552947521350085287941637732853390610975054433499981115005697\n 7236890927563\nRSA-310.\nRSA-310 non \u00e8 ancora stato fattorizzato.\n RSA-310 = 1848210397825850670380148517702559371400899745254512521925707445580334710601\n 4125276757082979328578439013881047668984294331264191394626965245834649837246\n 5163148188847336415136873623631778358751846501708714541673402642461569061162\n 0116380982484120857688483676576094865930188367141388795454378671343386258291\n 687641\nRSA-320.\nRSA-320 non \u00e8 ancora stato fattorizzato.\n RSA-320 = 2136810696410071796012087414500377295863767938372793352315068620363196552357\n 8837094085435000951700943373838321997220564166302488321590128061531285010636\n 8571638978998117122840139210685346167726847173232244364004850978371121744321\n 8270343654835754061017503137136489303437996367224915212044704472299799616089\n 2591129924218437\nRSA-330.\nRSA-330 non \u00e8 ancora stato fattorizzato.\n RSA-330 = 1218708633106058693138173980143325249157710686226055220408666600017481383238\n 1352456802425903555880722805261111079089882303717632638856140900933377863089\n 0634828167900405006112727432172179976427017137792606951424995281839383708354\n 6364684839261149319768449396541020909665209789862312609604983709923779304217\n 01862444655244698696759267\nRSA-340.\nRSA-340 non \u00e8 ancora stato fattorizzato.\n RSA-340 = 2690987062294695111996484658008361875931308730357496490239672429933215694995\n 2758588771223263308836649715112756731997946779608413232406934433532048898585\n 9176676580752231563884394807622076177586625973975236127522811136600110415063\n 0004691128152106812042872285697735145105026966830649540003659922618399694276\n 990464815739966698956947129133275233\nRSA-350.\nRSA-350 non \u00e8 ancora stato fattorizzato.\n RSA-350 = 2650719995173539473449812097373681101529786464211583162467454548229344585504\n 3495841191504413349124560193160478146528433707807716865391982823061751419151\n 6068496555750496764686447379170711424873128631468168019548127029171231892127\n 2886825928263239383444398948209649800021987837742009498347263667908976501360\n 3382322972552204068806061829535529820731640151\nRSA-360.\nRSA-360 non \u00e8 ancora stato fattorizzato.\n RSA-360 = 2186820202343172631466406372285792654649158564828384065217121866374227745448\n 7764963889680817334211643637752157994969516984539482486678141304751672197524\n 0052350576247238785129338002757406892629970748212734663781952170745916609168\n 9358372359962787832802257421757011302526265184263565623426823456522539874717\n 61591019113926725623095606566457918240614767013806590649\nRSA-370.\nRSA-370 non \u00e8 ancora stato fattorizzato.\n RSA-370 = 1888287707234383972842703127997127272470910519387718062380985523004987076701\n 7212819937261952549039800018961122586712624661442288502745681454363170484690\n 7379449525034797494321694352146271320296579623726631094822493455672541491544\n 2700993152879235272779266578292207161032746297546080025793864030543617862620\n 878802244305286292772467355603044265985905970622730682658082529621\nRSA-380.\nRSA-380 non \u00e8 ancora stato fattorizzato.\n RSA-380 = 3013500443120211600356586024101276992492167997795839203528363236610578565791\n 8270750937407901898070219843622821090980641477056850056514799336625349678549\n 2187941807116344787358312651772858878058620717489800725333606564197363165358\n 2237779263423501952646847579678711825720733732734169866406145425286581665755\n 6977260763553328252421574633011335112031733393397168350585519524478541747311\nRSA-390.\nRSA-390 non \u00e8 ancora stato fattorizzato.\n RSA-390 = 2680401941182388454501037079346656065366941749082852678729822424397709178250\n 4623002472848967604282562331676313645413672467684996118812899734451228212989\n 1630084759485063423604911639099585186833094019957687550377834977803400653628\n 6955344904367437281870253414058414063152368812498486005056223028285341898040\n 0795447435865033046248751475297412398697088084321037176392288312785544402209\n 1083492089\nRSA-400.\nRSA-400 non \u00e8 ancora stato fattorizzato.\n RSA-400 = 2014096878945207511726700485783442547915321782072704356103039129009966793396\n 1419850865094551022604032086955587930913903404388675137661234189428453016032\n 6191193056768564862615321256630010268346471747836597131398943140685464051631\n 7519403149294308737302321684840956395183222117468443578509847947119995373645\n 3607109795994713287610750434646825511120586422993705980787028106033008907158\n 74500584758146849481\nRSA-410.\nRSA-410 non \u00e8 ancora stato fattorizzato.\n RSA-410 = 1965360147993876141423945274178745707926269294439880746827971120992517421770\n 1079138139324539033381077755540830342989643633394137538983355218902490897764\n 4412968474332754608531823550599154905901691559098706892516477785203855688127\n 0635069372091564594333528156501293924133186705141485137856845741766150159437\n 6063244163040088180887087028771717321932252992567756075264441680858665410918\n 431223215368025334985424358839\nRSA-420.\nRSA-420 non \u00e8 ancora stato fattorizzato.\n RSA-420 = 2091366302476510731652556423163330737009653626605245054798522959941292730258\n 1898373570076188752609749648953525484925466394800509169219344906273145413634\n 2427186266197097846022969248579454916155633686388106962365337549155747268356\n 4666583846809964354191550136023170105917441056517493690125545320242581503730\n 3405952887826925813912683942756431114820292313193705352716165790132673270514\n 3817744164107601735413785886836578207979\nRSA-430.\nRSA-430 non \u00e8 ancora stato fattorizzato.\n RSA-430 = 3534635645620271361541209209607897224734887106182307093292005188843884213420\n 6950355315163258889704268733101305820000124678051064321160104990089741386777\n 2424190744453885127173046498565488221441242210687945185565975582458031351338\n 2070785777831859308900851761495284515874808406228585310317964648830289141496\n 3289966226854692560410075067278840383808716608668377947047236323168904650235\n 70092246473915442026549955865931709542468648109541\nRSA-440.\nRSA-440 non \u00e8 ancora stato fattorizzato.\n RSA-440 = 260142821195560259007078848737132055053981080459523528942350858966\n 339127083743102526748005924267463190079788900653375731605419428681\n 140656438533272294845029942332226171123926606357523257736893667452\n 341192247905168387893684524818030772949730495971084733797380514567\n 326311991648352970360740543275296663078122345977663907504414453144\n 081718020709040727392759304102993590060596193055907019396277252961\n 16299946059898442103959412221518213407370491\nRSA-450.\nRSA-450 non \u00e8 ancora stato fattorizzato.\n RSA-450 = 1984634237142836623497230721861131427789462869258862089878538009871598692569\n 0078791591684242367262529704652673686711493985446003494265587358393155378115\n 8032447061155145160770580926824366573211993981662614635734812647448360573856\n 3132247491715526997278115514905618953253443957435881503593414842367096046182\n 7643434794849824315251510662855699269624207451365738384255497823390996283918\n 3287667419172988072221996532403300258906083211160744508191024837057033\nRSA-460.\nRSA-460 non \u00e8 ancora stato fattorizzato.\n RSA-460 = 1786856020404004433262103789212844585886400086993882955081051578507634807524\n 1464078819812169681394445771476334608488687746254318292828603396149562623036\n 3564554675355258128655971003201417831521222464468666642766044146641933788836\n 8932452217321354860484353296131403821175862890998598653858373835628654351880\n 4806362231643082386848731052350115776715521149453708868428108303016983133390\n 0416365515466857004900847501644808076825638918266848964153626486460448430073\n 4909\nRSA-1536.\nRSA-1536 ha una lunghezza di 463 cifre decimali e non \u00e8 ancora stato fattorizzato; ad esso la RSA Laboratories aveva associato un premio di 150.000 dollari, premio che \u00e8 stato ritirato nel 2007 alla conclusione della sfida.\n RSA-1536 = 18476997032117414743068356202001644030185493386634101714717857749106516967\n 11161249859337684305435744585616061544571794052229717732524660960646946071\n 24962372044202226975675668737842756238950876467844093328515749657884341508\n 84755282981867264513398633649319080846719904318743812833635027954702826532\n 97802934916155811881049844908319545009848393775227257052578591944993870073\n 69575568843693381277961308923039256969525326162082367649031603655137144791\n 3932347169566988069\nRSA-470.\nRSA-470 non \u00e8 ancora stato fattorizzato.\n RSA-470 = 1705147378468118520908159923888702802518325585214915968358891836980967539803\n 6897711442383602526314519192366612270595815510311970886116763177669964411814\n 0957486602388713064698304619191359016382379244440741228665455229545368837485\n 5874455212895044521809620818878887632439504936237680657994105330538621759598\n 4047709603954312447692725276887594590658792939924609261264788572032212334726\n 8553025718835659126454325220771380103576695555550710440908570895393205649635\n 76770285413369\nRSA-480.\nRSA-480 non \u00e8 ancora stato fattorizzato.\n RSA-480 = 3026570752950908697397302503155918035891122835769398583955296326343059761445\n 7144169659817040125185215913853345598217234371231338324773210726853524776378\n 4105186549246199888070331088462855743520880671299302895546822695492968577380\n 7067958428022008294111984222973260208233693152589211629901686973933487362360\n 8129660418514569063995282978176790149760521395548532814196534676974259747930\n 6858645849268328985687423881853632604706175564461719396117318298679820785491\n 875674946700413680932103\nRSA-490.\nRSA-490 non \u00e8 ancora stato fattorizzato.\n RSA-490 = 1860239127076846517198369354026076875269515930592839150201028353837031025971\n 3738522164743327949206433999068225531855072554606782138800841162866037393324\n 6578171804201717222449954030315293547871401362961501065002486552688663415745\n 9758925793594165651020789220067311416926076949777767604906107061937873540601\n 5942747316176193775374190713071154900658503269465516496828568654377183190586\n 9537640698044932638893492457914750855858980849190488385315076922453755527481\n 1376719096144119390052199027715691\nRSA-500.\nRSA-500 non \u00e8 ancora stato fattorizzato.\n RSA-500 = 1897194133748626656330534743317202527237183591953428303184581123062450458870\n 7687605943212347625766427494554764419515427586743205659317254669946604982419\n 7301601038125215285400688031516401611623963128370629793265939405081077581694\n 4786041721411024641038040278701109808664214800025560454687625137745393418221\n 5494821277335671735153472656328448001134940926442438440198910908603252678814\n 7850601132077287172819942445113232019492229554237898606631074891074722425617\n 39680319169243814676235712934292299974411361\nRSA-617.\nRSA-617 non \u00e8 ancora stato fattorizzato. Ha una lunghezza di 2048 cifre binarie.\n RSA-617 = 2270180129378501419358040512020458674106123596276658390709402187921517148311\n 9139894870133091111044901683400949483846818299518041763507948922590774925466\n 0881718792594659210265970467004498198990968620394600177430944738110569912941\n 2854289188085536270740767072259373777266697344097736124333639730805176309150\n 6836310795312607239520365290032105848839507981452307299417185715796297454995\n 0235053160409198591937180233074148804462179228008317660409386563445710347785\n 5345712108053073639453592393265186603051504106096643731332367283153932350006\n 7937107541955437362433248361242525945868802353916766181532375855504886901432\n 221349733\nRSA-2048.\nRSA-2048 ha una lunghezza di 617 cifre decimali e non \u00e8 ancora stato fattorizzato. \u00c8 il pi\u00f9 grande numero RSA e ad esso era associato il premio di valore pi\u00f9 elevato, 200.000 dollari. Tale premio \u00e8 stato ritirato nel 2007 alla conclusione della sfida. Probabilmente RSA-2048 non sar\u00e0 fattorizzato per ancora molti anni, a meno di considerevoli progressi nella velocit\u00e0 di fattorizzazione dei numeri interi o nella potenza computazionale.\n RSA-2048 = 25195908475657893494027183240048398571429282126204032027777137836043662020\n 70759555626401852588078440691829064124951508218929855914917618450280848912\n 00728449926873928072877767359714183472702618963750149718246911650776133798\n 59095700097330459748808428401797429100642458691817195118746121515172654632\n 28221686998754918242243363725908514186546204357679842338718477444792073993\n 42365848238242811981638150106748104516603773060562016196762561338441436038\n 33904414952634432190114657544454178424020924616515723350778707749817125772\n 46796292638635637328991215483143816789988504044536402352738195137863656439\n 1212010397122822120720357 "}
{"id": "428078", "revid": "254059", "url": "https://it.wikipedia.org/wiki?curid=428078", "title": "Malaspina", "text": "I Malaspina furono una nobile famiglia italiana, discendente dagli Obertenghi, marchesi di Toscana, che resse, a cominciare dal XIII-XIV secolo, i molti feudi della Lunigiana e, dal XV secolo al 1797, furono i sovrani di Massa e Carrara.\nStoria.\nIl capostipite della dinastia fu Oberto I, nominato conte di Luni nel 945, marchese della Marca di Genova dal re d'Italia Berengario II nel 951 ed, infine, Conte palatino nel 953. Ebbe due figli, Oberto II, che eredit\u00f2 dal padre il titolo di conte di Luni, e Adalberto I, la cui discendenza dar\u00e0 vita alle famiglie dei Pallavicino e dei Cavalcab\u00f2. Questa fu la prole di Oberto II: Berta, moglie di Arduino re d'Italia; Ugo, conte di Milano; Alberto Azzo I, conte di Luni, la cui posterit\u00e0 dar\u00e0 vita agli Este di Brunswick e di Hannover; ed infine Oberto Obizzo I, progenitore della prosapia dei Malaspina.\nNel 1004 Oberto Obizzo I, combatt\u00e9 insieme al cognato re Arduino contro i Vescovi-Conti di Luni: fu solo il primo conflitto che la famiglia ebbe con i governanti della cittadina di fondazione romana. Figlio di Oberto Obizzo I fu Alberto I.\nFiglio di Alberto I fu Oberto Obizzo II (?-1090), padre di Alberto II (?-1140), il primo a farsi chiamare Malaspina (e per questo a volte considerato il vero capostipite della famiglia).\nSulle origini del cognome esistono varie leggende: alcuni le fanno risalire addirittura ai tempi di Anco Marzio (come mostrano gli affreschi fatti dipingere nelle sale del castello di Fosdinovo), alcuni pensano ad un episodio leggendario di uccisione di un nemico, il re merovingioTeodeberto I, nel 548 circa, vicenda raccontata su cinque formelle in arenaria sul portale d'ingresso del palazzo Malaspina di Godiasco, tramite una grossa spina; altri ancora le collegano alla probabile disdicevole condotta da parte di Alberto o qualche suo parente.\nAlberto Malaspina ampli\u00f2 i possedimenti di famiglia dagli Appennini a ridosso della Lunigiana ed entrando in antagonismo con Genova ed i vescovi di Luni.\nNel 1124, nel trattato di pace di Lucca, si fa riferimento a divisioni di beni che coinvolsero i discendenti di Oberto che, nel tempo, daranno vita a diverse e celebri famiglie nobili europee: Brunswick, Estensi, Pallavicino, dei marchesi di Massa, Sardegna e Corsica e dei Malaspina propriamente detti.\nIl figlio di Alberto, il marchese Obizzo I Malaspina (?-1185), combatt\u00e9 dapprima contro Federico Barbarossa a sostegno dei comuni ribelli, ma poi, quando l'imperatore prese il sopravvento, lo sostenne e appoggi\u00f2 nella battaglia contro Milano (1157). Questi lo ricompens\u00f2 investendolo dei domini di Liguria, Lunigiana, Lombardia ed Emilia. Nel 1176, per\u00f2, Obizzo, dopo aver scortato il Barbarossa a Pavia, si alle\u00f2 a sorpresa con la Lega Lombarda e attacc\u00f2 il sovrano. Anche per questo doppio gioco, il Federico fu sconfitto nella battaglia di Legnano. Nella pace di Costanza, Obizzo fu comunque perdonato da Federico, che gli conferm\u00f2 i suoi possedimenti. I due ultimi eventi (la battaglia di Legnano e la pace di Costanza) sono rappresentati nei dipinti conservati nel salone del castello di Fosdinovo, realizzati da Gaetano Bianchi alla fine dell'Ottocento.\nObizzo I ebbe due figli: Obizzo II Malaspina (noto anche come Obizzone) e Moroello I Malaspina. I discendenti del primo figlio verranno chiamati Malaspina dello Spino Secco, quelli del secondo saranno denominati Malaspina dello Spino Fiorito (1221). \nFiglio di Obizzone fu Corrado I Malaspina (che Dante chiam\u00f2 \"l'antico\"), il primo vero esponente dei Malaspina dello Spino Secco, che ottenne tutti i possedimenti alla destra del Magra pi\u00f9 il territorio di Villafranca, che si trovava sulla sinistra del fiume. Da lui discesero: Manfredi, Moroello di Mulazzo, Federico di Villafranca e Alberto. Da Manfredi nacque Moroello \"Vapor di Valdimagra\", amico di Dante Alighieri; da Moroello di Mulazzo, nacque Franceschino Malaspina, che prese parte alle guerre tra guelfi e ghibellini e ospit\u00f2 pi\u00f9 volte il Sommo Poeta durante il suo esilio in Lunigiana, nominandolo suo procuratore e degli altri Malaspina (compresi alcuni dell'altro ramo) nelle trattative di pace con il vescovo di Luni Antonio Nuvolone da Camilla, che porteranno alla pace di Castelnuovo (1306); Federico di Villafranca fu il genitore di Obizzino e del celebre Corrado Malaspina il Giovane, a cui Dante si rivolse nell'VIII Canto del Purgatorio per riconoscenza nei confronti della sua famiglia.\nDiscendente di Moroello I Malaspina fu invece Guglielmo, il cui figlio fu Obizzino, il vero capostipite dei Malaspina dello Spino Fiorito che ricevette tutti i territori alla sinistra del Magra. Sposato con Caterina Cattaneo, ebbe tre eredi: Bernab\u00f2, Isnardo e Alberto. Isnardo spos\u00f2 Cubina d'Este che diede alla luce Gabriele I e Azzolino, che, a sua volta, gener\u00f2 tre figli; Spinetta Malaspina, detto Il Grande, che acquist\u00f2 nel 1340 il feudo di Fosdinovo senza lasciare prole legittima; Isnardo; infine, Azzolino, i cui successori assumeranno il titolo di marchesi di Fosdinovo (1355).\nLa spartizione delle terre tra gli eredi di numero sempre crescente port\u00f2 ad un frazionamento dei domini in feudi sempre pi\u00f9 piccoli.\nI Malaspina appoggiarono ora i ghibellini ora i guelfi. Come appartenente alla fazione guelfa Obizzino prese parte alle lotte dei lombardi contro gli Hohenstaufen. Con Moroello dei Malaspina di Giovagallo fu a capo dei guelfi toscani che difesero Firenze contro Enrico VII. La fazione ghibellina toscana a difesa dell'imperatore fu guidata da un altro esponente della casata, Spinetta Malaspina detto il Grande.\nEbbe anche un'ampia e compatta signoria nella zona a nord di Genova (area delle Quattro province), nelle valli dei fiumi Trebbia e Staffora. Entrambe le signorie, quella della Lunigiana e quella a nord di Genova (detta \"lombarda\"), andarono ben presto sfaldandosi per l'adozione del diritto longobardo che prevedeva la spartizione dei beni (e anche dei feudi) tra tutti i figli maschi.\nAlcuni membri dei Malaspina ressero una parte del giudicato di Torres nei secoli XIII e XIV, ma, soprattutto, dal XV al XVIII secolo, il ramo dei Cybo-Malaspina govern\u00f2 il marchesato indipendente di Massa e principato di Carrara (poi ducato di Massa e Carrara). I possedimenti sardi dei Malaspina furono: il castello di Serravalle (Bosa) con le curatorie di Planargia e Costa de Addes; il castello di Osilo con le curatorie di Montes, Figulinas e Coros.\nGli appartenenti alla famiglia avevano il titolo di \"principi di San Colombano\".\nOrigini della casata.\nI Malaspina, al pari degli Estensi e dei Pallavicino, furono un ramo marchionale disceso dalla famiglia degli Obertenghi, il cui capostipite fu Oberto I (\"Otbert\" o \"Odebertus\"), che fu attorno alla met\u00e0 del X secolo \"conte palatino\" (conte del Sacro Palazzo di Pavia e massima autorit\u00e0 giudiziaria nel regno), e dal 951 marchese di Milano e conte di Luni e della marca da lui detta \"Obertenga\", nella Liguria orientale, comprendente i comitati di Milano, Genova, Tortona, Bobbio, Luni e zone limitrofe.\nQuesto ampio territorio and\u00f2 riducendosi e frammentandosi, sia per le divisioni ereditarie (non essendo in vigore l'istituto del maggiorascato), sia per avvicendamenti con altre famiglie (Fieschi, Spinola, Doria ed altri), ma pure per la pressione dei nascenti comuni (Milano, Genova, Piacenza, Tortona, Pavia e Bobbio).\nDa Oberto I, attraverso i successivi discendenti Oberto II, Oberto Obizzo I, Alberto I, Oberto Obizzo II, si giunse ad Alberto o Adalberto II (morto nel 1140) detto \"Malaspina\", capostipite della famiglia. \nIl figlio \"Obizzo I\" (\"il grande\") (morto nel 1185) ebbe nel 1164 confermati i suoi feudi dall'imperatore Federico I e fu nominato vassallo imperiale: essi detenevano gi\u00e0 i due gruppi storici: parte della Liguria (Tigullio, Cinque Terre e Levanto sul mare, persi per acquisizioni di Genova e dei Fieschi), con la Lunigiana e la Garfagnana e la zona delle valli del Trebbia (fino a Torriglia), la Val d'Aveto (fino a Santo Stefano d'Aveto) e Staffora (Oltrep\u00f2); e in quella che allora si diceva Lombardia (Val Bormida e Oltregiogo).\nDei suoi vari eredi nel 1220 erano viventi i soli Corrado e Obizzino, confermati dall'imperatore nei loro feudi, invero alquanto ridotti per le cessioni fatte specie a Piacenza. Nel 1221 essi divisero le loro signorie: Corrado ebbe la Lunigiana a ovest del Magra e la val Trebbia in Lombardia, dando origine al ramo dello \"Spino Secco\"; Obizzino ebbe la Lunigiana a est del Magra e la valle Staffora in Lombardia, inaugurando la linea dinastica dello \"Spino Fiorito\".\nLinea dello Spino Secco.\nDai figli del capostipite Corrado, ricordato da Dante Alighieri come \"l'Antico\", derivarono (divisione effettuata nel 1266) quattro ulteriori rami.\nMalaspina di Mulazzo.\nTrassero origine da \"Moroello\" (morto nel 1284), che oltre al castello di Mulazzo in Lunigiana, principale rocca della linea dello Spino Secco, possedeva feudi in Val Trebbia attorno a Ottone, e partecipazioni nei domini della famiglia in Sardegna. \nIl ramo primogenito fu sempre titolare del marchesato di Mulazzo fino all'abolizione del feudalesimo, e si estinse (1810) con il marchese Alessandro Malaspina, celebre politico e navigatore. \nIl marchesato, sovrano dal 1266 al 1797 e feudo imperiale fin dal 1164, si estese con varie acquisizioni anche su Pozzo, Montereggio, Montarese, Castagnetoli (dal 1746), Calice, Veppo e Madrignano (questi tre ultimi dal 1710 fino al 1772 furono amministrati dalla linea minore, quando per difficolt\u00e0 finanziarie furono venduti al granduca di Toscana). \nNel XVI secolo si distaccarono temporaneamente i rami di Madrignano (1523-1634) e di Montereggio (1523-1646) e il feudo di Mulazzo dal 1473 fu governato ad anni alterni fino al 1776 dai \"Malaspina del Castello\" e \"Malaspina del Palazzo\". La linea diretta maschile si estinse con il famoso esploratore Alessandro Malaspina.\nSuoi sovrani furono i marchesi:\nTra le linee collaterali derivate da questa di Mulazzo si ricordano:\nMalaspina di Castevoli.\nLinea autonoma dal XV secolo costituitasi con Azzone di Antonio di Mulazzo, possedeva anche i feudi di Stadomelli, Cavanella ed il governo congiunto di Villafranca. I principali esponenti furono Tommaso II (-1603) e il figlio Francesco (-1649). La linea diretta si estinse nel 1759 e con il consenso imperiale il feudo fu unificato con quello di Villafranca (1796). Dal 1794 iniziarono le rivolte contro il governo autoritario del marchese Tommaso III. Dal 1757 una parte del feudo fu acquisito dalla linea di Mulazzo.\nSuoi marchesi sovrani:\nMalaspina di Giovagallo.\nTrassero origine da \"Manfredo\", figlio di Corrado \"l'Antico\" verso il 1260. Possedevano il castello di Giovagallo (Tresana) con la zona circostante. Si estinsero nel 1365, e i loro feudi passarono alla linea di Villafranca (vedi sotto), mentre gran parte del marchesato fu assorbito da quello di Tresana.\nMalaspina di Villafranca.\nTrassero origine da \"Federico\", figlio di Corrado \"l'antico\", ed ebbero il castello di Malnido a Villafranca in Lunigiana con le terre vicine. Le successive divisioni ereditarie, le guerre e la perdita di numerosi territori nelle valli vicine della Vara, Aulella e Taverone, portarono la linea dinastica alla povert\u00e0 e decadenza. Dal XVI secolo si posero sotto la protezione (accomandigia) di Modena e per la loro lealt\u00e0, con decreto del 3 maggio 1726 il duca Rinaldo d'Este di Modena concesse loro la denominazione \"Malaspina Estensi\". Lo staterello si estendeva su Garbugliaga, Beverino, Villa, Rocchetta di Vara, castello della Virgoletta, e castello di Malnido a Villafranca, sede congiunta con i consignori della linea di Castevoli.\nI marchesi sovrani furono\nSi ramificarono molto, sopravvivendo alla fine del feudalesimo, ed esistono tuttora in varie linee. Di esse alcune hanno avuto proprie signorie e un'identit\u00e0 separata. Si ricordano:\nMalaspina di Preg\u00f2la.\nTrassero origine da \"Alberto\" (morto nel 1298), figlio di Corrado \"l'Antico\". Ebbero il feudo di Preg\u00f2la (frazione di Brallo di Pregola) con un vasto territorio sul lato sinistro della Val Trebbia (il fiume divideva i loro feudi da quelli del ramo di Mulazzo), a monte di Bobbio. \nNel 1304 Corradino Malaspina signore della rocca di Carana (Corte Brugnatella) (non compresa nella donazione del Barbarossa, ma donata in feudo dall'abate di Bobbio Rainerio in cambio del diritto di riscuotere il pedaggio sulla strada della Val Trebbia) d'accordo con \"Visconte Pallavicino\" e l'Abate di Bobbio \"Guido\" prende Bobbio e la trasform\u00f2 in una signoria costruendovi l'attuale castello; nel 1341 i Visconti di Milano si impossessarono di Bobbio e di Corte Brugnatella, togliendogli la rocca di \"Carana\" e distruggendo il \"Castello nero\" (dal colore delle pietre) ma lasciando la torre di guardia sul Bricco (805 m), dopo il 1347, quando mor\u00ec Corradino, il feudo venne ridato ai figli, ma nel 1361 lo dovettero cedere sempre ai Visconti e poi nel 1436 pass\u00f2 ai Dal Verme divenuti Conti di Bobbio e Voghera; inoltre gli fu tolta la zona dell'antica parrocchia di \"San Cristoforo\" nella Valle del Carlone, rimanendogli solo \"Dezza\" che era sempre nella parrocchia di San Cristoforo e dandola ai Malaspina di Preg\u00f2la. \nCon una prima divisione nel 1347 si staccarono i feudi di \"Prato\" (frazione di Cantalupo Ligure, nella Val Borbera, adiacente alla Val Trebbia) e di Corte Brugnatella, che ebbero breve vita. Nella successiva divisione del 1453 si determinarono i quattro \"quartieri\" del marchesato di Pregola, ognuno infeudato a un distinto ramo della famiglia. Questi rami furono dunque:\nLinea dello Spino Fiorito.\nDa tre nipoti e un figlio superstite del capostipite Obizzo Malaspina detto \"Obizzino\", per divisione attuata nel 1275, ebbero origine quattro ulteriori linee.\nMalaspina di Varzi.\nDiscesero da \"Azzolino\", nipote di \"Obizzino\" e figlio di Isnardo, che mor\u00ec prima della divisione del 1275; Azzolino ebbe in comune con il fratello Gabriele un terzo delle signorie del nonno Obizzino, parte in Lunigiana e parte in Lombardia, e successivamente, in accordo col fratello, tenne per s\u00e9 i soli feudi lombardi, localizzati in valle Staffora attorno a Varzi. Il Marchesato di Varzi fu diviso tra i tre figli di Azzolino: la linea di \"Isnardo\", che possedeva Menconico, si estinse nel XV secolo, le altre due invece sopravvissero:\nMalaspina di Fivizzano.\nDiscesero da Gabriele, nipote di Obizzino e figlio di Isnardo, che mor\u00ec prima della divisione del 1275; Gabriele ebbe in comune con il fratello Azzolino un terzo delle signorie del nonno Obizzino, parte in Lunigiana e parte in Lombardia, e successivamente, in accordo col fratello, tenne per s\u00e9 i soli feudi in Lunigiana, consistenti nel castello della \"Verrucola\" presso Fivizzano, e dei territori circostanti nella Lunigiana orientale. Dei tre figli di Gabriele, Isnardo lasci\u00f2 una discendenza che si estinse nel XV secolo, lasciando Fivizzano alla Repubblica di Firenze di cui erano alleati, e determinando quindi la presenza fiorentina prima e toscana poi in Lunigiana (la futura \"Lunigiana Granducale\" contrapposta a quella malaspiniana e poi modenese); \"Spinetta Malaspina\" si mise al servizio di Verona e acquist\u00f2 il feudo di Fosdinovo, dopodich\u00e9, non avendo figli naturali, la sua discendenza si chiuse coi suoi figli; i discendenti di Azzolino ebbero Fosdinovo e diedero origine alla linea dei Malaspina di Fosdinovo, la pi\u00f9 importante della casata, vicari imperiali in Italia, da cui discese Antonio Alberico I Malaspina, che, come marchese di Fosdinovo, ottenne Massa nel 1441. A lui successe il figlio Giacomo I Malaspina (?-1481) che alla signoria su Massa aggiunse quella su Carrara e territori limitrofi. Il figlio Alberico cacci\u00f2 dallo stato il fratello Francesco e la sua prole, privandoli di ogni diritto, lasciando come unica erede la figlia Ricciarda sposata a Lorenzo Cibo, da cui discesero i Cybo-Malaspina, successivi marchesi, principi e duchi di Massa e Carrara.\nQuesto ramo della famiglia ebbe poi vari rami collaterali, tra cui:\nMalaspina di Fosdinovo.\nDiscesero da \"Galeotto\" (morto nel 1367), figlio di \"Azzolino\". Spinetta Malaspina nel 1340 consolid\u00f2 il proprio \"Stato\" garantendone la signoria per i secoli successivi. Il marchesato come sovranit\u00e0 autonoma si costitu\u00ec nel 1367 e si estese su Viano, Castel dell'Aquila, Gragnola (1646), Cortila, Pulica, Giucano, Ponzanello, Tendola, Marciaso e Posterla, Caniparola. \"Gabriele\" figlio di Antonio Alberico I di Fosdinovo, resse il feudo avito di Fosdinovo, lasciando ai fratelli gli altri possedimenti.\nNel 1529 gli venne riconosciuta la carica ereditaria di vicario imperiale per i feudi italiani e nel 1666 l'imperatore gli concesse il diritto di zecca. L'ultimo marchese sovrano, Carlo Emanuele, si dimostr\u00f2 favorevole all'abolizione dei feudi imperiali in Italia, aderendo al decreto napoleonico del 2 luglio 1797; la famiglia Torrigiani-Malaspina \u00e8 ancora proprietaria del castello fosdinovese.I marchesi sovrani furono:\nMalaspina di Olivola.\nTrassero origine da \"Francesco\", figlio di \"Bernab\u00f2\" e nipote di \"Obizzino\". Nella divisione del 1275 ebbe terre sia in Lunigiana (incentrate sul castello di Olivola, frazione di Aulla) sia in Lombardia (comprendenti il castello di \"Pizzocorno\", frazione di Ponte Nizza). Tutti i discendenti furono assassinati nel 1413 nel castello di Olivola. I loro feudi furono spartiti tra gli altri rami della famiglia (Fosdinovo e Godiasco).\nOlivola venne dato alla linea di Gragnola e alla sua estinzione pass\u00f2 ad Alberico I di Fosdinovo ed al figlio Gabriele IV (-1485) che lo lasci\u00f2 al figlio Giovan Battista. Fu ereditato dal figlio Lazzaro che dal 1525 cre\u00f2 una nuova linea autonoma fino all'abolizione dei feudi imperiali del 1797 (vedi sopra).\nMarchesi sovrani:\nMalaspina di Godiasco.\nDiscesero da \"Alberto\", figlio di \"Obizzino\", che nella divisione del 1275 coi nipoti ebbe feudi sia in Lunigiana sia in Lombardia, incentrati sui castelli di Filattiera (per cui furono inizialmente detti anche \"Malaspina di Filattiera\", titolo poi rimasto solo a una linea) e di Oramala (frazione di Val di Nizza), cui successivamente subentr\u00f2 il borgo di Godiasco come centro principale della famiglia. \nNel 1743 si form\u00f2 la Provincia di Bobbio sotto il marchesato di Bobbio (dal 1516) sotto i Savoia e sotto il mandamento di Varzi, che racchiuse i territori.\nAttraverso \"Nicol\u00f2\" detto \"Marchesotto\", figlio di Alberto, e ai suoi cinque figli, derivarono le cinque linee della famiglia, che ebbero tutte quante feudi sia in Lunigiana sia nel marchesato di Godiasco\nin Lombardia (Oltrep\u00f2 Pavese):"}
{"id": "428079", "revid": "227211", "url": "https://it.wikipedia.org/wiki?curid=428079", "title": "RSA-110", "text": ""}
{"id": "428083", "revid": "767487", "url": "https://it.wikipedia.org/wiki?curid=428083", "title": "Clive Bunker", "text": "Fu il primo batterista del gruppo storico \"rock\" dei Jethro Tull. Ha contribuito ai primi 4 album del gruppo, compreso \"Aqualung\", abbandonando la band nel 1972 per dedicarsi a pieno alla vita familiare e ad altre professioni.\nNel 1974, tuttavia, Bunker entr\u00f2 a far parte dei Blodwyn Pig, la band formata da Mick Abrahams dopo il suo abbandono dei Jethro Tull nel 1969.\nClive si \u00e8 unito con la Manfred Mann's Earth Band nel 1991 quando il gruppo si \u00e8 riformato, sino all'ultimo tour con loro del 1993. Egli ha anche lavorato nell'album della Earth Band \"Soft Vengeance\".\nOggi Clive rimane un musicista molto ricercato per le session, con molti crediti a suo nome."}
{"id": "428084", "revid": "1543377", "url": "https://it.wikipedia.org/wiki?curid=428084", "title": "Margherita Sarfatti", "text": "Si form\u00f2 sugli scritti di John Ruskin leggendo Marx, Turati e Anna Kuliscioff. Nel 1898 spos\u00f2 giovanissima, a dispetto della famiglia, l'avvocato socialista Cesare Sarfatti dal quale ebbe tre figli. Conobbe il giovane Benito Mussolini e tra i due inizi\u00f2 una relazione dalla quale Mussolini ricevette aiuto nella sua affermazione sociale. Margherita, di fede ebraica, si convert\u00ec al cattolicesimo nel 1928. Il rapporto con Mussolini lentamente si deterior\u00f2, ma con l'approvazione delle leggi razziali la sua fuga dall'Italia non venne impedita. All'estero continu\u00f2 a mantenere interesse per la cultura italiana, ma divenne meno visibile rispetto al periodo precedente. Ritorn\u00f2 in patria solo alla fine del secondo conflitto mondiale. \nBiografia.\nUltima di quattro figli, nacque da una ricca e nota famiglia ebraica. Il padre, Amedeo Grassini, era una personalit\u00e0 di grandissimo spicco: avvocato e amico del patriarca di Venezia Giuseppe Sarto (il futuro papa Pio X), condusse, con Giuseppe Musatti, una fiorente carriera imprenditoriale: fondatore della prima societ\u00e0 di vaporetti di Venezia (citt\u00e0 di cui era consigliere comunale), costitu\u00ec anche un gruppo finanziario per avviare la trasformazione del Lido in localit\u00e0 turistica. Il prestigio dei Grassini crebbe ulteriormente quando lasciarono il Ghetto per trasferirsi nello storico palazzo Bembo, sul canal Grande (1894). La madre si chiamava Emma Levi, cugina di Giuseppe Levi, padre della scrittrice Natalia Ginzburg.\nMargherita, gi\u00e0 di sua natura assai dotata intellettualmente, ebbe un'ottima istruzione, imparando correntemente quattro lingue. Fu educata in casa e pot\u00e9 usufruire di insegnanti quali Antonio Fradeletto, Pietro Orsi e Pompeo Gherardo Molmenti. Grazie alla posizione del padre, ebbe inoltre modo di conoscere personalmente numerosi letterati quali Israel Zangwill, Gabriele D'Annunzio e i Fogazzaro (Giuseppe e Antonio). \nFu Antonio Fogazzaro ad avvicinarla al cristianesimo. Comunque, anche dopo la conversione Sarfatti mantenne sempre il proprio ebraismo, come retaggio puramente culturale, \u00abcome bagaglio dottrinale e intellettuale da sfruttare\u00bb. Ebbe un approccio personale col cristianesimo adogmatico e liberale di Fogazzaro, del quale ammir\u00f2 soprattutto la critica del positivismo e dello scientismo, il suo misticismo e l\u2019irrazionalismo volontarista, capace di coniugare tradizione e modernit\u00e0, posizioni che si confacevano con la sua indole e che l'avevano spinta ad allontanarsi dall'ortodossia ebraica.\nImpegno culturale.\nNel 1898 sposa l'avvocato Cesare Sarfatti, militante socialista, e ne assume il cognome, con cui firmer\u00e0 tutte le sue opere. Nel 1902 si trasferisce a Milano, dove inizia a scrivere sull'\"Avanti! della domenica\". E nel 1909 \u00e8 assunta come responsabile della rubrica di critica d'arte dell'\"Avanti!\", organo di stampa del Partito socialista italiano. Tra il 1902 e il 1905 collabora con il periodico \"Unione femminile\", organo di stampa dell'omonima associazione, impegnata per l'emancipazione femminile. Studia il pensiero di Vilfredo Pareto, Georges Sorel, Bergson e Charles P\u00e9guy. Sarfatti era convinta che occorresse \u00abeducare attraverso l\u2019arte, la letteratura, le iniziative umantario-filantropiche.\nNel 1912 Anna Kuliscioff fonda e dirige la rivista \"La difesa delle lavoratrici\" alla quale sono chiamate a collaborare le donne socialiste italiane; anche Sarfatti si rende disponibile a fornire il suo contributo sia con articoli, sia con sovvenzioni personali in denaro. Nello stesso anno incontra Benito Mussolini, allora dirigente del PSI e in procinto di divenire direttore de L'Avanti!, e nasce tra i due una relazione che si trasformer\u00e0 in un sentimento pi\u00f9 profondo, durato vent'anni. Tale sentimento porter\u00e0 Sarfatti sempre pi\u00f9 vicina alle posizioni di Mussolini in qualsiasi modo queste si evolvano fino a divenire, nel 1918, redattrice de \"Il Popolo d'Italia\", quotidiano fondato e diretto dal futuro dittatore.\nIl 28 gennaio 1918 suo figlio Roberto, volontario nella prima guerra mondiale, caporale nel VI Reggimento Alpini, viene ucciso, non ancora diciottenne, nel corso di un assalto sul Col d'Ecchele, sull'altopiano di Asiago, durante la prima Battaglia dei Tre Monti. A ricordo dell'episodio, per il quale al giovane verr\u00e0 conferita una medaglia d'oro al valor militare, Margherita fa erigere sul luogo dove Roberto era morto un monumento funebre, opera dell'architetto Terragni.\nIl suo salotto milanese intorno agli anni venti \u00e8 frequentato da molti intellettuali ed artisti. Il salotto era uno dei pi\u00f9 esclusivi della citt\u00e0, al numero 93 di corso Venezia, che Sarfatti mirava a riportare a un ruolo di centralit\u00e0 culturale a livello nazionale. In questa direzione, in questo centro accoglie il gruppo futurista, letterati come Massimo Bontempelli con Ada Negri, la coppia di scultori Medardo Rosso e Arturo Martini. Talvolta interviene lo stesso Mussolini. \nNello stesso periodo diviene direttrice editoriale di \"Gerarchia\", la rivista di teoria politica fondata da Benito Mussolini. Nel 1922 fonda con il gallerista Lino Pesaro e gli artisti Anselmo Bucci, Leonardo Dudreville, Achille Funi, Gian Emilio Malerba, Pietro Marussig, Ubaldo Oppi e Mario Sironi il cosiddetto \"Gruppo del Novecento\", le cui opere vengono esposte per la prima volta nel 1923 alla galleria Pesaro di Milano. A causa della sua adesione al fascismo - sancita nel 1925 dalla sottoscrizione al Manifesto degli intellettuali fascisti - alcuni artisti si allontanano, non condividendo il progetto di Sarfatti di contribuire alla nascita di una cosiddetta \"arte fascista\". \nTuttavia, nonostante le polemiche, nell\u2019ambito della XCIII Esposizione degli Amatori e Cultori di Belle Arti di Roma organizza la successiva mostra dal titolo \"Dieci artisti del Novecento italiano\" (Roma, 1927), nella quale fa esporre i principali pittori romani, fra i quali Bartoli, Ceracchini, Guidi, Socrate, Trombadori, Luigi Trifoglio. Alla mostra non mancano di partecipare tutti i maggiori artisti italiani.\nDivenuta vedova nel 1924, Sarfatti si dedica alla stesura di una biografia di Mussolini. Il testo - rivisto accuratamente dallo stesso Mussolini - \u00e8 dapprima pubblicato nel 1925 in Inghilterra col titolo \"The Life of Benito Mussolini\" e l'anno successivo in Italia col titolo \"Dux\". Per la notoriet\u00e0 del personaggio e per la familiarit\u00e0 dell'autrice con il dittatore, il libro ha un enorme successo di vendite (un milione e mezzo di copie vendute solo in Italia e 17 edizioni) e verr\u00e0 tradotto in 18 lingue, compreso il turco e il giapponese. Per quanto discreta (e non esclusiva), la relazione tra Sarfatti e Mussolini continua nel decennio successivo, fatta di incontri segreti a Palazzo Venezia, non mancando di suscitare in pi\u00f9 di un'occasione le gelosie di Rachele Mussolini. Nel 1929 Margherita Sarfatti si trasferisce a Roma con i figli. Nel 1932 per\u00f2, Mussolini fa un improvviso voltafaccia e la scrittrice viene allontanata dal \"Popolo d'Italia\"; cerca un nuovo giornale e approda alla \"Stampa\" di Torino.\nEspatrio negli Stati Uniti.\nNel gennaio 1934 Sarfatti ottiene il passaporto e il permesso di espatriare. Lascia la direzione editoriale di \"Gerarchia\" e si reca negli Stati Uniti d'America per un lungo viaggio. \u00c8 accolta ufficialmente alla Casa Bianca da Eleanor Roosevelt con gli onori riservati alla moglie di un capo di Stato. Alla NBC spiega il fascismo. Ma i rapporti con Mussolini si deteriorano rapidamente in quegli anni, con la svolta intransigente della politica fascista. In una relazione in cui politica e passione furono sempre strettamente connessi, anche la separazione fu al tempo stesso politica e privata. Sarfatti si oppone all'avventura coloniale e all'alleanza con Hitler; Claretta Petacci ne prende il posto di prima amante. Nel 1936 Mussolini le fa intendere che non sarebbe stata pi\u00f9 ricevuta a Palazzo Venezia.\nCon la promulgazione delle leggi razziali nel 1938, Sarfatti si allontana dall'Italia. Si trasferisce dapprima a Parigi, ove tiene conferenze sulla letteratura. Ha rapporti con Jean Cocteau, reincontra Alma Mahler, che di lei disse: \"Quando la incontrai in Italia era una regina senza corona, ora \u00e8 una mendicante reale in esilio.\" Quindi cerca (inutilmente) di andare negli Stati Uniti; alla fine si rifugia, per sei anni, in Uruguay e Argentina, trascorrendo l'estate a Montevideo, dove l'attende il figlio Amedeo, e l'inverno a Buenos Aires e scrivendo per alcuni giornali delle due capitali, divise dall'immenso R\u00edo de la Plata. Qui stringe amicizia con il pittore Emilio Pettoruti, le scrittrici (sorelle) Victoria e Silvina Ocampo e il giornalista Natalio Botana. In Sudamerica comincia a scrivere anche le sue memorie (tuttora inedite), una rivisitazione del suo \"Dux\" e dei suoi vent'anni trascorsi a fianco di Mussolini. Inizialmente il titolo avrebbe dovuto essere \"Mea culpa\", poi trasformato in \"My fault\". \nLa sorella Nella Grassini Errera, rimasta in Italia, \u00e8 deportata con il marito e muore ad Auschwitz.\nRitorno in Italia.\nMargherita Sarfatti rientra in Italia solo nel 1947, a guerra finita e con il ripristino delle libert\u00e0 democratiche. \nAl ritorno pubblica il libro di memorie \"Acqua passata\", nel 1955. Vive appartata nella sua villa di Cavallasca, presso Como, sino alla morte, avvenuta all'et\u00e0 di ottantun anni, nel 1961. L'archivio di Margherita Sarfatti \u00e8 conservato all'Archivio del '900 del Mart di Rovereto.\nRiconoscimenti.\nA Margherita Sarfatti Ada Negri dedic\u00f2 la sua prima raccolta di prose, \"Le solitarie\"."}
{"id": "428090", "revid": "1272592", "url": "https://it.wikipedia.org/wiki?curid=428090", "title": "Volvariella bombycina", "text": "\"Volvariella bombycina\" (Schaeff.) Singer, Lilloa 22: 401 (1951) [1949].\nLa Volvariella bombycina \u00e8 un fungo basidiomicete appartenente alla famiglia Pluteaceae.\nNonostante si tratti di una specie un po' rara, in alcune zone d'Italia \u00e8 reperibile senza grandi difficolt\u00e0.\nDescrizione della specie.\nCappello.\nDa ovoidale a convesso, bianco, poi ocraceo, ricoperto di fibrille e squame pi\u00f9 scure, generalmente umbonato, da 5 a 20\u00a0cm di diametro.\nGambo.\n7-10 x 0,5-2\u00a0cm, slanciato, robusto, carnoso, con la base del piede bulbosa, bianco e liscio.\nLamelle.\nFitte, libere al gambo, da biancastre a rosee e poi brunastre.\nVolva.\nAmpia e alta, brunastra.\nCarne.\nTenera e bianca.\nSpore.\nRosa-ocracee in massa, ellittiche, lisce, 7-10 x 5-6 \u00b5m.\nHabitat.\nSpecie abbastanza rara, fruttifica su legno di latifoglie in decomposizione, in estate-autunno. \nCommestibilit\u00e0.\nDiscreta, previa cottura; consigliabile consumarla nel misto. Di sospetta tossicit\u00e0 se consumata cruda o poco cotta.\nSicuramente una delle specie pi\u00f9 belle e rappresentative del vasto regno dei funghi.\nEtimologia.\nDal latino \"bombix\" = baco da seta, per la presenza delle ornamentazioni setacee sul cappello."}
{"id": "428097", "revid": "1543377", "url": "https://it.wikipedia.org/wiki?curid=428097", "title": "Gelosia", "text": "La gelosia (dal latino \"zelosus\", aggettivo di z\u0113lus passando per il greco \u03b6\u03b7\u03bbo\u03c2 (zelos), zelo, emulazione, brama, desiderio) \u00e8 un sentimento umano. Assume nel tempo il significato di timore che un rivale ottenga l'affetto di qualcuno a noi caro. A volte si confonde con l'invidia.\nLa gelosia \u00e8 una tipica esperienza nei rapporti umani, ed \u00e8 stata osservata in bambini di appena cinque mesi. Alcuni ricercatori sostengono che la gelosia \u00e8 presente in tutte le culture. Tuttavia, altri affermano che la gelosia \u00e8 un'emozione specifica della cultura.\nDescrizione.\nCause e conseguenze.\nLa \"gelosia\" \u00e8 un sentimento di ansia, sospetto, possessivit\u00e0, umiliazione e incertezza dell'essere umano, causata dal timore di perdere o non ottenere l'affetto della persona amata.\nTipi e persone coinvolte.\nSi distingue una \"gelosia infantile\" , ad esempio la gelosia per il nuovo fratellino , e una \"gelosia adulta\" o \"sessuale\". Secondo Freud il sentimento della gelosia non \u00e8 rivolto solo alla persona che si teme di perdere, ma ad una terza persona, quella verso cui si sente rivalit\u00e0.\nEsiste anche una gelosia che riguarda il passato sentimentale e sessuale del partner che prende il nome di gelosia retroattiva.\nTeorie.\nLe persone non esprimono la gelosia attraverso una singola emozione o un singolo comportamento. Esprimono invece la gelosia attraverso diverse emozioni e comportamenti, il che rende difficile formulare una definizione scientifica di gelosia. Gli scienziati invece definiscono la gelosia con parole loro, come illustrato dai seguenti esempi:\nQueste definizioni di gelosia condividono due temi fondamentali. Primo, tutte le definizioni implicano una triade composta da un individuo geloso, un partner e una percezione di una terza parte o di un rivale. Secondo, tutte le definizioni descrivono la gelosia come una reazione a una minaccia percepita alla relazione tra due persone o una diade. Le reazioni gelose in genere coinvolgono emozioni e/o comportamenti avversivi che si presume siano protettivi per le loro relazioni di attaccamento. Questi temi costituiscono il significato essenziale della gelosia nella maggior parte degli studi scientifici.\nIn psicologia.\nLa gelosia comporta un intero \"episodio emotivo\", compresa una complessa \"narrazione\": le circostanze che portano alla gelosia, la gelosia stessa come emozione, qualsiasi tentativo di autoregolamentazione, azioni ed eventi successivi e la risoluzione dell'episodio. La narrazione pu\u00f2 provenire da fatti, pensieri, percezioni, ricordi, ma anche immaginazione, assunti e ipotesi. Pi\u00f9 la societ\u00e0 e la cultura contano nella formazione di questi fattori, pi\u00f9 la gelosia pu\u00f2 avere un'origine sociale e culturale. Al contrario, Goldie mostra come la gelosia possa essere uno \"stato cognitivamente impenetrabile\", in cui l'educazione e la credenza razionale sono molto poco importanti.\nUna possibile spiegazione dell'origine della gelosia proviene dalla psicologia evoluzionista: secondo questa prospettiva, l'emozione si \u00e8 evoluta al fine di massimizzare il successo dei nostri geni: la gelosia sarebbe un'emozione basata biologicamente, selezionata per favorire la certezza sulla paternit\u00e0 della propria progenie. Un comportamento geloso, negli uomini, \u00e8 diretto ad evitare il tradimento sessuale e un conseguente spreco di risorse e sforzi nel prendersi cura della prole di qualcun altro. Ci sono, in aggiunta, spiegazioni culturali o sociali sull'origine della gelosia. Secondo uno, la narrazione da cui deriva la gelosia pu\u00f2 essere in gran parte prodotta dall'immaginazione. L'immaginazione \u00e8 fortemente influenzata dall'ambiente culturale di una persona. Lo schema del ragionamento, il modo in cui si percepiscono le situazioni, dipende fortemente dal contesto culturale. \u00c8 stato suggerito altrove che la gelosia sia in realt\u00e0 un'emozione secondaria in reazione ai propri bisogni non soddisfatti, ovvero quei bisogni di attaccamento, attenzione, rassicurazione o qualsiasi altra forma di cura che altrimenti si supponeva sorgesse da quella relazione romantica primaria.\nMentre la psicologia \"mainstream\" considera l'eccitazione sessuale attraverso la gelosia una parafilia, alcuni autori sulla sessualit\u00e0 (Serge Kreutz, \"Instrumental Jealousy\") hanno sostenuto che la gelosia in dimensioni gestibili pu\u00f2 avere un effetto decisamente positivo sulla funzione sessuale e la soddisfazione sessuale. Gli studi hanno anche dimostrato che la gelosia a volte accresce la passione verso i partner e aumenta l'intensit\u00e0 del sesso appassionato.\nLa gelosia nei bambini e negli adolescenti \u00e8 stata osservata pi\u00f9 spesso in coloro che presentano bassa autostima, e pu\u00f2 evocare reazioni aggressive. Uno di questi studi ha suggerito che lo sviluppo di amici intimi pu\u00f2 essere seguito da insicurezza emotiva e solitudine in alcuni bambini, quando questi amici intimi interagiscono con gli altri. La ricerca di Sybil Hart, Ph.D., presso la Texas Tech University, indica che i bambini sono in grado di provare e manifestare la loro gelosia a sei mesi. I bambini hanno mostrato segni di sofferenza quando le loro madri hanno focalizzato la loro attenzione su una bambola realistica. Questa ricerca potrebbe spiegare perch\u00e9 i bambini e i bambini mostrano angoscia quando nasce un fratello, creando le basi per la rivalit\u00e0 tra fratelli.\nIn sociologia.\nGli antropologi hanno affermato che la gelosia varia da una cultura all'altra. L'apprendimento culturale pu\u00f2 influenzare le situazioni che scatenano la gelosia e il modo in cui viene espressa la gelosia. L'atteggiamento verso la gelosia pu\u00f2 anche cambiare all'interno di una cultura nel tempo. Ad esempio, l'atteggiamento nei confronti della gelosia \u00e8 cambiato sostanzialmente negli anni '60 e '70 negli Stati Uniti. Le persone negli Stati Uniti hanno adottato opinioni molto pi\u00f9 negative sulla gelosia. Man mano che uomini e donne diventavano pi\u00f9 uguali diventava meno appropriato o accettabile esprimere la propria gelosia.\nGelosia ossessiva.\nLa gelosia ossessiva \u00e8 una patologia mentale che porta a sospettare continuamente infedelt\u00e0 fittizie del proprio partner, viene chiamata anche Sindrome di Otello."}
{"id": "428100", "revid": "287204", "url": "https://it.wikipedia.org/wiki?curid=428100", "title": "Azione collettiva", "text": "Unazione collettiva (in inglese \"class action\"), \u00e8 un'azione legale condotta da uno o pi\u00f9 soggetti che, membri di una determinata categoria, chiedono che la soluzione di una questione comune di fatto o di diritto avvenga con effetti \"ultra partes\" per tutti i componenti presenti e futuri della categoria.\nCaratteristiche.\nGli altri soggetti della medesima possono chiedere di non avvantaggiarsi dell'azione altrui (esperendone una propria) esercitando il diritto di \"opt-out\", oppure possono rimanere inerti, avvantaggiandosi dell'eventuale azione legale e dell'attivit\u00e0 processuale che ne scaturisca ad opera altrui, che avviene sulla base del modello rappresentativo. Con l'azione collettiva si possono anche esercitare pretese risarcitorie, ad esempio nei casi di illecito plurioffensivo, ma lo strumento oltre alle funzioni di deterrenza realizza anche vantaggi di economia processuale e di riduzione della spesa pubblica. L'azione collettiva \u00e8 uno strumento spesso utilizzato dai cittadini per tutelarsi ed ottenere risarcimenti nei confronti delle multinazionali, in quanto la relativa sentenza favorevole avr\u00e0 poi effetto o potr\u00e0 essere fatta valere da tutti i soggetti che si trovino nell'identica situazione dell'attore.\nLa particolarit\u00e0 del modello statunitense di tutela dei consumatori si incentra soprattutto su due aspetti: la possibilit\u00e0 di ricorrere ad un'azione collettiva a fini risarcitori e quella di ottenere i cosiddetti danni punitivi. \u00c8 un meccanismo processuale che consente di estendere i rimedi concessi a chi abbia agito in giudizio ed abbia ottenuto riconoscimento delle proprie pretese a tutti gli appartenenti alla medesima categoria di soggetti che non si siano attivati. \u00c8 quindi ammesso al risarcimento anche chi agisce in giudizio dopo le sentenze concludono l'azione collettiva, ed \u00e8 ammesso sia al risarcimento del danno che alla quantificazione dei danni punitivi. L'azione collettiva nasce dall'esigenza di consentire, per ragioni di giustizia, di economia processuale e di certezza del diritto, a chi si trovi in una determinata situazione di beneficiare dei rimedi che altri, avendo agito in giudizio ed essendo risultati vittoriosi, possono esercitare nei confronti del convenuto. Nel modello anglosassone, singoli cittadini studi legali possono promuovere azioni collettive, e la legittimazione ad agire non \u00e8 limitata a singolo soggetti istituzionali qualificati dalla legge, come le associazioni dei consumatori.\nL'azione collettiva deve conciliarsi col diritto di difesa del singolo cittadino. Nel diritto statunitense il ricorrente deve essere informato del suo diritto di non aderire all'azione collettiva in tutte le fasi del procedimento, dall'avvio alla sentenza. Qualora il risarcimento risultasse penalizzante, il ricorrente conserva il diritto di rifiutare e intraprendere un'azione individuale.\nDiversamente, l'azione collettiva potrebbe essere strumentalizzata da ricorrenti che, promuovendo l'azione per primi in accordo alla controparte, accettano risarcimenti o transazioni di minimo importo, vincolanti anche per gli altri ricorrenti.\nNel mondo.\nItalia.\nLe proposte di legge iniziali.\nIl primo tentativo del Parlamento italiano di tutelare collettivamente i consumatori avvenne durante la XIV Legislatura (maggio 2001 - aprile 2006) con il progetto di legge di iniziativa parlamentare C. 3838 a firma del deputato Bonito (Democratici di Sinistra-L'Ulivo) e altri. Il progetto di legge non si prefiggeva di istituire la figura giuridica delle azioni collettive, ma si limitava a modificare un articolo della legge n. 281 del 30 luglio 1998 per prevedere \u00abil risarcimento dei danni e la restituzione di somme dovute direttamente ai singoli consumatori e utenti interessati, in conseguenza di atti illeciti plurioffensivi [...] che ledono i diritti di una pluralit\u00e0 di consumatori e di utenti\u00bb. Nonostante l'impalpabilit\u00e0 dell'intervento legislativo e la sua approvazione pressoch\u00e9 unanime da parte della Camera dei deputati il 21 luglio 2004 (votanti 445, favorevoli 437, contrari 8, astenuti 1) l'iter parlamentare si aren\u00f2 al Senato, dove non fu nemmeno avviato l'esame da parte delle commissioni competenti di Giustizia e Industria-Commercio-Turismo. Il progetto prevedeva, all'articolo 2, la legittimazione attiva oltre alle associazioni di consumatori del Cncu, anche alle associazioni di investitori.\nNella XV legislatura, presso la II Commissione Giustizia della Camera dei deputati, vennero all'esame vari progetti e disegni di legge atti ad introdurre nell'ordinamento giuridico italiano l'azione collettiva risarcitoria a tutela di consumatori e utenti. Analizzando i testi in esame \u00e8 possibile suddividere le proposte parlamentari in due tipologie distinte: disegni di legge (DDL) del Governo e simili e proposte di legge (PDL) concorrenti.\nDDL del Governo e simili:\nOltre al disegno di legge C. 1495 a firma dei ministri Bersani, Mastella e Padoa Schioppa presentato il 27 luglio 2006 dal Governo Prodi si sono aggiunti altri progetti di legge ad iniziativa parlamentare a firma Maran (1289), Buemi (1662) e Crapolicchio (1883). Queste proposte per l'introduzione delle azioni collettive nell'ordinamento italiano prevedono l'inserimento di un nuovo articolo, il 140 bis, all'interno del codice del consumo. Tutti questi disegni di Legge, pur dichiarando di ispirarsi al testo approvato alla Camera nella precedente legislatura, da un lato ampliano l'ambito di applicazione agli illeciti extracontrattuali non prettamente consumeristici (e non precedentemente previsti), dall'altro omettono di prevedere la legittimazione attiva a favore delle associazioni di investitori, motivo per cui il Sindacato Italiano per la Tutela dell'Investimento e del risparmio (SITI) si \u00e8 fatto sin dal luglio 2006 promotore di un coordinamento delle associazioni esponenziali di tutela di interessi collettivi specifici escluse dal DDL 1495 Bersani sull'azione collettiva.\nPDL concorrenti:\nI PDL Fabris (1330), Poretti-Capezzone (1443), Pedica (1834) e Grillini (1882) da un lato considerano insufficiente limitare la legiferazione per le azioni collettive all'interno di un unico articolo proponendo una legge ad hoc, dall'altro lato attingono maggiori elementi dalla legislazione statunitense che la proposta governativa omette. Queste proposte sono considerate pi\u00f9 coerenti sia da numerose associazioni per la difesa dei diritti di investitori e di consumatori come SITI, ADUC, SOS UTENTI, sia da numerose organizzazioni extraparlamentari (come i meetup di Beppe Grillo). Numerose petizioni popolari, e tra queste quella del Coordinamento promosso dal SITI chiedono al Governo di promulgare una legge che rispetti il diritto di ogni cittadino di adire vie legali tramite azione collettiva e di non riservare questo diritto ai soli enti riconosciuti dal Governo, come invece prevede il DDL governativo.\nTutte le proposte furono all'esame della II Commissione Giustizia della Camera dei deputati che ha svolto l'iter preliminare della presentazione dei PDL a cura del relatore Alessandro Maran (L'Ulivo) e una serie di audizioni informali di varie associazioni rappresentanti consumatori (ADOC, ADUC, SITI, Adiconsum, ADUSBEF, ecc.) e soggetti del mondo economico (Confindustria, Federfarma, ANIA, ecc.). I deputati dell'opposizione non hanno n\u00e9 presentato un proprio progetto di legge, n\u00e9 risultano co-firmatari dei PDL esistenti.\nIl loro iter non si concluse, ma il contenuto di quelle proposte riemerse nel corso della discussione al Senato della Repubblica della legge finanziaria per il 2008: il 15 novembre 2007, fu approvato l'emendamento 53.0.200 (testo 3), a firma dei senatori del Movimento Unione Democratica per i Consumatori, Manzione e Bordon, che introduceva per la prima volta l'azione collettiva nell'ordinamento giuridico italiano.\nLa disciplina dell'azione collettiva risarcitoria a tutela degli interessi dei consumatori, col voto conforme dell'Assemblea della Camera, divenne quindi legge; essa avrebbe dovuto acquistare efficacia a partire dal 1\u00ba luglio 2009.\nLa disciplina attuale.\nTale tipo di azione legale \u00e8 stato introdotto dalla legge 24 dicembre 2007 n. 244 (legge finanziaria 2008) L'art. 49 della legge 23 luglio 2009 n. 99 - modificando il codice del consumo - (d.l.vo 6 settembre 2005, n. 206), ha esteso la possibilit\u00e0 di esperire l'azione anche ai consumatori individuali, non pi\u00f9 quindi solo dalle associazioni dei consumatori.\nIn particolare, con l'art. 140-bis del codice del consumo \u00e8 stata cos\u00ec disciplinata l'azione di classe per l'accertamento della responsabilit\u00e0 e per la condanna al risarcimento del danno e alle restituzioni. Essa pu\u00f2 essere proposta con atto di citazione al tribunale competente dal singolo cittadino, da un comitato o da un'associazione di consumatori.\nSe pi\u00f9 soggetti si aggregano e presentano gli stessi illeciti e gli stessi fatti, le procedure vengono riunite. Il nuovo emendamento toglie alle associazioni dei consumatori l'esclusivit\u00e0 nel promuovere l'azione, prevista invece nella vecchia versione della legge. Il giudice ha facolt\u00e0 di fissare l'importo minimo dei risarcimenti, valido non solo per chi ha presentato il ricorso con la \"class action\", ma per quanti agiscono in giudizio successivamente alle sentenze dell'azione collettiva, ottenendo dal giudice l'assimilazione della causa individuale all'azione collettiva.\nPer \"consumatore\" si intende la persona fisica che agisce per scopi estranei all'attivit\u00e0 imprenditoriale, commerciale, artigianale o professionale eventualmente svolta. Sono dunque esclusi dalla normativa i diritti delle persone giuridiche e dei professionisti.\nLa legge esclude il danno punitivo, limitando il risarcimento al solo riconoscimento dei danni subiti, senza prevedere una penalit\u00e0, anche devoluta allo Stato, per la violazione delle norme e i casi di recidiva. Tuttavia, il risarcimento del danno ammesso \u00e8 inteso in senso lato, non limitato al solo danno materiale, ma anche morale, esistenziale o di immagine, e quindi afferente a un importo che pu\u00f2 essere sensibilmente maggiore e penalizzante rispetto a quanto introitato attraverso pratiche illecite.\nResta la non-appellabilit\u00e0 delle sentenze di primo grado favorevoli alle imprese, che escludono la responsabilit\u00e0 civile delle imprese e respingono le richieste di risarcimento. La norma, di dubbia costituzionalit\u00e0, consente alle societ\u00e0 di accordarsi, promuovere e perdere un'azione collettiva preventiva, in modo da precludere ai consumatori la libert\u00e0 di azione in giudizio.\nDopo tre gradi di giudizio e sentenza di Cassazione favorevole ai consumatori che hanno promosso la \"class action\", la legge obbliga i singoli consumatori ad avviare una seconda causa civile individuale con relativi nuovi tre gradi di giudizio, per ottenere quanto loro spetta, tramite l'esecuzione forzata di quelle relative alla causa collettiva. Se il consumatore perde la causa, pu\u00f2 essere obbligato a pagare la pubblicizzazione della sentenza e citato in giudizio per il risarcimento dei danni di immagine alla controparte.\nIl d.lgs. 20 dicembre 2009 n. 198 ha anche introdotto nell'ordinamento italiano l'azione collettiva per l'efficienza delle amministrazioni e dei concessionari di pubblici servizi. Quest'ultimo tipo di azione pu\u00f2 essere esercitato contro una PA o un concessionario di pubblico servizio se derivi una lesione diretta, concreta ed attuale dei propri interessi, dalla violazione di termini o dalla mancata emanazione di atti amministrativi generali obbligatori e non aventi contenuto normativo da emanarsi obbligatoriamente entro un termine fissato da una legge o da un regolamento, dalla violazione degli obblighi contenuti nelle carte di servizi ovvero dalla violazione di standard qualitativi ed economici.\nNella legislazione italiana, una volta che \u00e8 stata promossa l'azione collettiva, analogo procedimento non pu\u00f2 essere promosso da altri soggetti in nessuna sede giurisdizionale. Dopo un esito negativo, non \u00e8 possibile l'avvio di un'analoga causa collettiva, fatto salvo il diritto di appello dei ricorrenti, singolarmente o proseguendo l'azione collettiva.\nLe proposte di modifica.\nIl nuovo testo della proposta di legge n. 1335, approvata dalla Camera dei deputati, modifica la disciplina dell'azione di\nclasse a tutela degli interessi dei consumatori e degli utenti: essa sposta la disciplina dell'azione di classe dal codice del consumo al codice di procedura civile e potenzia lo strumento (allargandone il\ncampo d'applicazione tanto dal punto di vista soggettivo, quanto dal punto di vista oggettivo). \nA tal fine, la proposta conferma il sistema \"opt-in\" (in base al quale la sentenza produce effetti esclusivamente nei confronti\ndi coloro che hanno posto in essere una condotta processuale attiva di adesione al processo), ma vi aggiunge\nla possibilit\u00e0 dell\"opt-out\" e quella di aderire all'azione anche a\nseguito della sentenza che accoglie l'azione di classe e che indica i presupposti oggettivi per\nl'inserimento nella classe.\nStati Uniti d'America.\nL'introduzione della \"class action\" pu\u00f2 essere fatta risalire alle \"equity rules\" federali del 1912, ma un'affermazione pi\u00f9 \"organica\" si ebbe con la \"federal rule \"n. 23 del 1938. Essa delinea i quattro requisiti che la class action deve avere che sono:\nA questi vanno aggiunti ulteriori elementi quali la predominanza delle questioni generali su quelle personali e l'economicit\u00e0 dell'azione a fronte di altre azioni legali proponibili. A questo impianto di base sono stati apportate diverse modifiche negli anni, la pi\u00f9 importante \u00e8 la \"federal rule\" 23 del 1966.\nUnione Europea.\nLa direttiva dell'Unione Europea n. 98/27/CE del Parlamento europeo e del Consiglio europeo datata 19 maggio 1998 relativa a provvedimenti inibitori a tutela degli interessi del consumatori nell'Unione europea stabilisce che enti legittimati, quali ad esempio associazioni dei consumatori o autorit\u00e0 pubbliche indipendenti, sono autorizzate ad agire in giudizio per conto di un gruppo di persone danneggiate dalla condotta del convenuto. Esistono poi differenze tra gli Stati europei nel dotarsi di una legislazione particolare.\nNel cinema e nella televisione.\nNel film \"Erin Brockovich - Forte come la verit\u00e0\", tratto da una storia vera, si affronta il concetto di \"class action\" negli Stati Uniti.\nNella serie televisiva \"Better Call Saul\", redatta da Vince Gilligan, si parla di una \"class action\" contro una casa di riposo.\nNella serie televisiva statunitense \"Le regole del delitto perfetto\", nel corso di un memorabile doppio episodio, Olivia Pope e Annalise Keating uniscono le forze per portare all\u2019attenzione della Corte Suprema degli USA una \"class action\" riguardo alle condizioni dei detenuti nelle carceri degli Stati Uniti, la loro scarsa assistenza legale e il pregiudizio, spesso di natura razziale, che i giudici hanno avuto nei confronti degli imputati in molteplici processi terminati con verdetti di condanna anche senza disporre delle prove necessarie a cancellare il ragionevole dubbio."}
{"id": "428113", "revid": "287204", "url": "https://it.wikipedia.org/wiki?curid=428113", "title": "Dave Marsh", "text": "\u00c8 stato cofondatore del giornale musicale \"Creem\", ed \u00e8 stato editore per 15 anni presso la rivista \"Rolling Stone\". Attualmente scrive la rubrica \"Rock and Rap Confidential\", un editoriale musicale dai toni politici. \nMarsh \u00e8 passato alla storia soprattutto per essere stato il primo critico musicale ad utilizzare il termine \"punk rock\", nel caso specifico riferendosi a Question Mark And The Mysterians. Hanno fatto molto parlare di s\u00e9 anche le sue feroci critiche nei confronti dei Queen, da molti giudicate prevenute e motivate da un disprezzo personale nutrito dal giornalista, forse a causa della mancanza di testi a sfondo politico nelle loro canzoni (arriv\u00f2 a definirli \"il primo gruppo rock autenticamente fascista\").\nMarsh ha scritto inoltre numerosi libri e biografie di musicisti: \u00e8 conosciuto come il biografo ufficiale di Bruce Springsteen."}
{"id": "428114", "revid": "827882", "url": "https://it.wikipedia.org/wiki?curid=428114", "title": "Class action", "text": ""}
{"id": "428119", "revid": "767487", "url": "https://it.wikipedia.org/wiki?curid=428119", "title": "Glenn Cornick", "text": "Biografia.\nHa contribuito ai primi 3 album dei Jethro Tull, abbandonando la band quindi nel 1970 dopo l'uscita di \"Benefit\".\nNello stesso anno sposa Judy Wong, ragazza americana.\nIn quell'anno effettivamente era venuta a galla una sorta di incompatibilit\u00e0 di carattere fra Cornick e gli altri membri del gruppo i quali avevano uno stile di vita totalmente diverso dal suo, essendo Cornick pi\u00f9 incline per natura al divertimento e alla ribellione. Fu per queste ragioni che il manager Terry Ellis lo invit\u00f2 ad abbandonare la band non prima per\u00f2 di averlo aiutato a trovarne un'altra, i Wild Turkey, che ebbero un discreto successo all'epoca e comparvero anche come gruppo di supporto nei concerti dei Jethro Tull.\nIn seguito si spost\u00f2 a Berlino per poi stabilirsi negli Stati Uniti dove incontr\u00f2 Bob Welch, ex dei Fleetwood Mac, con cui lavor\u00f2 fino al 1977, anno in cui Cornick abbandon\u00f2 il mondo della musica per circa dieci anni, diventando manager di un'impresa alimentare.\nSuccessivamente Cornick fu impegnato musicalmente in diversi progetti lavorando anche con alcuni membri dei vecchi Wild Turkey con i quali pubblic\u00f2 altri 3 album.\nMuore a causa di un attacco di cuore il 29 agosto 2014 all'et\u00e0 di 67 anni."}
{"id": "428121", "revid": "1431409", "url": "https://it.wikipedia.org/wiki?curid=428121", "title": "Mike Appel", "text": "Fu rimpiazzato da Jon Landau, scatenando una dura battaglia legale per un contratto firmato dal cantante in cui era specificata una partnership per almeno 10 dischi. Il contratto fu sciolto a causa delle tattiche aggressive utilizzate da Appel che Springsteen non gradiva.\nAppel non riusc\u00ec ad uscirne vincitore, e perse il prestigio guadagnato nell'industria discografica."}
{"id": "428129", "revid": "121497990", "url": "https://it.wikipedia.org/wiki?curid=428129", "title": "Aberrazione della luce", "text": "L'aberrazione della luce (detta anche aberrazione astronomica o aberrazione stellare) \u00e8 lo spostamento apparente delle stelle sulla volta celeste, dovuta al moto di rivoluzione della Terra e al fatto che la velocit\u00e0 della luce \u00e8 finita.\nGeneralit\u00e0.\nLe prime osservazioni dell'aberrazione della luce stellare si devono all'astronomo inglese James Bradley, nel 1728. Bradley confront\u00f2 le posizioni apparenti di una stella abbastanza luminosa (Eltanin, \u03b3 Draconis) nell'arco di un anno. Estendendo le sue osservazioni ad altre stelle, si accorse che tutte descrivevano nel cielo una piccola ellisse, il cui asse maggiore era di 40\",50, mentre l'asse minore variava in funzione dell'altezza della stella sull'eclittica. \nIl semiasse maggiore dell'ellisse (20\",25) viene detto anche costante di aberrazione. \nPer capire meglio cosa sia in effetti, immaginiamo di passeggiare sotto la pioggia. Se, mentre ci muoviamo, guardiamo alla nostra destra o sinistra la pioggia venir gi\u00f9, noteremo che le gocce descrivono una traiettoria obliqua e provengono apparentemente da un punto del cielo davanti a noi. Se ci fermiamo vediamo invece la traiettoria raddrizzarsi e la pioggia cadere verticalmente. Quindi quando ci muoviamo la pioggia sembra pervenire da una zona di cielo davanti a noi, mentre in effetti proviene dalla nostra perpendicolare. Lo stesso effetto si verifica per la luce che raggiunge la Terra, e che, a causa del movimento del pianeta intorno al Sole, fa sembrare che essa provenga da una zona di cielo leggermente diversa da quella reale, causando uno spostamento apparente della stella. In sostanza quando noi vediamo una stella in un punto preciso della volta, in effetti quella stella non \u00e8 proprio l\u00ec, ma leggermente indietro lungo l'asse di rivoluzione della Terra intorno al Sole. L'angolo compreso tra il punto in cui apparentemente si trova una stella, l'osservatore e la vera posizione della stella prende il nome di \"angolo di aberrazione\".\nPer calcolare l'angolo di aberrazione \"\u03b1\", \u00e8 sufficiente applicare la formula:\ndove v rappresenta la velocit\u00e0 di rivoluzione della Terra e c la velocit\u00e0 della luce. Siccome approssimativamente v = 30km/s e c = 300000 km/s ne segue che l'angolo \u03b1 = 20\",6, e con valori pi\u00f9 esatti di \"v\" e \"c\" il valore della costante diventa 20\",47.\nFacciamo notare che tale formula, cos\u00ec come le considerazioni precedenti, non tengono conto degli effetti relativistici, e costituiscono dunque soltanto una lettura parziale del fenomeno dell'aberrazione. Se consideriamo anche la relativit\u00e0, detto \u03b1' l'angolo polare di aberrazione visto da un sistema in movimento con velocit\u00e0 v (come la Terra), e \u03b1 invece l'angolo polare visto da un sistema solidale con la fonte luminosa, si ha:\nformula_2\nAberrazione annua.\nUn osservatore posto nell'oculare E di un telescopio punta una stella nel punto S, nel tempo che la luce dell'astro impiega a percorrere il tubo dello strumento il movimento di rivoluzione che la Terra compie attorno al Sole avr\u00e0 trasferito l'osservatore stesso nel punto E' e la stella viene individuata nella posizione S' e di conseguenza l'osservatore dovr\u00e0 spostare il proprio telescopio di un angolo S\u00caS'. Quindi la posizione apparente si sar\u00e0 spostata dalla posizione S di un angolo \u03b1 nel verso del movimento della Terra e questo risulter\u00e0 massimo quando la direzione E'S' sar\u00e0 perpendicolare al movimento di rivoluzione della Terra.\nAberrazione dei pianeti.\nPi\u00f9 difficoltoso risulta essere il calcolo della aberrazione annua dei pianeti in quanto questi presentano un notevole moto proprio sulla volta celeste; perci\u00f2 si considera ininfluente la lunghezza del tubo ottico ed idealmente la direzione di traguardo viene prolungata fino a raggiungere il pianeta stesso. Ora durante il tempo che la luce impiega a raggiungerci, noi osservatori ci saremo spostati nel punto E' e faremo le stesse considerazione fatte in precedenza, solo che la direzione E'S', cio\u00e8 la direzione apparente del pianeta nel tempo T' dell'osservazione \u00e8 uguale a quella del pianeta nel tempo T, cio\u00e8 quando il raggio di luce ha lasciato l'astro considerato e ci raggiunge nella posizione E. La posizione apparente del pianeta perci\u00f2 nel tempo T' dell'osservazione risulta essere uguale a quella vera del pianeta nel tempo T, quando il raggio di luce lo ha abbandonato e chi osservava si trovava nella posizione E; quindi da questo ragionamento si deduce che la posizione apparente nel tempo T' coincide con la sua vera posizione (indipendentemente dall'aberrazione) nel tempo T. Questo risultato si ottiene sottraendo al tempo di osservazione T' il tempo della luce T'-T che pu\u00f2 essere calcolato conoscendo la distanza dalla Terra dello stesso pianeta.\nAberrazione diurna.\nUn effetto collaterale di aberrazione viene dato dal movimento di rotazione della Terra attorno proprio asse e questa velocit\u00e0 risulta essere massima all'equatore (465 m/s) ed ai poli naturalmente risulta essere nulla e la direzione del movimento \u00e8 sempre diretta verso il punto est dell'orizzonte; il suo valore in un punto dell'equatore \u00e8 di 0\",32 e per un posto di latitudine \u03c6 sar\u00e0 di 0\",32 cos \u03c6.\nAberrazione secolare.\nAnche il movimento che il Sole, in compagnia di tutto il sistema solare, compie rispetto alle stelle fisse, crea un effetto di aberrazione (aberrazione secolare) e viene considerato come rettilineo uniforme e crea una piccolissima deformazione della forma delle costellazioni che \u00e8 assolutamente insignificante durante l'osservazione ed in pratica non viene preso in considerazione."}
{"id": "428137", "revid": "41986", "url": "https://it.wikipedia.org/wiki?curid=428137", "title": "Integrali ellittici", "text": ""}
{"id": "428138", "revid": "991694", "url": "https://it.wikipedia.org/wiki?curid=428138", "title": "Borussia Dortmund VB", "text": ""}
{"id": "428139", "revid": "115549", "url": "https://it.wikipedia.org/wiki?curid=428139", "title": "Arsenal FC", "text": ""}
{"id": "428145", "revid": "320578", "url": "https://it.wikipedia.org/wiki?curid=428145", "title": "VfB Stuttgart 1893 e.V.", "text": ""}
{"id": "428157", "revid": "183976", "url": "https://it.wikipedia.org/wiki?curid=428157", "title": "Athletic Club Bilbao", "text": ""}
{"id": "428173", "revid": "22475", "url": "https://it.wikipedia.org/wiki?curid=428173", "title": "Reima Crema", "text": ""}
{"id": "428193", "revid": "453768", "url": "https://it.wikipedia.org/wiki?curid=428193", "title": "Disastro di Marcinelle", "text": "Il disastro di Marcinelle avvenne la mattina dell'8 agosto 1956 nella miniera di carbone Bois du Cazier di Marcinelle, in Belgio. Si tratt\u00f2 d'un incendio, causato dalla combustione d'olio ad alta pressione innescata da una scintilla elettrica. L'incendio, sviluppandosi inizialmente nel condotto d'entrata d'aria principale, riemp\u00ec di fumo tutto l'impianto sotterraneo, provocando la morte di 262 persone delle 275 presenti, di cui 136 immigrati italiani. L'incidente \u00e8 il terzo per numero di vittime tra gli immigrati italiani all'estero dopo i disastri di Monongah e di Dawson. Il sito Bois du Cazier, oramai dismesso, fa parte dei patrimoni storici dell'UNESCO.\nAntefatti.\nBench\u00e9 l'industria belga fosse stata scarsamente intaccata dagli effetti distruttivi della seconda guerra mondiale, il Belgio, paese di dimensioni modeste, si ritrov\u00f2 con poca manodopera disponibile. Ci\u00f2 fece aumentare la richiesta di manodopera da parte del Belgio, soprattutto per il lavoro in miniera. Il 23 giugno 1946 fu firmato il \"Protocollo italo-belga\" che prevedeva l'invio di lavoratori in cambio di carbone. Nacquero cos\u00ec ampi flussi migratori verso il paese, uno dei quali, forse il pi\u00f9 importante, fu quello degli italiani verso le miniere belghe. Nel 1956, fra i minatori impiegati, erano stranieri e fra questi erano italiani.\nIl \"pozzo I\" della miniera di Marcinelle era in funzione sin dal 1830. Non \u00e8 corretto affermare che esso fosse privo delle pi\u00f9 elementari norme di sicurezza ma, di certo, la sua manutenzione era ridotta al minimo necessario. Tra le altre funzioni, questo pozzo serviva da canale d'entrata per l'aria. Il \"pozzo II\", invece, operava come canale d'uscita per l'aria. Il \"pozzo III\", in costruzione, aveva delle gallerie connesse con i primi due, ma esse erano state chiuse per diverse e valide ragioni. Gli ascensori, due per pozzo, erano azionati da potenti motori posti all'esterno. In alto, su grandi tralicci metallici, erano poste due \"molette\", enormi ruote che sostenevano e guidavano i cavi degli ascensori. La maggior parte delle strutture all'interno del pozzo era in legno. Questo perch\u00e9, da sempre, il legno era il materiale pi\u00f9 comunemente impiegato, ma anche perch\u00e9, a una tale profondit\u00e0, il cavo dell'ascensore potesse oscillare in modo tale da giungere a strisciare sulle traverse. Quindi, per evitare l'usura prematura del cavo, si dava preferenza alle strutture in legno. L'aerazione era assicurata da grandi ventilatori, posti all'esterno, che aspiravano l'aria viziata tramite il \"pozzo II\".\nCorso degli eventi.\nCronologia dei fatti come stabiliti dal \"Rapport d'Enqu\u00eate\".\nAlle 7:56 dell'8 agosto Antonio I., addetto alle manovre del livello 975\u00a0m, una volta caricato l'ultimo carrello pieno, d\u00e0 il via alla rimonta. Poi lascia il suo posto di lavoro e va alla ricerca di altri carrelli pieni; il suo aiutante Vaussort rimane sul posto.\nVerso le 8:00 Mauroy, addetto alle manovre in superficie, telefona a Vaussort poich\u00e9 ha bisogno dell'ascensore per il piano 765\u00a0m. Mauroy e Vaussort prendono un accordo previsto dai protocolli di lavoro, ma che in seguito risulter\u00e0 fatale. L'accordo \u00e8 il seguente: per due viaggi l'ascensore sar\u00e0 \"libero\". Questo permette a Mauroy di fare partire l'ascensore senza il via libera del piano 975\u00a0m, ma questa decisione implica che il piano 975, per due volte, non potr\u00e0 pi\u00f9 caricare l'ascensore. Dopo essersi accordato, a sua volta Vaussort parte alla ricerca di vagoncini pieni; secondo le registrazioni del \"Rockel\" sono le 8:01 e 40 sec.\nAlle 8:05 uno dei due ascensori (d'ora in poi indicato con \"A\") arriva al piano 765\u00a0m per essere caricato. L'altro (\"B\") si ritrova nel pozzo verso 350\u00a0m.\nAlle 8:07 l'ascensore \"A\" \u00e8 carico e rimonta in superficie, mentre \"B\" ridiscende a 975\u00a0m.\nDurante questa movimentazione Antonio I. \u00e8 ritornato al suo posto di lavoro.\nQui vi sono due versioni divergenti.\nSecondo Antonio I., lui avrebbe chiesto al suo aiutante Vaussort se poteva caricare, ricevendone una risposta affermativa; secondo Mauroy, Vaussort era ancora assente e quindi non avrebbe potuto autorizzare Antonio I. a caricare e neppure avvertirlo che quell'ascensore gli era vietato. Nessuna delle due versioni \u00e8 totalmente soddisfacente; Vaussort morir\u00e0 nella sciagura e non potr\u00e0 quindi testimoniare e confermare una delle due versioni o fornirne una sua terza.\nAlle 8:10 l'ascensore \"A\" arriva in superficie, mentre \"B\" arriva al livello 975. Incurante (o ignaro) del fatto che quell'ascensore gli fosse vietato, Antonio I. comincia a caricare i vagoncini pieni, arrivati dai cantieri durante la sua assenza.\nMa la manovra non riesce: il sistema che blocca il carrello durante la rimonta dell'ascensore s'inceppa. Questo sistema avrebbe dovuto ritirarsi un breve istante per lasciare uscire totalmente il vagoncino vuoto. Ma ci\u00f2 non accade ed i due vagoncini si ritrovano bloccati e sporgenti dal compartimento dell'ascensore. Il vagoncino vuoto sporge di 35\u00a0cm, mentre quello pieno sporge di 80\u00a0cm.\nPer Antonio I. la situazione \u00e8 fastidiosa, ma non pericolosa: \u00e8 sicuro che l'ascensore non partir\u00e0 senza il suo segnale di partenza.\nIn superficie Mauroy ignora totalmente la situazione verificatasi al piano 975\u00a0m. Mauroy \u00e8 nel protocollo di lavoro \u00abascensore libero\u00bb e far\u00e0 partire l'ascensore allorch\u00e9 avr\u00e0 finito di scaricare i vagoncini rimontati dal piano 765 m.\nAlle 8:11 Mauroy ha finito di scaricare l'ascensore \"A\" e d\u00e0 il via alla partenza, il che immancabilmente provoca anche la partenza dell'ascensore \"B\". Al piano 975\u00a0m Antonio I. vede l'ascensore \"B\" rimontare bruscamente.\nNella risalita l'ascensore, con i due vagoncini sporgenti, sbatte in una putrella del sistema di invio. A sua volta questa putrella trancia una condotta d'olio a 6\u00a0kg/cm\u00b2 di pressione, i fili telefonici e due cavi in tensione (525 Volt), oltre alle condotte dell'aria compressa che servivano per gli strumenti di lavoro usati in fondo alla miniera: tutti questi eventi insieme provocano un imponente incendio. Essendo questo avvenuto nel pozzo di entrata dell'aria, il suo fumo raggiunge ben presto ogni angolo della miniera, causando la morte dei minatori. In quanto al fuoco, la sua presenza si limit\u00f2 ai due pozzi e dintorni, ma il suo ruolo fu determinante perch\u00e9 tagli\u00f2 ogni via d'accesso nelle prime ore cruciali, fra le 9 e le 12. L'incendio non scese sotto il piano 975\u00a0m, mentre divamp\u00f2 nei pozzi fino al piano 715\u00a0m. A questo piano Bohen, prima di morire, annot\u00f2 nel suo taccuino \"je reviens de l'enfer\" (ritorno dall'inferno).\nL'allarme venne dato alle 8:25 da Antonio I., il primo risalito in superficie tramite il secondo pozzo, anche se gi\u00e0 alle 8:10, in superficie, si era capito che qualcosa di gravissimo era accaduto, poich\u00e9 il motore dell'ascensore (1\u00a0250\u00a0CV) si era fermato e il telefono non funzionava pi\u00f9 (il responsabile Gilson era corso ad avvertire l'ingegnere Calicis che probabilmente erano di fronte a un \"cassage de fosse\", cio\u00e8 a una \"rottura nel pozzo\", un deragliamento). Calicis ordin\u00f2 al suo aiutante Votquenne di scendere nelle miniera per informarsi.\nVerso le 8:30 Votquenne \u00e8 pronto a scendere, ma il freno d'emergenza \u00e8 bloccato per mancanza di pressione d'aria. Ci\u00f2 era dovuto alla rottura della condotta in fondo al pozzo, che aveva svuotato il serbatoio in superficie. Votquenne ordina la chiusura della condotta d'aria che scende nel pozzo: ci vorranno pi\u00f9 di 10 minuti per ristabilire una pressione sufficiente. Votquenne e Matton scendono senza equipaggiamento, arrivano sotto 835 metri, ma devono rinunciare a causa del fumo. Nel frattempo 6 minatori superstiti arrivano in superficie mentre Stroom scende nella miniera.\nAlle 8:35 Calicis telefona alla centrale di soccorso chiedendo di tenersi pronti e precisa che richiamer\u00e0 in caso di bisogno.\nAlle 8:48 Calicis chiede l'intervento della centrale di soccorso distante 1,5\u00a0km dalla miniera. I soccorritori impiegheranno 10 minuti per arrivare.\nAlle 8:58 la prima squadra di soccorritori arriva sul posto. Votquenne e uno dei soccorritori equipaggiati con i respiratori Dr\u00e4ger fanno un secondo tentativo. Arrivano a 1035 metri, ma non riescono ad uscire dall'ascensore, in quanto i suoi occupanti erano montati nel terzo compartimento dell'ascensore fermo a 3,5\u00a0m pi\u00f9 in alto del livello di uscita. Odono dei lamenti, ma l'addetto alle manovre non risponde pi\u00f9 alle loro chiamate, probabilmente gi\u00e0 incosciente. In superficie, Gilson decide di far rimontare l'ascensore. Rimontando, a livello 975, Votquenne vede gi\u00e0 le fiamme che hanno raggiunto l'ultima delle tre porte di sbarramento fra i due pozzi.\nVerso le 9:10 il pozzo di estrazione dell'aria era a sua volta inutilizzabile, raggiunto dall'incendio. I cavi degli ascensori di questo pozzo cedettero a poco a poco. Il primo si spezz\u00f2 verso le 9:30, il secondo cavo si spezz\u00f2 verso le 10:15.\nVerso le 9:30 due persone tentarono, senza equipaggiamento, di farsi strada attraverso un tunnel laterale comunicante col pozzo in costruzione al livello 765\u00a0m. Il tentativo risult\u00f2 vano. Il \"passo d'uomo\" venne allargato solo quattro ore e mezza pi\u00f9 tardi e ci\u00f2 permise di scoprire i primi cadaveri (Il primo cadavere era in realt\u00e0 un cavallo, trovato da Arsene Renders, ingegnere della societ\u00e0 Foraky, che dichiar\u00f2 che \"era un brutto presagio\"). D'altro lato fu anche verso le 9:30 che si decise di fermare la ventilazione.\nAlle 10:00 Calicis decide di separare i due cavi del pozzo numero I. Questo permetter\u00e0 di servirsi dell'ascensore rimasto bloccato in superficie. Questo lavoro lungo e delicato sar\u00e0 finito poco prima di mezzogiorno.\nAlle 12:00 3 uomini, Calicis, Galvan e un soccorritore, scendono fino a 170\u00a0m, ma un tappo di vapore impedisce loro di continuare.\nAlle 13:15 Gonet, il caposquadra del piano 1035, lascia un messaggio su una trave di legno. \u00abOn recule pour la fum\u00e9e vers 4 paumes. On est environ \u00e0 50. Il est 1h 1/4. Gonet\u00bb (\"Indietreggiamo per il fumo verso 4 palmi. Siamo a circa 50. \u00c8 l'una e un quarto. Gonet\"). Questo messaggio sar\u00e0 ritrovato dai soccorritori il 23 agosto.\nVerso le 14:00 si decide di rimettere la ventilazione in marcia.\nVerso le 15:00 una spedizione scende attraverso il primo pozzo e scopre tre sopravvissuti. Gli ultimi tre furono scoperti pi\u00f9 tardi, da un'altra spedizione.\nIl 22 agosto, alle 3 di notte, dopo la risalita, uno di coloro che da due settimane tentavano il salvataggio dichiar\u00f2 in italiano: \u00abtutti cadaveri\u00bb. Persero la vita 262 uomini, di cui 136 italiani e 95 belgi. Solo 13 minatori sopravvissero.\nDopo la sciagura.\nPassate le prime ore di stupore, la mobilitazione fu generale. La Croce Rossa, i Vigili del fuoco, la Protezione civile, l'esercito e la polizia (ma anche semplici cittadini) unirono le loro forze. Nei giorni successivi arrivarono rinforzi di soccorso da Ressaix, Frameries, Beringen. Dalla Francia arriv\u00f2 Emmanuel Bertieaux con delle apparecchiature di radiotelefonia, dalla Germania arriv\u00f2 Karl Von Hoff con un laboratorio mobile per le analisi dei gas. Le scuole dei dintorni furono convertite in mense e dormitori, le chiese in camere ardenti. E mentre in superficie l'assistente sociale G. Ladri\u00e8re, \"l'angelo del Cazier\", cercava di consolare le famiglie, nelle gallerie Angelo Galvan, \"la volpe del Cazier\", cercava i suoi compagni di lavoro. Galvan e i suoi amici soccorritori, tra molti pericoli, nel fumo, nel calore e nella puzza di bruciato e di morte cercarono, invano, eventuali superstiti.\nLa notte del 22 agosto, alla profondit\u00e0 di \u00a0m, svanirono le ultime speranze. Il giorno 8 agosto intanto la giustizia aveva avviato la sua inchiesta. Il 13 agosto furono sepolte le prime vittime. Il 25 agosto, il ministro dell'economia Jean Rey cre\u00f2 una commissione d'inchiesta, alla quale presero parte due ingegneri italiani, Caltagirone e Gallina del Corpo delle Miniere Italiane. Anche la confederazione dei produttori di carbone cre\u00f2 la sua inchiesta amministrativa. Queste tre inchieste dovevano fare \"ogni luce\" su cosa era accaduto nel pozzo St. Charles di Marcinelle il mattino dell'8 agosto 1956. Nessuna di queste istituzioni mantenne pienamente le sue promesse.\nFalse notizie.\nAd ogni sciagura spesso vengono associate e diffuse false notizie e la sciagura di Marcinelle non fece eccezione.\nI cavi elettrici che scendevano nel pozzo erano alimentati con una tensione di 525 Volt. L'unico cavo telefonico era alimentato con 24 Volt, il \u00abRapport d'Enqu\u00eate\u00bb non lascia nessun dubbio a proposito.\nI corpi delle vittime furono rimontati in superficie involti in dei sacchi. Vennero messi nelle bare, inventariati e riconosciuti dai familiari tramite oggetti personali o dal medico legale tramite delle caratteristiche fisiche. Soltanto dopo queste procedure le bare furono sigillate da una squadra di addetti, fra cui un poliziotto di guardia. Per poter condurre un tale imbroglio sarebbe stata necessaria la complicit\u00e0 di tutti.\nI due giovanissimi fratelli Gonet, figli di Anatole Gonet (colui che lasci\u00f2 un messaggio sulla trave di legno), erano ancora studenti al momento dei fatti. Erano stati assunti per il periodo delle vacanze scolastiche, il 3 luglio 1956 per Willy ed il 4 luglio 1956 per Michel.\nJan Stroom era caposquadra della societ\u00e0 Lebrun, ma di Liegi e non della omonima societ\u00e0 Lebrun di Nimy, come spesso riportato. Stroom fu il primo a scendere nella miniera dopo l'incidente per avvertire gli operai che lavoravano sotto la sua guida ma che, in realt\u00e0, erano dipendenti della societ\u00e0 Bois du Cazier. Stroom si era reso conto della gravit\u00e0 della situazione al punto da rischiare (e perdere) la sua vita per salvare quella degli altri. Fu dunque un estraneo alla societ\u00e0 Bois du Cazier il primo a tentare di portare soccorso ai minatori.\nL'incidente avvenne nel pozzo d'entrata dell'aria e non vi era gris\u00f9 in questo pozzo. Il gris\u00f9, liberatosi nella miniera, si ritrovava nell'altro pozzo, il pozzo d'uscita dell'aria. Era questa la ragione per cui i cavi elettrici dovevano obbligatoriamente scendere tramite il pozzo d'entrata dell'aria.\nQuesta affermazione \u00e8 certamente falsa. Le comunicazioni fra i due protagonisti (Mauroy e Antonio I.) erano di tipo non verbale. Queste comunicazioni erano semplicemente dei rintocchi di campanelle, che prendevano un significato tramite un codice prestabilito. Le comunicazioni telefoniche avvenivano soltanto tra Mauroy e Vaussort, e unicamente durante le translazioni degli ascensori.\nIl \u00abRapport d'Enqu\u00eate\u00bb stabilisce proprio il contrario: un solo minatore \u00e8 stato ritrovato sul suo posto di lavoro. Gli altri sono stati ritrovati spesso lontanissimo dai loro posti di lavoro e molti erano scesi ai piani inferiori. Anche i cavalli del piano 1035 erano riusciti a rompere le corde con cui erano legati e si erano tutti rifugiati in un vicolo cieco.\nOmissioni.\nLe omissioni furono numerosissime, volontarie o no; esse avrebbero potuto dare un'altra visione di questo dramma.\nCinque artificieri quella mattina avevano preso con s\u00e9 delle cartucce di dinamite, pi\u00f9 i relativi detonatori. In tutto 409 cartucce, fra cui 152 cartucce solamente per il livello 1100 metri (artificiere Lachlam). Questo piano era in preparazione e pochi metri di gallerie erano stati scavati: non vi era posto per stivare al sicuro, come il regolamento imponeva, gli esplosivi nell'attesa della loro utilizzazione. Dove Lachlam aveva posto le cartucce di dinamite? Gli esperti non hanno dato spiegazioni in proposito, precisando solo che tutte le cartucce erano state ritrovate e riportate in superficie. Si deve tuttavia riportare che il fondo della miniera venne allagato fino al piano 1035\u00a0m dal tentativo di combattere l'incendio annaffiando i pozzi dalla superficie. Ma gli esperti tacciono anche a proposito degli esplosivi ai piani 835\u00a0m, 907\u00a0m e 975\u00a0m: questi piani furono parzialmente in fiamme. A questi piani i soccorritori, oltre alle vittime, dovettero cercare le cartucce di dinamite.\nI pozzi erano dotati di un verricello d'emergenza. Questo verricello, azionato a vapore, poteva servire per i due pozzi tramite delle carrucole. \u00abL'Administration des Mines\u00bb, rispondendo ad Andr\u00e9e Grandjean, avvocato per la parte civile, ne d\u00e0 una descrizione sommaria: la potenza stimata era di 60CV. La gabbia di questo attrezzo aveva un solo piano. Era fatta in modo tale da poter scendere nei pozzi malgrado la presenza del cavo dell'ascensore principale bloccato in profondit\u00e0. Poteva contenere 3 persone e una guida; il suo cavo di 17,5 \u00a0millimetri di diametro era lungo 1200\u00a0m. Il punto debole era la sua bassa velocit\u00e0, 0,7\u00a0m/secondo (contro circa 8\u00a0m/secondo per l'ascensore principale). Fu questa bassa capacit\u00e0 di trasporto a fare rinunciare gli ingegneri a servirsene. Questo argomento non \u00e8 che parzialmente valido, dato che fra le ore 9 e le 12 era l'unico mezzo per scendere nei pozzi. Dopo la sciagura l'Administration des Mines ricord\u00f2 ai suoi ingegneri che il verricello d'emergenza deve essere regolarmente messo a prova, anche se questo comporta degli inconvenienti.\nI piani del sito menzionano due serbatoi d'acqua con una capacit\u00e0 totale di 920\u00a0m\u00b3. La mattina dell'8 agosto i primi a servirsi d'acqua in quantit\u00e0 furono i pompieri della Centrale di Soccorso. Prelevarono l'acqua necessaria in un bacino di decantazione, poi in un altro bacino. Verso le 12, rendendosi conto che l'acqua non sarebbe bastata, fecero appello ai pompieri della citt\u00e0 di Charleroi. Questi ultimi presero l'acqua dalle condotte della distribuzione domestica. Nella sua testimonianza del 2 gennaio 1958 Jean Bochkoltz, direttore della Centrale di Soccorso, valut\u00f2 a 220\u00a0m\u00b3 la quantit\u00e0 d'acqua da loro utilizzata fra l'inizio del loro intervento verso le ore 11 e l'arrivo dei pompieri di Charleroi verso le ore 12:10. L'enorme differenza tra la capacit\u00e0 dei serbatoi e la quantit\u00e0 d'acqua utilizzata pu\u00f2 significare che i serbatoi fossero parzialmente vuoti quella mattina.\n\"Les chambres abris\", letteralmente \"camere rifugio\", erano dei locali obbligatori nelle vene di carbone \"\u00e0 d\u00e9gagement instantan\u00e9\". In queste vene il gris\u00f9 poteva trovarsi sotto altissima pressione in alcune cavit\u00e0 e dunque provocare enormi e improvvise esplosioni. La legge imponeva che questi rifugi fossero forniti di bombole d'ossigeno. Era il caso in certe vene del livello 1035\u00a0m, come testimoniato dall'ingegnere P. Dassargues davanti alla \"Commission d'Enqu\u00eate\".\nL'annaffiatura dei pozzi in modo sistematico cominci\u00f2 molto tardi, verso le ore 11, dopo l'arrivo del direttore della Centrale di Soccorso. I responsabili della miniera giustificarono la loro esitazione a annaffiare i pozzi perch\u00e9, secondo loro, vi erano rischi di esplosione di gris\u00f9. Il 27 agosto 1956, in una nota ai suoi superiori, G. Logelain, ingegnere all'Administrations des Mines, aveva proposto di disporre nei pozzi asciutti (era il caso di Marcinelle) un sistema di annaffiatura automatica in caso d'incendio, il che annienta l'argomento dei responsabili della miniera.\nQuando l'incendio raggiunse il secondo pozzo non vi era pi\u00f9 modo di scendere nella miniera (eccezione fatta per il verricello d'emergenza). Nel pozzo I per potersi servire dell'ascensore che si trovava a pochi metri della superficie bisognava separarlo da quello che si trovava bloccato in profondit\u00e0. Il lavoro di separazione cominci\u00f2 alle dieci in punto. Lo certifica la registrazione sul \u00abRockel\u00bb. Questa operazione richiese 2 ore di lavoro. Alle 12 sul \"Rockel\" appare il primo tentativo di scendere nella miniera (che peraltro fall\u00ec a causa del calore). Vi era tuttavia un altro modo di separare i due ascensori, che avrebbe richiesto soltanto qualche minuto, semplicemente tagliando il cavo dell'ascensore bloccato con la fiamma ossidrica. Ma questo metodo fu del tutto ignorato. La cosa \u00e8 ancora pi\u00f9 incomprensibile sapendo che i responsabili, da anni, chiedevano e ottenevano deroghe per potere utilizzare la fiamma ossidrica nel pozzo I. Stranamente, il giorno che ne ebbero veramente bisogno, non l'utilizzarono.\nLa versione ufficiale dell'inchiesta stabil\u00ec che l'ascensore rimont\u00f2 con i due vagoncini sporgenti. Questa affermazione \u00e8 soltanto parzialmente esatta. Ma c'\u00e8 anche una grave incoerenza, semplicemente perch\u00e9 non c'era posto per due vagoncini nell'ascensore. L'ascensore misurava 1,56\u00a0m e i vagoncini 1,35\u00a0m. Basandosi sulle misure date dal \u00abRapport d'Enqu\u00eate\u00bb, in tutti i casi una delle ruote del vagoncino pieno si sarebbe ritrovata fuori dell'ascensore. Il centro di gravit\u00e0 di questo vagoncino si sarebbe trovato a 0,15\u00a0m circa fuori dell'ascensore. Di conseguenza, quando l'ascensore cominci\u00f2 a alzarsi il vagoncino avrebbe dovuto cominciare a ribaltarsi e fuoruscire dall'ascensore. Ma cos\u00ec non fu. I primi soccorritori che arrivarono sul luogo dell'incidente (accompagnati dai periti giudiziari) ritrovarono il vagoncino pieno contenente ancora il materiale di cui era stato caricato, deformato, ma al suo posto nell'ascensore. Questa contraddizione non fu mai rilevata e bench\u00e9 sia oggi impossibile stabilire cosa successe esattamente, \u00e8 possibile che la dinamica dell'incidente sia stata ben pi\u00f9 complessa di quella stabilita dal \u00abRapport d'Enqu\u00eate\u00bb.\nLa societ\u00e0 Bois du Cazier aveva concluso un contratto d'assicurazione con un consorzio di tre societ\u00e0 assicurative. Questo contratto era stato firmato il 19 luglio 1956, solo 19 giorni prima della catastrofe. Le compagnie assicurative rispettarono il contratto? Come vennero risarciti i danni causati alla miniera e particolarmente ai pozzi? Vi fu risarcimento? Tutta la problematica inerente ai danni materiali, e di conseguenza ai contratti d'assicurazione, fu lasciata da parte.\nUno dei punti chiave nel comprendere le cause e le responsabilit\u00e0 del disastro consisterebbe nell'accertare la presenza (o l'assenza) di Vaussort durante il fatale carico da parte di Antonio I. Quest'ultimo ha sempre sostenuto che era stato Vaussort ad autorizzarlo a caricare il vagoncino nell'ascensore. Ma, essendo Vaussort morto nella sciagura, non fu possibile avere conferma di ci\u00f2. Un indizio, se non prova, materiale sarebbe stato tuttavia possibile riscontrarlo dall'analisi del suo cadavere: se Vaussort fosse stato al suo posto di lavoro durante il carico fatale, immancabilmente sarebbe stato annaffiato dall'olio che spruzzava della canalizzazione spezzata, e quindi i suoi indumenti sarebbero stati sporchi e macchiati d'olio. Quando il cadavere di Vaussort fu ritrovato, nessuno pens\u00f2 di verificare questo particolare, unico elemento che avrebbe permesso un chiarimento. Ci\u00f2 \u00e8 confermato dalla testimonianza di Louis Van Valsem, che raccont\u00f2 a tal proposito d'un simile, ma meno grave, incidente avvenuto nel 1952 \u00ab...Presque aussit\u00f4t j'ai vu l'huile de la tuyauterie qui s'\u00e9chappait \u00e0 flots et se d\u00e9versait dans le puits, j'ai eu mes v\u00eatements remplis d'huile.\u00bb (\"... Quasi nello stesso momento ho visto l'olio delle condutture sfuggire a fiotti e riversarsi nel pozzo, i miei abiti si sono riempiti d'olio\").\nUna circostanza che contribu\u00ec alla gravit\u00e0 della sciagura \u00e8 il fatto che l'ingegnere Calicis era solo quella mattina. C'era il suo aiutante Votquenne, ma Votquenne era stato assunto solo 2 mesi prima ed era in periodo di tirocinio.\nLe assenze di tre persone sono da rilevare:\nLista delle vittime della catastrofe (pubblicata su \"Le Soir\" due giorni dopo).\nLe 262 vittime erano di undici nazionalit\u00e0 diverse, cos\u00ec suddivise:\nQuesta lista, pubblicata sul quotidiano Le Soir il 10 agosto 1956, riporta come dispersi tutti i minatori che saranno ritrovati cadaveri nei giorni e nei mesi successivi. L'ultimo corpo fu ritrovato nel dicembre del 1957.\nSuperstiti.\nQuesti sei uomini arrivarono in superficie verso le 8:30 e confermarono la drammaticit\u00e0 della situazione. Un settimo uomo, Marceau Caillard, era con loro nell'ascensore che tardava a risalire. Scese dall'ascensore per ridare il via. L'ascensore part\u00ec senza di lui e fu ritrovato morto in fondo al pozzo.\nFeriti.\nQuesti sei feriti furono trasportati all'ospedale e il loro stato, il gioved\u00ec mattina seguente, era soddisfacente per quanto possibile.\nParticolarit\u00e0.\nDue delle vittime, Stromme e Waldron, non facevano parte del personale della miniera. L'olandese Stromme era capo squadra alle dipendenze di una societ\u00e0 che scavava per rendere pi\u00f9 \nprofondo il pozzo n. I. Scese nella miniera dopo l'incidente, verso le 8:30, attraverso il pozzo n. II. Al processo la difesa degli imputati si serv\u00ec di questo argomento per dire che alle 8:30 non vi era pericolo, visto che Stromme era sceso nella miniera. Non si sa se il suo gesto fu imprudenza o un coraggioso tentativo di avvertire gli operai. Questo uomo, nato a Ushuaia, fu ritrovato morto con due compagni nel punto pi\u00f9 profondo del pozzo di Marcinelle.\nWaldron era anch'egli impiegato per una societ\u00e0 esterna che faceva trivellazioni per estrarre il \"gris\u00f9\", un gas altamente esplosivo formato principalmente di metano, che viene sprigionato dal carbone rimosso."}
{"id": "428195", "revid": "547034", "url": "https://it.wikipedia.org/wiki?curid=428195", "title": "Enyimba International Football Club", "text": "L'Enyimba International F.C., meglio noto come Enyimba, \u00e8 una societ\u00e0 calcistica nigeriana con sede nella citt\u00e0 di Aba, nel sud-est del paese. Milita nella Nigerian Professional Football League, la massima divisione del campionato nigeriano di calcio. Il nome della squadra significa \"l'elefante del popolo\" in lingua igbo.\nFondato nel 1976, \u00e8 il club pi\u00f9 titolato del paese, avendo vinto 8 campionati nigeriani, 5 Coppe di Nigeria, 2 CAF Champions League e 2 Supercoppe africane.\nStoria.\nDalla fondazione agli anni '90.\nLa societ\u00e0 fu fondata nel novembre del 1976 dal governatore dello stato di Imo, ente proprietario della squadra, Jerry Amadi Enyeazu, un'importante personalit\u00e0 nel campo della politica sportiva nigeriana.\nNegli anni '70 e '80 l'Enyimba fatic\u00f2 ad imporsi a livello nazionale, vivendo all'ombra di club come Enugu Rangers, Shooting Stars, Bendel Insurance e dei rivali locali del Iwuanyanwu Nationale.\nAnni 1990: dalla retrocessione all'ascesa.\nDal 1990, con l'inaugurazione della Nigerian Professional Football League, la massima serie professionistica nigeriana, la squadra di Aba visse dapprima alcune annate difficili, poi conobbe un'ascesa. La prima stagione in massima serie si chiuse al 13\u00ba posto su 16 squadre, con sole 5 vittorie in 30 partite, 25 gol fatti e 36 subiti.\nNell'agosto del 1991 lo stato di Imo fu ulteriormente diviso, con la creazione dello stato di Abia, che comprendeva la citt\u00e0 di Aba, sede dell'Enyimba. A rilevare la propriet\u00e0 del club fu dunque il nuovo governatore del neo-costituito stato di Abia.\nNel 1991 le partite vinte dall'Enyimba furono 8, ma alla fine il torneo fu chiuso al 15\u00ba posto con 36 punti, uno in pi\u00f9 dello Stationery Stores, e giunse dunque la retrocessione in seconda serie. Dal 1992 al 1993 l'Enyimba disput\u00f2 due annate nella serie cadetta, prima di ottenere la promozione con 29 vittorie su 46 partite giocate, ben 96 punti ottenuti (record per i campionati professionistici nigeriani) e una differenza reti di +39, con 64 gol fatti e 25 subiti (record di gol segnati e minimo di gol subiti tra tutte le squadre del campionato).\nTornata in massima serie, la squadra prosegu\u00ec i progressi e nel 1994 si piazz\u00f2 terza, dietro il BCC Lions e lo Shooting Stars, mancando la qualificazione alla Coppa CAF 1995 solo per una differenza reti sfavorevole. Dopo una mediocre stagione 1995, vi fu il quarto posto del 1996, poi una serie di risultati inconsistenti, che condussero il club sull'orlo del baratro nel 1997, quando la retrocessione fu evitata solo per differenza reti, e la fecero chiudere al settimo posto nel 1998.\nLa nuova era: la Coppa dei Campioni.\nNel 1999, con l'avvento di Orji Uzor Kalu a governatore dello stato di Abia, ha inizio una nuova era: gli \"elefanti del popolo\" vincono il campionato nigeriano nel 2001, 2002, 2003 e 2005 e la Coppa di Nigeria nel 2005. L'Enyimba vince il suo primo titolo nel 2001, guidato dal tecnico Godwin Koko Uwa. Si ricorda anche la partita amichevole che la squadra disput\u00f2 il 19 agosto 2001 al Meazza di Milano contro l' in onore del rientrante Ronaldo, reduce da un infortunio. Il match, organizzato da Ronaldo, raccoglieva fonti per i bimbi africani, asiatici e sudamericani in difficolt\u00e0 e avrebbe dovuto vedere la partecipazione della nazionale senegalese, rimpiazzata all'ultimo dai nigeriani.\nNella CAF Champions League 2002 l'Enyimba super\u00f2 al primo turno l'\u00c9toile Filante de Ouagadougou del Burkina Faso per 4-1 e 1-3, poi fu fermata al secondo turno dall'ASEC Abidjan della Costa d'Avorio per 1-4 e 3-1. Intanto campionato 2002 vien vinto nuovamente dall'Enyimba con il nuovo tecnico Kelechi Emetole.\nNella stagione 2002-03 l'allenatore cambia ancora, ma il risultato non cambia: con alla guida Kadiri Ikhana i \"People's Elephants\" vincono il terzo titolo e si aggiudicano la prima Coppa dei Campioni. Questo il cammino trionfale: al primo turno superata la squadra Satellite FC della Guinea per 3-0 (casa) e 5-2 (fuori), al secondo turno lo Jeanne d'Arc, senegalese, per 4-0 e 0-0, nel girone eliminatorio i nigeriani si classificano primi con 12 punti (frutto di 4 vittorie e 2 sconfitte) davanti a Ismaili (Egitto), Simba (Tanzania) e Asec Abidjan (Costa d'Avorio), nelle semifinali superano gli algerini dell'USMA per 1-1 (fuori casa) e 2-1 (in casa). In finale i \"People's Elephants\" ritrovano gli egiziani dell'Ismaili, da cui avevano subito un'umiliante sconfitta per 1-6 nel girone eliminatorio poi vinto: \u00e8 la rivincita. L'Enyimba vice la sua prima CAF Champions League vincendo 2-0 ad Abia e perdendo 1-0 in Egitto: il capitano Romanus Orjinta poteva alzare al cielo la coppa.\nNella stagione 2003-2004 l'Enyimba non vinse il titolo nazionale, ma trionf\u00f2 per la seconda volta consecutiva nella Coppa dei Campioni d'Africa. Nel primo turno super\u00f2 i senegalesi dell'ASC Jaraaf per 3-0 e 0-2, nel secondo turno gli angolani del Petro Atletico Luanda per 1-1 e 2-1 (fuori casa), nel girone eliminatorio si classific\u00f2 secondo dopo l'\u00c9toile du Sahel (Tunisia) e davanti a Africa Sports National (Costa d'Avorio) e Bakili Bullets (Malawi). In semifinale super\u00f2 i tunisini dell'Esperance ai tiri di rigore, dopo aver pareggiato entrambe le gare per 1-1. Nelle due finali l'Enyimba super\u00f2 i tunisini dell'\u00c9toile du Sahel nuovamente ai rigori, dopo che le due partite erano terminate 2-1 per i rispettivi padroni di casa. Il portiere della formazione nigeriana, Vincent Enyeama, fu eletto miglior calciatore della CAF Champions League. L'Enyimba aggiunse al proprio palmar\u00e8s anche la Supercoppa d'Africa, vinta battendo i ghanesi dell'Hearts of Oak.\nIl terzo posto in campionato nella stagione 2008-2009 con 64 punti si accompagn\u00f2 a una nuova vittoria nella coppa nazionale, ottenuta nella finale contro gli (1-0), successo che consent\u00ec alla squadra di Aba di qualificarsi alla Coppa della Confederazione CAF 2010.\nAnni duemiladieci.\nNel 2013-2014 la squadra lott\u00f2 con il per la vittoria del titolo, ma disordini causati dai tifosi provocarono la sospensione del big match tra le due squadre, che fu rigiocato il 9 ottobre 2013 a Lokoja: la partita si chiuse con la vittoria del Kano Pillars, che si aggiudic\u00f2 poi il titolo con 63 punti, uno in pi\u00f9 dei rivali. L'Enyimba vinse tuttavia la Coppa di Nigeria battendo in finale il (2-2 e 5-4 dopo i tiri di rigore).\nLa stagione 2014 inizi\u00f2 con la bruciante eliminazione al primo turno della CAF Champions League per mano dei maliani del Real Bamako e un rendimento insoddisfacente in campionato, il cui girone di andata fu chiuso al sesto posto. Il torneo fu poi concluso al secondo posto con 64 punti dietro il , che fu battuto all'ultima giornata dall'Enyimba per 3-1. L'Enyimba vinse solo uno dei sei \"derby orientali\" (2-1 in casa contro i Rangers International. I rivali statali dell'Abia Warriors vinsero per 1-0 in casa dell'Enyimba, che perse punti anche contro Giwa e Heartland. L'attaccante Mfon Udoh stabil\u00ec un nuovo primato stagionale segnando 23 gol in campionato. L'annata fu impreziosita dalla vittoria della Coppa di Nigeria, conquistata nella finale giocata allo Stadio Teslim Balogun di Lagos contro i (2-1) il 23 novembre 2014. I gol dell'Enyimba portarono la firma di Mfon Udoh e Chinonso Okonkwo.\nNel campionato 2015 la squadra torn\u00f2 al successo, ma la stagione 2016 fu molto deludente, essendosi conclusa con il nono posto in campionato, a quota 50 punti. Nel 2017 arriv\u00f2 il terzo posto con 61 punti: la terza piazza valse all'Enyimba la qualificazione alla Coppa della Confederazione CAF della stagione seguente.\nOrganico.\nRosa.\nAggiornata al gennaio 2018."}
{"id": "428233", "revid": "37560", "url": "https://it.wikipedia.org/wiki?curid=428233", "title": "Compressione video", "text": ""}
{"id": "428237", "revid": "37560", "url": "https://it.wikipedia.org/wiki?curid=428237", "title": "Compressione Video digitale", "text": ""}
{"id": "428240", "revid": "37560", "url": "https://it.wikipedia.org/wiki?curid=428240", "title": "Compressione Video Digitale", "text": ""}
{"id": "428242", "revid": "37560", "url": "https://it.wikipedia.org/wiki?curid=428242", "title": "Compressione video Digitale", "text": ""}
{"id": "428244", "revid": "78273", "url": "https://it.wikipedia.org/wiki?curid=428244", "title": "Universit\u00e0 di Milano Bicocca", "text": ""}
{"id": "428247", "revid": "287204", "url": "https://it.wikipedia.org/wiki?curid=428247", "title": "Premier Division (Sudafrica)", "text": "La Premier Division, nota anche come ABSA Premiership per ragioni di sponsorizzazione, \u00e8 la massima divisione del campionato sudafricano di calcio. Talvolta \u00e8 chiamata impropriamente \"Premier Soccer League\", essendo gestita dall'ente omonimo (PSL), che governa il calcio professionistico nel paese e che, nella propria costituzione, fa riferimento alla competizione con il nome di \"Premier Division\".\nStoria.\nLa lega \u00e8 stata fondata nel 1996 dopo un accordo tra la National Soccer League, disputatasi dal 1985, e la National Professional Soccer League, torneo tenutosi dal 1971 al 1995 sotto varie forme. \nDopo la fine della stagione 2001-2002, per evitare congestioni, la lega \u00e8 passata da 18 a 16 squadre, con lo scioglimento di due compagini, i Ria Stars e i Free State Stars.\nNel 2004 uno scandalo di partite truccate scosse il calcio sudafricano. Nel giugno dello stesso anno la polizia sudafricana apr\u00ec un'indagine denominata \"Operazione Dribble\". Vennero arrestate pi\u00f9 di 40 persone, da capi di club a commissari, arbitri e loro assistenti.\nNel 2007 la PSL ha firmato un accordo televisivo con SuperSport TV del valore di 1,6 miliardi di rand. \u00c8 il pi\u00f9 grande accordo sportivo nella storia del Sudafrica e ha portato la Premier Division tra i primi 15 campionati al mondo in termini di onerosit\u00e0 degli accordi di trasmissione commerciale. Nello stesso anno l'ABSA divenne il nuovo sponsor della competizione, prendendo il posto della Castle Lager.\nDal maggio 2019 il campionato \u00e8 classificato come il sesto migliore in Africa secondo il ranking quinquennale della CAF.\nDiritti televisivi.\nLa Premier Soccer League (PSL) ha firmato un accordo quinquennale di 277 milioni di dollari per i diritti televisivi al canale satellitare sudafricano SuperSport, gestito dal colosso dei media Naspers. L'accordo \u00e8 stato rinnovo negli anni successivi fino al 2022. Trasmettendo circa sette partite di calcio in diretta a settimana, SuperSport ha venduto i diritti di alcune partite alla rete televisiva statale, la South African Broadcasting Corporation (SABC).\nFormato.\nLa competizione \u00e8 composta da 16 squadre. Nel corso della stagione (che di solito dura da agosto a maggio) le squadre si incontrano due volte, come nel girone all'italiana, per un totale di trenta giornate. Tre punti vengono assegnati per la vittoria, uno per il pareggio e zero punti per la sconfitta.\nLa squadra vincitrice e la seconda classificata accedono alla CAF Champions League, mentre la terza e la vincitrice della Nedbank Cup accedono alla CAF Confederation Cup.\nL'ultima classificata retrocede in National First Division e viene sostituita dalla prima classificata in tale divisione. Il club in 15\u00aa posizione deve giocare un minicampionato contro la seconda e la terza della Nation First Division. La vincitrice di questo minitorneo guadagna l'accesso alla South African Premier League dell'anno seguente.\nSquadre.\nStagione 2020-2021."}
{"id": "428250", "revid": "37560", "url": "https://it.wikipedia.org/wiki?curid=428250", "title": "Compressione Video", "text": ""}
{"id": "428253", "revid": "77358", "url": "https://it.wikipedia.org/wiki?curid=428253", "title": "Universit\u00e0 degli studi Milano-Bicocca", "text": ""}
{"id": "428272", "revid": "119906662", "url": "https://it.wikipedia.org/wiki?curid=428272", "title": "Friedrich Bayer", "text": "Biografia.\nNel 1863 fond\u00f2 a Elberfeld, insieme a Johann Friedrich Weskott l'azienda di vernici \"Friedrich Bayer\", che successivamente diverr\u00e0 la Bayer. \nSuo figlio Karl Bayer, svilupp\u00f2 il processo chimico per l'estrazione dell'alluminio dalla bauxite."}
{"id": "428274", "revid": "1310927", "url": "https://it.wikipedia.org/wiki?curid=428274", "title": "Mamelodi Sundowns Football Club", "text": "Il Mamelodi Sundowns \u00e8 una societ\u00e0 di calcio sudafricana con sede nella citt\u00e0 di Pretoria. Milita nella Premier Division, la massima serie del campionato sudafricano.\nNel suo palmar\u00e8s figurano 13 titoli nazionali (record), 4 Coppe del Sudafrica, 4 Coppe di Lega e una CAF Champions League, vinta nel 2016. Il primo titolo fu vinto dal club nel 1988.\nStoria.\nAppartenente all'area di Marabastad, a nordovest di Pretoria, la squadra fu fondata nel 1960 da un gruppo di giovani fra cui Frank \"ABC\" Motsepe, Roy Fischer, Ingle Singh e Bernard Hartze. Gioca nella Prima Divisione nel 1985. Divenne ufficialmente un club calcistico nel 1970.\nAffiliatosi alla Federation Professional Football League nel 1973, nello stesso anno raggiunse la finale della Coca-Cola Cup, persa per 5-3 contro il Berea United.\nNel 1978 la Federation Professional Football League conflu\u00ec nella National Professional Football League: il Sundowns fu dunque relegato in seconda divisione. Per cinque anni il club battagli\u00f2 per tornare in massima serie, poi fu sciolto e rifondato a Mamelodi nei primi anni '80.\nNel 1985 il calcio in Sudafrica fu il primo sport ad abbattere le barriere del razzismo: fu costituita la National Soccer League, che raggruppava le pi\u00f9 importanti squadre della nazione.\nIl Sundowns fu promosso in NPSL nel 1983, ma la stagione d'esordio in massima serie fu piena di difficolt\u00e0. Con l'avvento del dirigente Zola Mahobe, nel 1985, e la nomina di Ben Segale ad allenatore, la situazione miglior\u00f2.\nNel 1988 la propriet\u00e0 del club pass\u00f2 nelle mani della Standard Bank, che rilev\u00f2 il sodalizio da Zola Mahobe. La societ\u00e0 and\u00f2 in liquidazione, ma su iniziativa di Angelo e Natasha Tsichlas, che avviarono i contatti con la banca, fu salvata dalla bancarotta. I due, insieme con Abe Krok, formarono un gruppo di soci che rilev\u00f2 il 100% del club. Sotto la gestione dei Tsichlas e di Krok la squadra prosper\u00f2 e divenne la migliore compagine calcistica del Sudafrica. Vinse anche il NSL League Trophy sotto la guida tecnica di Angelo Tsichlas.\nNella stagione 1996-1997 la National Soccer League fu rimpiazzata dalla Premier Soccer League, che il Sundowns si aggiudic\u00f2 per tre volte consecutive dal 1998 al 2000, oltre a vincere il Bob Save Super Bowl nel 1998 e la Rothmans Cup nel 1999. La squadra raggiunse inoltre la finale della CAF Champions League 2001, dove fu sconfitta per 4-1 tra andata e ritorno dagli egiziani dell'. La gestione di Tsichlas fece del Mamelodi la squadra sudafricana pi\u00f9 vincente del periodo.\nNel 2004 Patrice Motsepe, magnate del settore minerario, rilev\u00f2 il 51% del pacchetto azionario del club, per poi acquisirne l'intera quota. \nNel maggio 2006 la squadra vinse il quarto titolo nazionale della propria storia, il primo dopo sei anni. Dopo un inizio titubante della stagione 2006-2007, Gamondi e Tovey furono rimpiazzati in panchina da Gordon Igesund, che riusc\u00ec a vincere il campionato, confermando il Mamelodi al primo posto della classifica finale. Il \"double\", per\u00f2, svan\u00ec a causa della sconfitta contro l'Ajax Cape Town nella finale dell'ABSA Cup del 2007.\nIl secondo posto del 2009-2010, grazie ad un ottimo girone di ritorno dopo una prima parte di stagione sottotono, non fu sufficiente per la conferma del tecnico bulgaro Hristo Stoi\u010dkov.\nNel 2010-2011 il Mamelodi dello spagnolo Antonio L\u00f3pez Habas, gi\u00e0 vice di Stoi\u010dkov, visse un ottimo inizio di campionato e concluse il girone d'andata al primo posto. Nel girone di ritorno la compagine di Pretoria rimase in corsa per il titolo fino alla penultima giornata. Habas si dimise nel febbraio 2011 per ragioni personali e fu sostituito ad interim dal vice Ian Gorowa.\nNel 2011 fu nominato tecnico Johan Neeskens.\nIl 4 marzo 2012 il Mamelodi Sundowns vinse per 24-0 in casa del Powerlines, registrando il record di gol di scarto in una sola partita nelle competizioni professionistiche sudafricane.\nIl 2 dicembre 2012 assunse la guida della squadra Pitso Mosimane, che port\u00f2 i suoi alla vittoria di due titoli, nel 2013-2014 e nel 2015-2016, e al primo storico successo internazionale nel 2016.\nIl 23 ottobre 2016, infatti, il Mamelodi si laure\u00f2 per la prima volta nella propria storia campione d'Africa, sconfiggendo nella doppia finale di CAF Champions League gli egiziani dello Zamalek per 3-1. Fu un successo che riport\u00f2 il Sudafrica per la seconda volta sul tetto continentale, dopo il trionfo ottenuto nel 1995 dagli Orlando Pirates, e che fece del Mamelodi la prima squadra di calcio sudafricana a partecipare alla Coppa del mondo per club, dove l'eliminazione avvenne nella gara del secondo turno contro i giapponesi del . Nel 2017 il Mamelodi vinse la Supercoppa africana, prima sudafricana a riuscirvi, battendo per 1-0 i congolesi del TP Mazembe.\nOrganico.\nRosa.\nAggiornata al 9 agosto 2018."}
{"id": "428294", "revid": "287204", "url": "https://it.wikipedia.org/wiki?curid=428294", "title": "SuperSport United Football Club", "text": "Il SuperSport United F.C. \u00e8 una societ\u00e0 calcistica sudafricana, con sede a Pretoria. Milita nella Premier Soccer League, la massima divisione nazionale.\nIl club era originariamente chiamato \"Pretoria City\". Nel 2004 venne acquistato dalla M-Net che ottenne l'autorizzazione dalla \nSAFA per modificare il nome del club. \u00c8 anche conosciuto dai sostenitori con il nome di \"Matsatsantsa a Pitori\".\nNella classifica IFFHS 2005, che ordina tutte le squadre del mondo per i risultati conseguiti, \u00e8 risultata la migliore squadra del Sudafrica classificandosi al 138\u00ba posto con 101 punti, migliorando di 28 posizioni (166\u00b0) rispetto al 2004.\nNella stagione 2009/10 conquista il suo terzo campionato sudafricano, per altro il terzo di fila.\nRosa 2015-2016.\n \n \n \n \nRosa 2012-2013.\n \n \n \n "}
{"id": "428305", "revid": "486946", "url": "https://it.wikipedia.org/wiki?curid=428305", "title": "Le razze equine", "text": ""}
{"id": "428311", "revid": "115396376", "url": "https://it.wikipedia.org/wiki?curid=428311", "title": "Via d'arrampicata", "text": "Con il termine via d'arrampicata si intende un percorso su roccia, in montagna o in falesia (ad es. una parete), composto da uno o pi\u00f9 tiri di corda (ovvero la distanza tra due soste, punti di ancoraggio sicuri) su cui viene praticata l'arrampicata. Con \"via alpinistica\" invece si intende solitamente un itinerario in ambiente montano che, per essere percorso, necessita di conoscenze relative sia alle tecniche di progressione sia alle attrezzature di tipo alpinistico da utilizzare (es. via ferrata), mentre in ambito \"escursionistico\" si parla comunemente di sentiero o mulattiera che al contrario non necessitano tipicamente di conoscenze e tecniche di progressione su roccia.\nDescrizione.\nLa tecnica e lo stile con cui l'ascesa viene affrontata, definiscono il tipo di via: nel caso di un solo tiro si parla di via d'arrampicata su monotiro; quando invece ci sono pi\u00f9 tiri di corda si parla di \"via lunga\" o di \"via di pi\u00f9 tiri\". Una via di arrampicata perfettamente tracciata e attrezzata di cavi in acciaio, staffe ed altri ancoraggi fissi (es. scalette o passerelle in legno, funi di corda, ecc...) \u00e8 dunque nota come via ferrata. \nIn caso di vie lunghe d'arrampicata o via alpinistiche si dovranno avere corde di lunghezza adeguata per andare da una sosta all'altra. Se la scalata prevede una discesa in corda doppia la corda dovr\u00e0 essere lunga a sufficienza anche per questo scopo. Nel caso una corda non sia sufficiente si porta in dotazione nello zaino una seconda corda (che verr\u00e0 giuntata alla prima per mezzo di un nodo) o si utilizzano contemporaneamente due corde di minor diametro, nelle tipologie \"mezze corde\" e \"corde gemellari\".\nDifficolt\u00e0 di un monotiro.\nIl grado di difficolt\u00e0 di un monotiro \u00e8 dato diversi fattori:\nDifficolt\u00e0 di una via di pi\u00f9 tiri.\nViene dato un grado di difficolt\u00e0 sia ai singoli tiri (come per i monotiri) sia alla via nella sua interezza:"}
{"id": "428317", "revid": "4327", "url": "https://it.wikipedia.org/wiki?curid=428317", "title": "Enochiano", "text": ""}
{"id": "428326", "revid": "114366980", "url": "https://it.wikipedia.org/wiki?curid=428326", "title": "Materia oscura calda", "text": "La materia oscura calda \u00e8 una forma di materia oscura composta da particelle che viaggiano a velocit\u00e0 ultra-relativistiche. Il candidato principale per la materia oscura calda \u00e8 il neutrino. I neutrini hanno una massa molto piccola e sono insensibili a due delle quattro forze fondamentali: l'interazione elettromagnetica e la forza nucleare forte. Interagiscono invece con la forza nucleare debole e con la gravit\u00e0 e sono estremamente difficili da individuare. Attualmente sono oggetto di studio da parte di alcuni progetti, come l'osservatorio di neutrini Super-Kamiokande, situato a Gifu in Giappone.\nLa materia oscura \u00e8 una materia che non pu\u00f2 essere individuata tramite la radiazione elettromagnetica, perci\u00f2 \u00e8 detta oscura. La sua esistenza \u00e8 stata postulata al fine di spiegare come si sono formati gli ammassi e i superammassi di galassie dopo il Big Bang. I dati provenienti dalle curve di rotazione delle galassie indicano che circa il 90% della massa di una galassia non pu\u00f2 essere visto. Pu\u00f2 essere soltanto individuato attraverso il suo effetto gravitazionale. Oltre alla materia oscura calda, \u00e8 stato postulato che esistano diversi altri tipi di materia oscura: la materia scura barionica e la materia oscura fredda.\nLa materia oscura calda non \u00e8 in grado di spiegare come le singole galassie si siano formate dal Big Bang. La radiazione di fondo a microonde, misurata dal satellite COBE, \u00e8 molto omogenea e le particelle veloci non possono agglomerarsi su questa piccola scala da un ammasso iniziale talmente uniforme. Per spiegare la struttura su piccola scala dell'Universo, \u00e8 necessario fare riferimento alla materia oscura fredda. Attualmente perci\u00f2 la materia oscura calda \u00e8 sempre discussa come parte della teoria della materia oscura mista."}
{"id": "428329", "revid": "8862", "url": "https://it.wikipedia.org/wiki?curid=428329", "title": "Pierantoniomirco Tremaglia", "text": ""}
{"id": "428331", "revid": "490388", "url": "https://it.wikipedia.org/wiki?curid=428331", "title": "Ambra (colore)", "text": "Ambra \u00e8 un colore arancio-giallo che prende il nome dal materiale omonimo.\nDefinizione formale.\nLo standard per le illuminazioni dell'industria automobilistica emesso dall'UNECE, stabilisce che gli indicatori di direzione e i catarinfrangenti dei veicoli, devono essere di colore ambra. Il colore \u00e8 definito secondo lo standard CIE 1931 color space come segue:\nUn colore cos\u00ec definito \u00e8 situato all'esterno del gamut dello spazio di colore sRGB, perch\u00e9 un colore cos\u00ec puro non pu\u00f2 essere rappresentato come somma dei primari RGB. Il colore qui rappresentato \u00e8 una approssimazione desaturata, ottenuta prendendo il baricentro della definizione secondo lo standard e muovendolo nella direzione verso il punto bianco secondo lo standard D65, finch\u00e9 non incontra il triangolo del gamut sRGB.\nUtilizzo.\n\u00c8 il colore utilizzato per i semafori, per gli indicatori di direzione nelle automobili (le \"frecce\") e per i segnali di richiesta di attenzione in genere.\nI terminali nello standard VT220 esistevano anche in una variante a fosfori ambra.\nL'ambra \u00e8 il colore simbolico dell'energia ed \u00e8 anche il colore indossato dal club calcistico inglese Hull City AFC.\nIl colore ambra delle urine \u00e8 indice di un colore pi\u00f9 scuro del fisiologico giallo paglierino; alla normale composizione urinaria, infatti, si addizionano pigmenti di colore arancione o rosso."}
{"id": "428333", "revid": "1543377", "url": "https://it.wikipedia.org/wiki?curid=428333", "title": "Architettura guidata dal modello", "text": "In ingegneria del software, L'architettura guidata dal modello o model-driven architecture (MDA) \u00e8 un approccio di progettazione software per lo sviluppo di sistemi software. Nello specifico, si tratta di una famiglia di standard correlati in cui la realizzazione di modelli possa essere considerata parte del processo di implementazione.\nQuesti standard furono lanciati nel 2001 dall'Object Management Group (OMG).\nLa MDA \u00e8 progettata per supportare model-driven engineering dei sistemi software. Essa fornisce un insieme di linee guida per strutturare specifiche espresse tramite un modello. Usando la metodologia MDA, la funzionalit\u00e0 del sistema pu\u00f2 inizialmente essere definita come un platform-independent model (PIM) attraverso un appropriato Domain Specific Language (linguaggio specifico di dominio)."}
{"id": "428344", "revid": "1543377", "url": "https://it.wikipedia.org/wiki?curid=428344", "title": "Homalocephale calathocercos", "text": "Homalocephale (il cui nome dal greco significa \"testa piatta\"; \u03c9\u03bc\u03b1\u03bb\u03bf\u03c2/\"homalos\" ossia \"piatto\", e \u03ba\u03b5\u03c6\u03b1\u03bb\u03ae/\"kephal\u0113\" ossia \"testa\") \u00e8 un genere estinto di dinosauro ornithischio pachycephalosauride vissuto nel Cretaceo superiore, circa 80 milioni di anni fa (Campaniano), in quella che oggi \u00e8 la Mongolia. Il genere contiene una singola specie, ossia \"H. calathocercos\", descritta nel 1974 da Halszka Osm\u00f3lska e Teresa Marya\u0144ska, sebbene la specie possa in realt\u00e0 rappresentare un sinonimo, nonch\u00e9 forma giovanile, del genere \"Prenocephale\". \"Homalocephale\" era un dinosauro che poteva raggiungere il 1,8 metri (6 piedi) di lunghezza e, come buona parte dei pachycephalosauri era erbivoro/onnivoro.\nDescrizione.\nA differenza di altri pachycephalosauri sicuramente adulti (sebbene simili ai probabili esemplari giovanili riferiti a \"Dracorex\" e \"Goyocephale\"), \"Homalocephale\" sfoggiava un cranio a forma di cuneo il cui tetto era piatto, sebbene la superficie sia piuttosto ispessita.\nLa specie \u00e8 anche nota per avere un bacino insolitamente ampio, caratteristica che ha portato alcuni paleontologi a suggerire che i fianchi larghi fossero un adattamento dell'animale alla viviparit\u00e0, sebbene tale ipotesi sia stata respinta da numerosi studiosi. Altri hanno suggerito che la larghezza del bacino avesse la funzione di proteggere gli organi vitali dai possibili urti laterali, ipotizzati come metodo di disputa territoriale tra i pachycephalosauri. \"Homalocephale\" possedeva anche arti posteriori piuttosto lunghi, indicando un'andatura bipede veloce.\nLa specie tipo, \"H. calathocercos\", \u00e8 stata descritta sulla base di un cranio incompleto e materiale postcranico. L'esemplare presenta ampie aperture sulla parte superiore del cranio, una sutura fronto-parietale distinta, una fenestrae infratemporale bassa e lunga, e una grande cavit\u00e0 oculare rotonda. La fronte \u00e8 notevolmente ruvida, con pi\u00f9 noduli ai lati e sulla parte posteriore dell'osso squamoso. I paleontologi hanno concluso che l'esemplare era un adulto, nonostante le suture del cranio fossero distinguibili, e il cranio fosse piatto (un tratto associato all'immaturit\u00e0 in molte specie di pachycephalosauri). Nel 2010, uno studio di Nick Longrich e colleghi ha suggerito che i pachycephalosauri a testa piatta fossero solo forme giovanili degli adulti dalle caratteristiche teste a cupola, una visione supportata anche dalla precedente analisi di Horner e Goodwin, nel 2009. Longrich e colleghi hanno suggerito che \"Homalocephale\" sia in realt\u00e0 lo stadio giovanile o subadulto di \"Prenocephale\"."}
{"id": "428346", "revid": "228587", "url": "https://it.wikipedia.org/wiki?curid=428346", "title": "Nepenthes adnata", "text": "Nepenthes adnata \u00e8 una pianta carnivora, endemica di Sumatra, dove cresce ad altitudini di 600\u20131100 m."}
{"id": "428349", "revid": "113182474", "url": "https://it.wikipedia.org/wiki?curid=428349", "title": "Ametista (colore)", "text": "Ametista \u00e8 un colore violaceo moderato e trasparente. Il suo nome \u00e8 derivato dall'omonima ametista, un tipo di quarzo. Bench\u00e9 il colore ametista naturale vari dal viola al giallo, il colore qui citato \u00e8 quello viola pi\u00f9 comunemente collegato alle pietre dell'ametista"}
{"id": "428351", "revid": "436907", "url": "https://it.wikipedia.org/wiki?curid=428351", "title": "Black Holes and Revelations", "text": "Black Holes &amp; Revelations \u00e8 il quarto album in studio del gruppo musicale britannico Muse, pubblicato il 3 luglio 2006 dalla Warner Bros. Records.\nL'album vendette copie nella prima settimana di vendite nel Regno Unito, posizionandosi quindi a un livello di vendite superiore all'album precedente \"Absolution\".\nDescrizione.\n\"Black Holes &amp; Revelations\" segna una svolta stilistica rispetto agli album precedenti e include una grande variet\u00e0 di sonorit\u00e0 inusuali per il gruppo. L'album si mostra prevalentemente rock alternativo, e la prima traccia, \"Take a Bow\", mostra uno stile rock intenso e drammatico molto vicino all'album precedente e introduce elementi techno nello stile del gruppo. Altre tracce, in particolare \"Starlight\", descritta dalla critica come \u00abun concerto degli ABBA sulla Luna\u00bb, segue una corrente pi\u00f9 commerciale ed orecchiabile che contrasta con il funk rock, post-disco del primo singolo pubblicato, \"Supermassive Black Hole\". Le altre tracce seguono lo stile intenso caratteristico dei primi lavori dei Muse, ma la traccia finale, \"Knights of Cydonia\", combina elementi vicini alla surf music e al rock progressivo, per un brano che il frontman Matthew Bellamy descrive come \u00abtrainante il lato epico del gruppo a livelli quasi comici\u00bb.\nNei testi e nelle melodie, interamente composte da Bellamy, l'album mostra influenze del genere fantascientifico, mentre lo stesso frontman cita come influenze musicali Queen, Millionaire, Sly &amp; the Family Stone, Depeche Mode e sonorit\u00e0 provenienti dal sud Italia.\nContenuto dei testi.\n\"Black Holes &amp; Revelations\" contiene riferimenti fortemente politici che creano un rinnovamento nella continuit\u00e0 nello stile del gruppo. Sono presenti gli argomenti controversi tipici dei Muse, quali \u00abla cospirazione del nuovo ordine del mondo, guerre ingiustificabili, potere abusivo, manipolazione cospiratoria e rivolte popolari\u00bb, fortemente influenzati dalla teoria del complotto piuttosto popolare tra i componenti del gruppo. Questi temi nascono da un'idea di Bellamy: \u00abl'ignoto stimola l'area dell'immaginazione\u00bb, e questo interesse per l'ignoto e per il paranormale si diffonde in tutto l'album, che include invasioni aliene, (in \"Exo-Politics\") e una paranoia ribelle (in particolare durante \"Assassin\"). L'album include inoltre tematiche pi\u00f9 suggestive, come rimorso, ambizione e amore, ancora riprendendo lo stile romantico dei primi album del gruppo.\nIl titolo dell'album, preso dal testo di \"Starlight\", \u00e8 stato spiegato da Bellamy nella sua intervista concessa a \"Q\" nel settembre 2006: \nCopertina.\nLa copertina di \"Black Holes &amp; Revelations\", ad opera di Storm Thorgerson (citato come \"The Men of Mystery\", gli uomini del mistero, sul libretto dell'album), ritrae un fondo rosso, richiamante il suolo di Marte. Quattro persone sono sedute a un tavolo con tre cavalli in miniatura su di esso. Sono vagamente riconoscibili, nel cielo alle spalle delle figure, il pianeta Terra e la Luna. Lo scenario \u00e8 volto a richiamare Cydonia, la regione di Marte contenente il celebre volto, e i cavalli in miniatura si riferiscono ai cavalieri, risultando una sorta di rebus che cela il singolo \"Knights of Cydonia\". Si pensa che i cavalieri possano essere un riferimento ai Cavalieri dell'Apocalisse, dall'Apocalisse di Giovanni facente parte della Bibbia, con i loro cavalli di quattro colori diversi.\nAccoglienza.\n\"Black Holes &amp; Revelations\" \u00e8 stato accolto positivamente dal mondo dei media, con \"Q\" che lo descrive come \u00abuno dei migliori album dell'anno... splendido ma pazzo\u00bb e \"Planet Sound\" che lo ha elogiato come album dell'anno. Molti critici hanno sottolineato come i Muse abbiano acquisito uno stile rock pi\u00f9 originale e progressivo, differente dal loro album di debutto \"Showbiz\" criticato per la somiglianza fin troppo marcata allo stile dei Radiohead."}
{"id": "428353", "revid": "135224", "url": "https://it.wikipedia.org/wiki?curid=428353", "title": "San Piero in Bagno", "text": "San Piero in Bagno \u00e8 una frazione del comune italiano di Bagno di Romagna, nella Provincia di Forl\u00ec-Cesena, nella regione Emilia-Romagna.\nStoria.\nVenne istituito come capoluogo del comune di Bagno di Romagna con il regio decreto del 25 giugno 1865 e poi divenne sede del municipio a seguito di un Regio decreto del 1923 fortemente voluto da Benito Mussolini che ha annesso alla regione Emilia Romagna i territori della cosiddetta Romagna Toscana (terre geograficamente e linguisticamente romagnole ma di cultura storica toscana).\nEconomia.\nSan Piero in Bagno \u00e8 il centro pi\u00f9 importante e popoloso del comune, trovandovi sede le pi\u00f9 importanti attivit\u00e0 economiche del territorio, ad eccezione di quelle turistiche termali. \nVi ha sede l'Ospedale Angioloni, al servizio della popolazione dell\u2019Alta Valle del Savio."}
{"id": "428358", "revid": "15756", "url": "https://it.wikipedia.org/wiki?curid=428358", "title": "Daspletosaurus torosus", "text": "Daspletosaurus (il cui nome significa \"lucertola spaventosa\") \u00e8 un genere estinto di dinosauro teropode tirannosauride vissuto nel Cretaceo superiore, circa 77-74 milioni di anni fa (Campaniano) nel Nord America occidentale. Il genere \"Daspletosaurus\" contiene due specie: la specie tipo \"D. torosus\", i cui fossili sono stati ritrovati in Alberta, e la specie pi\u00f9 recente \"D. horneri\", i cui fossili sono stati ritrovati invece in Montana. Una possibile terza specie, anch'essa dall'Alberta, attende un'identificazione formale.\nIl \"Daspletosaurus\" faceva parte della sottofamiglia dei Tyrannosaurinae, essendo strettamente imparentato con il pi\u00f9 grande e recente \"Tyrannosaurus\". Come la maggior parte dei tirannosauridi, il \"Daspletosaurus\" era un grande predatore bipede dotato di fauci armate da decine di grandi denti appuntiti. Anche il \"Daspletosaurus\" aveva le zampe anteriori molto piccole, tipiche dei tirannosauridi, anche se erano proporzionalmente pi\u00f9 lunghe che negli altri generi.\nCome superpredatore del suo ecosistema, il \"Daspletosaurus\" era in cima alla catena alimentare, cacciando e nutrendosi di grandi dinosauri come il ceratopside \"Centrosaurus\" e l'hadrosauride \"Hypacrosaurus\". In alcune zone, il \"Daspletosaurus\" coesistette con un altro tirannosauride, il \"Gorgosaurus\", anche se i due non entrarono mai in competizione diretta occupando diverse nicchie ecologiche e nutrendosi di prede differenti. Nonostante i fossili di \"Daspletosaurus\" siano i pi\u00f9 rari tra i tirannosauridi, i campioni disponibili consentono di effettuare alcune analisi sulla biologia di questi animali, tra cui il comportamento sociale, la dieta e l'ontogenesi.\nDescrizione.\nNonostante fosse grande per gli standard dei predatori moderni, il \"Daspletosaurus\" non era uno dei pi\u00f9 grandi tirannosauridi. Gli esemplari adulti raggiungevano i 8-9 metri (26-30 piedi) di lunghezza dal muso alla coda. Stime sulla massa si aggirano su un peso di 2,5 tonnellate (2,75 tonnellate corte), sebbene varino tra 1,8 e 3,8 tonnellate (2,0 e 4,1 tonnellate corte).\nIl \"Daspletosaurus\" possedeva un cranio enorme, che poteva raggiungere anche pi\u00f9 di 1 metro (3,3 piedi) di lunghezza. Le ossa erano state forti e robuste e alcune, tra cui le ossa nasali sulla parte superiore del muso, erano fuse tra loro rendendole pi\u00f9 robuste. Le grandi Fenestrae (aperture) nel cranio ne riducevano il peso. Un \"Daspletosaurus\" adulto aveva fauci armate di circa sei dozzina di denti, dalla forma allungata, ovale in sezione trasversale, piuttosto che a lama. A differenza degli altri suoi denti, quelli della premascella, in versione trasversale, avevano una forma a D, esempio di eterodontia molto comune nei tirannosauridi. Caratteristiche uniche del cranio includono una superficie ruvida esterna del mascellare (mascella superiore) e creste pronunciate intorno agli occhi sull'osso lacrimale, postorbitale e giugale. Le orbite erano ovali e alte, in una forma mista tra la forma circolare vista in \"Gorgosaurus\" e la forma \"serratura\" di \"Tyrannosaurus\". Alcuni casi di carie sono stati ritrovati in alcuni denti di \"Daspletosaurus\".\nIl \"Daspletosaurus\" aveva la classica conformazione corporea di tutti i tirannosauridi, con una breve collo ad S collo per sostenere il massiccio cranio. L'animale si reggeva sulle due possenti zampe posteriori, terminanti in piedi a quattro dita (di cui il primo era estremamente ridotto che non toccava mai terra, e fungeva da sperone). Al contrario, le zampe anteriori erano estremamente piccole e dotate di sole due dita, anche se in proporzione al corpo, il \"Daspletosaurus\" aveva le zampe anteriori pi\u00f9 lunghe di qualsiasi altro tirannosauride. L'animale inoltre possedeva una lunga coda che fungeva da contrappeso per la testa e il tronco, con il baricentro sui fianchi.\nUno studio sul cranio della specie \"D. horneri\" suggerisce che a differenza di molte raffigurazioni, i tirannosauridi non aveva le labbra. Un confronto tra il cranio di questa specie con quello dei moderni coccodrilli mostra la stessa struttura ossea rugosa, indicando la presenza di grandi squame piatte, in contrasto con l'idea di labbra di tessuto morbido come quelle delle lucertole. Questo tipo di pelle rugosa scende fino alla linea di denti, quindi si \u00e8 teorizzato che i denti del \"Daspletosaurus\" non erano coperti da labbra, in quanto non ci sarebbe stato spazio per tali tessuti molli.\nTuttavia lo studio \u00e8 stato criticato poich\u00e9 considera \"squame\" quelle che sono in realt\u00e0 spaccature nella pelle dei coccodrilli: le similiarit\u00e0 tra i tessuti cranici di coccodrilli e tirannosauridi sarebbero solo superficiali. Correlati epidermici sulle mascelle dei tirannosauridi indicano inoltre che fosse presente tessuto labiale simile a quello delle lucertole.\nClassificazione.\nIl \"Daspletosaurus\" appartiene alla sottofamiglia Tyrannosaurinae all'interno della famiglia Tyrannosauridae, insieme a \"Tarbosaurus\", \"Tyrannosaurus\" e \"Alioramus\". Gli animali appartenenti a questa sottofamiglia sono pi\u00f9 strettamente imparentati con \"Tyrannosaurus\", che con \"Albertosaurus\" e sono noti soprattutto (con l'eccezione di \"Alioramus\") per la loro costruzione robusta con teschi proporzionalmente pi\u00f9 grandi e femori pi\u00f9 lunghi rispetto all'altra sottofamiglia degli albertosaurinae.\nIl \"Daspletosaurus\" \u00e8 generalmente considerato essere strettamente imparentato con \"Tyrannosaurus\", o come un suo antenato attraverso l'anagenesi. Gregory Paul riassegn\u00f2 \"D. torosus\" al genere \"Tyrannosaurus\", creando la specie \"Tyrannosaurus torosus\", tuttavia questa classificazione \u00e8 generalmente non accettata dagli altri paleontologi. Molti ricercatori pensano invece che \"Tarbosaurus\" e \"Tyrannosaurus\" potrebbero essere dei sister taxon o addirittura rappresentare due specie dello stesso genere, con \"Daspletosaurus\" come un altro parente basale. D'altra parte, Phil Currie e colleghi ritengono che il \"Daspletosaurus\" sia pi\u00f9 strettamente imparentato con \"Tarbosaurus\" e altri tirannosauridi asiatici come \"Alioramus\" rispetto al nordamericano \"Tyrannosaurus\". La sistematica di \"Daspletosaurus\" diventer\u00e0 pi\u00f9 chiara solo quando tutte le sue specie saranno state descritte.\nIl seguente cladogramma mostra la sistematica dei tirannosauridi sulla base di un'analisi filogenetica condotta da Loewen \"et al.\" (2013):\nA seguito della descrizione di \"Thanatotheristes\" \u00e8 stata eretta una nuova trib\u00f9 all'interno di Tyrannosauridae, i Daspletosaurini, una sister taxon dei Tyrannosaurini. L'esistenza dei Daspletosaurini mostra che esiste una segregazione geografica dei clade all'interno dei Tyrannosauridae, con il clade \"Lythronax\" + \"Teratophoneus\" e \"Bistahieversor\" che vivono nel sud di Laramidia, e gli Albertosaurinae e i Daspletosaurini che occupano il Canada e gli Stati Uniti settentrionali.\nDi seguito \u00e8 riportata un cladogramma che segue la prima analisi eseguita dagli autori della descrizione di \"Thanatotheristes\", Voris \"et al.\" (2020):\nScoperta e specie.\nL'esemplare tipo di \"Daspletosaurus torosus\"(CMN 8506) \u00e8 composto da uno scheletro parziale che comprende il cranio, una spalla, una zampa anteriore, il bacino, un femore e tutte le vertebre cervicali, dorsali e sacrali, pi\u00f9 le prime undici vertebre caudali. L'esemplare venne scoperto nel 1921 nei pressi di Steveville, Alberta, dal paleontologo Charles Mortram Sternberg, che inizialmente lo classific\u00f2 come una nuova specie di \"Gorgosaurus\". Solo nel 1970, a seguito di un attento studio da parte di Dale Russell, il campione venne classificato come un genere a s\u00e9 stante, ossia \"Daspletosaurus\", il cui nome deriva dal greco antico per \u03b4\u03b1\u03c3\u03c0\u03bb\u03ae\u03c2/\"dasples\" ossia \"spaventoso\" e \u03c3\u03b1\u03c5\u03c1\u03bf\u03c2/\"sauros\" ossia \"lucertola\". Il nome specifico della specie tipo, \"torosus\", derivava invece dal latino per \"muscolare\" o \"muscoloso\", in riferimento alla conformazione corporea dell'animale. A parte l'olotipo, vi \u00e8 un solo un altro esemplare noto, RTMP 2001.36.1, composto da uno scheletro relativamente completo scoperto nel 2001. Entrambi gli esemplari sono stati recuperati nella Formazione Oldman nel Judith River Group, Alberta. La Formazione Oldman risale alla met\u00e0 del Campaniano, fase del Cretaceo superiore, di circa 77-76 milioni di anni fa. Un campione ritrovato nella pi\u00f9 recente Formazione Horseshoe Canyon, in Alberta, \u00e8 stata riassegnato ad \"Albertosaurus\".\nSpecie.\nIl genere \"Daspletosaurus\" contiene due specie, pi\u00f9 una possibile terza ancora non descritta, anche se a partire dal 2007 nessuna di queste specie ha ricevuto una descrizione corretta o un nome scientifico. Nel frattempo, tutti questi esemplari e campioni fossili sono stati designati come \"Daspletosaurus spp\"; tuttavia ci\u00f2 non implica che appartengano tutti alla stessa specie.\nInsieme all'olotipo, Russell design\u00f2 un esemplare raccolto da Barnum Brown nel 1913 come paratipo di \"D. torosus\". Questo esemplare (AMNH 5438) consiste in parti delle gambe, il bacino e alcune vertebre sacrali associate, ed \u00e8 stato scoperto all'interno della Formazione Dinosaur Park, in Alberta. La Formazione Dinosaur Park era precedentemente nota come la formazione superiore Oldman e risale alla met\u00e0 del Campaniano, tra i 76,5 e i 74,8 milioni di anni fa. Daspletosaurus fossili sono noti in particolare dalla met\u00e0 alla parte superiore della formazione, tra il 75,6 e il 75,0 milioni di anni fa. Nel 1914, Brown raccolse uno scheletro quasi completo e un cranio; quarant'anni dopo l'American Museum of Natural History vendette questo esemplare al Field Museum, di Chicago. Lo scheletro venne montato ed etichettato come \"Albertosaurus libratus\" per molti anni, ma dopo diverse ricerche si scopr\u00ec che molte delle caratteristiche del cranio erano andate perse durante il rimodellamento in gesso del fossile, tra cui la maggior parte dei denti, pertanto il campione (FMNH PR308) venne riassegnato a \"Daspletosaurus torosus\" da Thomas Carr nel 1999. Negli anni successivi vennero raccolti un totale di otto esemplari nella Formazione Dinosaur Park, la maggior parte di essi entro i confini del Dinosaur Provincial Park. Phil Currie ritenne che gli esemplari del Dinosaur Park rappresentassero una nuova specie di \"Daspletosaurus\", caratterizzati da alcune caratteristiche del cranio.\nUn nuovo campione di tirannosauride (OMNH 10131), composto da alcuni frammenti di cranio, costole e parti degli arti posteriori, sono stati ritrovati nel Nuovo Messico nel 1990 e assegnati all'ormai defunto genere \"Aublysodon\". Molti autori successivi riassegnarono questo esemplare, insieme a pochi altri dal Nuovo Messico, come l'ennesima specie senza nome di \"Daspletosaurus\". Tuttavia, una ricerca pubblicata nel 2010 ha dimostrato che questi esemplari, dal Hunter Wash Member della Formazione Kirtland, rappresentano in realt\u00e0 un tirannosauroide pi\u00f9 primitivo, oggi classificato come \"Bistahieversor\". Non tutti gli studiosi sono d'accordo sull'et\u00e0 della Formazione di Kirtland, con alcuni studiosi che affermano che risalga al Campaniano superiore, mentre altri suggeriscono un'et\u00e0 pi\u00f9 recente, circa agli inizi del Maastrichtiano.\nNel 1992, Jack Horner e colleghi pubblicarono un rapporto estremamente preliminare su un tirannosauride scoperto nelle parti superiori della Formazione Two Medicine nel Montana, interpretato come una specie di transizione tra \"Daspletosaurus\" e \"Tyrannosaurus\". Currie (2003) dichiar\u00f2 che il tirannosauride della Formazione Two Medicine citato da Horner \"et al.\" (1992) potesse essere una terza specie senza nome di \"Daspletosaurus\". Nel 2001, venne segnalato un altro scheletro parziale dalla Upper Two Medicine nel 2001; tale scheletro preservava anche i resti di un giovane hadrosauro nella cavit\u00e0 addominale. Questo esemplare fu assegnato a \"Daspletosaurus\", senza fare riferimento ad una specifica specie. I resti di almeno tre \"Daspletosaurus\" sono stati descritti in un bonebed della Formazione Two Medicine da Currie \"et al.\" (2005); gli autori hanno affermato che questo materiale fossile probabilmente rappresenta una specie allora-non menzionata da Horner \"et al.\" (1992), ma in attesa di ulteriori studi per essere determinata con certezza. Infine nel 2017, gli esemplari di \"Daspletosaurus\" della Formazione Two Medicine furono descritti come la nuova specie \"Daspletosaurus horneri\", il cui nome specifico, \"horneri\", rende omaggio a Jack Horner.\nPaleobiologia.\nSensi.\nIl cranio della specie \"D. horneri\" mostra la presenza di sviluppati organi sensoriali tegumentari facciali, eventualmente utilizzati per il contatto, la modulazione dei movimenti mascellari, la percezione della temperatura e la rilevazione delle prede. Le grandi scaglie piatte e larghe presenti sul muso (simili a quelle dei coccodrilli) garantivano senz'altro un ulteriore protezione sul muso durante la cattura delle prede e durante i combattere intraspecifici.\nCoesistenza con \"Gorgosaurus\".\nDurante il tardo Campaniano del Nord America, il \"Daspletosaurus\" condivideva lo stesso habitat con il contemporaneo tirannosauride albertosaurino \"Gorgosaurus\". Questo \u00e8 uno dei pochi casi di coesistenza tra due generi di tirannosauridi. Negli ecosistemi moderni, i predatori di dimensioni simili sono separati in diverse nicchie ecologiche per differenze anatomiche, comportamentali e geografiche che limitano la concorrenza tra i generi. Diversi studi hanno cercato di stabilire quali nicchie ecologiche occupassero \"Daspletosaurus\" e \"Gorgosaurus\".\nDale Russell ipotizz\u00f2 che il \"Gorgosaurus\" essendo pi\u00f9 leggero, agile e pi\u00f9 comune si sarebbe nutrito principalmente di hadrosauridi facili da cacciare poich\u00e9 relativamente indifesi, mentre il pi\u00f9 robusto e meno comune \"Daspletosaurus\" si sarebbe specializzato nella caccia ai ceratopsidi pi\u00f9 lenti ma corazzati, e pi\u00f9 difficile cacciare. Tuttavia, un esemplare di \"Daspletosaurus\" (OTM 200) dalla Formazione Two Medicine conserva i resti semi-digeriti di un giovane hadrosauro giovanile nella regione addominale. I muscoli delle fauci dei Tyrannosaurinae come \"Daspletosaurus\" sono meccanicamente pi\u00f9 forti delle fauci degli albertosaurinae come \"Gorgosaurus\", sebbene la forza generata dai denti siano simili tra i due gruppi. Ci\u00f2 potrebbe indicare una differenziazione nella meccanica dell'alimentazione o nella propria dieta.\nAltri autori suggerirono che la concorrenza tra i due animali poteva essere limitata dalla separazione geografica, in quanto a differenza di alcuni altri gruppi di dinosauri, non sembra esserci alcuna correlazione con la distanza dal mare. N\u00e9 \"Daspletosaurus\" n\u00e9 \"Gorgosaurus\" erano comuni ad altitudini superiori o inferiori rispetto ad altri generi. Tuttavia, mentre \u00e8 presente una certa sovrapposizione, il \"Gorgosaurus\" sembra essere pi\u00f9 comune nelle latitudini settentrionali, mentre gli esemplari di \"Daspletosaurus\" sono pi\u00f9 abbondanti a sud. Lo stesso schema geografico \u00e8 osservabile anche in altri dinosauri. I ceratopsidi chasmosaurini e gli hadrosauri hadrosaurini erano pi\u00f9 comuni nella Formazione Two Medicine e nel sud-ovest del Nord America, durante il Campaniano. Thomas Holtz sugger\u00ec che questo schema indichi una preferenza ecologiche condivisa tra tirannosaurini, chasmosaurini e hadrosaurini. Holtz osserv\u00f2 anche che alla fine del Maastrichtiano, i tirannosaurini come \"Tyrannosaurus\", gli hadrosaurini e chasmosaurini come \"Triceratops\" erano diffusi in tutto il Nord America occidentale, mentre gli albertosaurini e i centrosaurini si estinsero, e i lambeosaurini divenne molto pi\u00f9 rari.\nComportamento sociale.\nUn giovane esemplare di \"D. torosus\" rinvenuto al Dinosaur Park (TMP 94.143.1) mostra dei segni di morsi sul muso, probabilmente inflitti da un altro tirannosauro. I segni di morsi mostrano segni di guarigione, indicando che l'animale sopravvisse al morso. Un altro esemplare adulto (TMP 85.62.1) presenta anch'esso dei segni di morsi sul muso, indicando che i morsi sul volto non erano limitati agli esemplari pi\u00f9 giovani. Mentre \u00e8 possibile che i morsi siano stati inferti da un'altra specie, l'aggressivit\u00e0 intraspecifica, tra cui mordere la zone facciale, \u00e8 un comportamento molto comune tra i predatori. Segni di morsi sul muso sono stati ritrovati in diversi tirannosauridi come \"Gorgosaurus\" e \"Tyrannosaurus\", cos\u00ec come in altri generi di teropodi come \"Sinraptor\" e \"Saurornitholestes\". Darren Tanke e Phil Currie ipotizzano che i morsi siano dovuti alla competizione intraspecifica per il territorio o le risorse alimentari, o per il dominio all'interno di un gruppo sociale.\nUna possibile prova che indicherebbe che i \"Daspletosaurus\" vivessero in gruppi sociali proviene da un bone bed trovato nella Formazione Two Medicine del Montana. Il bone bed comprende i resti di tre \"Daspletosaurus\", tra cui un esemplare adulto, un giovane, e un altro individuo di dimensioni intermedie. Nello stesso luogo sono stati ritrovati almeno cinque hadrosauri. Le evidenze geologiche indicano che i resti non sono stati riuniti dalle correnti fluviali ma che tutti gli animali sono stati sepolti simultaneamente nella stessa posizione. I resti degli hadrosauri sono sparsi e portano numerosi segni dei denti del tirannosauro, indicando che i \"Daspletosaurus\" si stavano nutrendo delle carcasse degli hadrosauri al momento della morte, la cui causa rimane sconosciuta. Currie ipotizza che i \"Daspletosaurus\" formassero piccoli gruppi o branchi da caccia, anche se tale comportamento non si pu\u00f2 affermare con sicurezza. Altri scienziati sono scettici su tale comportamento in \"Daspletosaurus\" e in altri teropodi.\nBrian Roach e Daniel Brinkman hanno suggerito che le interazioni sociali nei teropodi giganti come \"Daspletosaurus\" fossero pi\u00f9 simili a quelle dei moderni draghi di Komodo, in cui diversi individui formano gruppi non-cooperativi intorno alle carcasse. Tra questi animali vi \u00e8 una rigida gerarchia in cui gli esemplari pi\u00f9 grandi mangiano per primi e spesso attaccando e talvolta cannibalizzano gli esemplari pi\u00f9 piccoli nel processo. Effettivamente, la prova di cannibalismo in \"Daspletosaurus\" \u00e8 stata pubblicata nel 2015.\nOntogenesi.\nIl paleontologo Gregory Erickson e colleghi hanno studiato la crescita e l'ontogenesi dei tirannosauridi. L'analisi istologica delle ossa pu\u00f2 determinare l'et\u00e0 di un esemplare dopo che questo \u00e8 morto. I tassi di crescita possono essere determinati quando l'et\u00e0 dei vari individui sono comparate con le dimensioni degli esemplari in un grafico. Erickson ha dimostrato che dopo un lungo periodo di tempo, nello stadio di giovani, i tirannosauri effettuavano un grande scatto di crescita delle dimensioni in circa quattro anni, durante tutta la loro vita. Dopo la fase di rapida crescita le dimensioni corporee si stabilizzavano concludendosi con la maturit\u00e0 sessuale, la crescita veniva rallentata considerevolmente negli animali adulti. Erickson esamin\u00f2 solo i \"Daspletosaurus\" della Formazione Dinosaur Park, e questi campioni mostrano lo stesso schema. Rispetto agli albertosaurini, il \"Daspletosaurus\" mostra un tasso di crescita pi\u00f9 veloce durante il periodo di rapida crescita per via del suo peso complessivo da adulto. Il tasso di crescita massima in \"Daspletosaurus\" era di 180 chilogrammi (400 libbre) all'anno, sulla base di una stima di massa di 1800\u00a0kg (2 tonnellate) negli adulti.\nAltri autori suggeriscono una massa pi\u00f9 elevata per gli esemplari adulti di \"Daspletosaurus\", il che cambierebbe l'entit\u00e0 del tasso di crescita, ma non il modello generale. Nel catalogare il numero di esemplari di ogni fascia di et\u00e0, Erickson e i suoi colleghi sono stati in grado di trarre conclusioni circa l'ontogenesi in una popolazione di \"Albertosaurus\". La loro analisi ha dimostrato che, mentre i cuccioli siano molto rari nella documentazione fossile, gli esemplari adolescenti in fase di rapida crescita e gli adulti sono molto pi\u00f9 comuni. Anche se ci\u00f2 potrebbe essere dovuto solo alla conservazione o alla raccolta dei fossili, Erickson ha ipotizzato che tale differenza sia dovuta ad una bassa mortalit\u00e0 tra i giovani oltre una certa dimensione, come si pu\u00f2 osservare in molti grandi mammiferi moderni come gli elefanti. Questa bassa mortalit\u00e0 potrebbe essere il risultato di una mancanza di predazione, dal momento che i tirannosauri superavano tutti i predatori contemporanei in termini di dimensioni per l'et\u00e0. I paleontologi non hanno ritrovato abbastanza esemplari \"Daspletosaurus\" per un'analisi simile, ma Erickson osserva che la stessa tendenza generale dei tirannosauri, sembra applicarsi anche in \"Daspletosaurus\".\nUno studio del 2009, ha trovato le tracce fossili di infezione simili a quelle provocate dal \"Trichomonas gallinae\", un parassita che attacca soprattutto gli uccelli, nelle fauci di vari esemplari di \"Daspletosaurus\", che sembra essere una patologia molto diffusa tra i tirannosauri, avendo le prove di tale infezione anche in altri generi come \"Tyrannosaurus\".\nPaleoecologia.\nTutte gli esemplari noti di \"Daspletosaurus\" sono stati ritrovati in formazioni risalenti alla met\u00e0 o alla fine del Campaniano, nel Cretaceo superiore, tra i 77 e i 74 milioni di anni fa. Dalla met\u00e0 del periodo Cretaceo, l'America del Nord era divisa in due dal Mare interno occidentale, creando i due subcontinenti Appalachia e Laramidia. A quell'epoca inoltre gran parte del Montana e dell'Alberta erano sommerse dal mare. Tuttavia il sollevamento delle Montagne Rocciose dovuto all'orogenesi laramide ad ovest, avvenuta proprio durante il periodo del \"Daspletosaurus\", costrinse il mare a ritirarsi a sud-est. I fiumi scorrevano gi\u00f9 dalle montagne verso il mare, portando i sedimenti insieme a loro che avrebbero poi formato la Formazione Two Medicine, del River Group Judith, e altre formazioni sedimentarie della regione. Circa 73 milioni di anni fa, il mare cominci\u00f2 ad avanzare di nuovo verso nord-ovest, e l'intera regione venne ricoperta coperta dal mare Bearpaw, che sommerse tutta la parte occidentale degli Stati Uniti e del Canada, formando il massiccio Bearpaw Shale.\nIl \"Daspletosaurus\" viveva in una vasta pianura alluvionale lungo la sponda occidentale del mare interno occidentale. La zona era striata di numerosi fiumi, che durante le forti alluvioni straripavano coprendo la regione con nuovi sedimenti. Quando l'acqua era abbondante, la regione sosteneva una gran quantit\u00e0 di vita animale e vegetale, mentre durante i periodi di siccit\u00e0, si verificavano mortalit\u00e0 di massa, come dimostrato dai numerosi bone-bed trovati nelle Formazioni Two Medicine e Judith River, compreso il bone-bed di \"Daspletosaurus\". Simili condizioni ambientali sono oggi presenti nell'Africa orientale. Le eruzioni vulcaniche dall'ovest ricoprivano periodicamente la regione di cenere, con conseguente mortalit\u00e0 su larga scala, simultaneamente ad un arricchimento del terreno per la crescita di future piante. Proprio a questi letti di cenere si \u00e8 in grado di effettuare una precisa datazione radiometrica. Inoltre, l'innalzarsi e l'abbassarsi costante del livello del mare port\u00f2 anche ad una grande variet\u00e0 di ambienti in tempi e luoghi diversi all'interno del River Group Judith, come zone umide costiere, delta di fiumi e lagune, oltre a pianure alluvionali interne.\nLa grande variet\u00e0 di vertebrati fossili all'interno delle Formazioni Two Medicine e Judith River sono il risultato di una combinazione di un'abbondante vita animale, disastri naturali periodici e la deposizione di grandi quantit\u00e0 di sedimenti. Le acque dolci e gli estuari della formazione ospitavano un gran numero di pesci, tra cui squali, razze, storioni, pesci alligatori e altri. Queste acque ospitavano anche un gran numero di animali acquatici, tra cui rane,\nsalamandre, tartarughe, \"Champsosaurus\" e coccodrilli. Vi erano anche molte lucertole terrestri, tra cui teiidi, scinchi, varani e lucertole alligatore. Gli animali volanti della zona erano rappresentati da pterosauri azhdarchidi come \"Cryodrakon\", e uccelli come \"Apatornis\" e \"Avisaurus\". Vi era anche una grande biodiversit\u00e0 di mammiferi.\nNella Formazione Oldman (l'equivalente geologica della Formazione Judith River), il \"Daspletosaurus torosus\" condivideva il habitat con gran numero di dinosauri, molti della quali erano sue possibili prede, come l'hadrosauro \"Brachylophosaurus\", i ceratopsidi \"Coronosaurus\" e \"Albertaceratops\", pachycephalosauri, ornithomimidi, therizinosauri e forse anche ankylosauri. La formazione includeva anche altri predatori come troodontidi, oviraptorosauri, il dromaeosauride \"Saurornitholestes\" e, eventualmente, un tirannosauro albertosaurino (di genere attualmente sconosciuto). Le Formazioni Dinosaur Park e Two Medicine avevano una fauna simile a quella della Formazione Oldman, in particolare la Formazione Dinosaur Park che vantava una vasta gamma di dinosauri. Il tirannosauride albertosaurino \"Gorgosaurus\" visse a lungo al fianco di \"Daspletosaurus\", senza entrarvi in competizione per le prede. Inoltre i giovani tirannosauri probabilmente occupavano nicchie ecologiche differenti dagli adulti. All'interno della Formazione Dinosaur Park \u00e8 stata ritrovata una mandibola di \"Saurornitholestes\" che mostra i segni di un morso di un giovane tirannosauro, possibilmente un \"Daspletosaurus\"."}
{"id": "428365", "revid": "1005847", "url": "https://it.wikipedia.org/wiki?curid=428365", "title": "Deputati della XIII legislatura della Repubblica Italiana", "text": "Questo elenco riporta i nomi dei deputati della XIII legislatura della Repubblica Italiana dopo le elezioni politiche del 1996.\nCollegamenti esterni.\nModifiche nella composizione della Camera\nModifiche nella composizione dei gruppi"}
{"id": "428381", "revid": "1922947", "url": "https://it.wikipedia.org/wiki?curid=428381", "title": "Tasso di attualizzazione", "text": "Il tasso di attualizzazione \u00e8 quel tasso d'interesse da impiegare per trasferire al tempo 0, ossia all'attualit\u00e0 o \"ad oggi\", un capitale finanziario esigibile ad una certa data futura (o comunque un certo flusso di cassa futuro), in modo che quel capitale attualizzato, cio\u00e8 esigibile oggi, sia finanziariamente equivalente al capitale esigibile in data futura. La misura di questo tasso \u00e8 pari al rendimento offerto da attivit\u00e0 finanziarie prive di rischio a scadenza non breve. Generalmente vengono impiegati i rendimenti offerti dai Titoli di Stato con scadenze superiori ai tre anni.\nTalora, si utilizza il tasso di inflazione, oppure un tasso composto da: interesse risk-free di uno strumento finanziario a rischio zero (i titoli di stato), e un premio di rischio che pu\u00f2 essere articolato in: premio di rischio generico, premio di rischio specifico per il tipo investimento, premio specifico per i soggetti che beneficiano del capitale investito.\nFormulazione matematica.\nForniamo ora qualche delucidazione matematica per chiarire quanto appena esposto:\nsia\ncon\ne sia\nformula_8 risulta essere l'importo degli interessi che \u00e8 possibile maturare fino all'istante formula_9.\nTasso di rendimento privo di rischio.\nSi segnala che il tasso di attualizzazione trova utilizzo nella definizione di \"valore attuale\", concetto con il quale si valuta la convenienza di un progetto di investimento.\nIl tasso di rendimento privo di rischio (\"risk-free rate\") si riferisce ad un'attivit\u00e0 priva di rischio ossia ad un investimento il cui rendimento atteso \u00e8 caratterizzato da varianza nulla.\nLe condizioni che garantiscono che un'attivit\u00e0 si possa considerare priva di rischio sono:\nIl titolo in grado di soddisfare i tre requisiti sopra enunciati \u00e8 il titolo di Stato a breve termine (BOT a 6 mesi).\nTuttavia l'utilizzo di un tasso a breve termine pu\u00f2 presentare un'incoerenza tra il periodo di riferimento dei flussi di cassa generati dall'investimento e quello del tasso di attualizzazione, infatti il tasso privo di rischio dovrebbe essere relativo allo stesso orizzonte temporale nel quale si valuta l'investimento. Generalmente un investimento si contraddistingue per l'essere una decisione di lungo periodo e pertanto nella pratica \u00e8 accettato l'approccio di considerare come alternativa al BOT a 6 mesi il rendimento dei titoli di Stato a lungo termine. Ad esempio nel caso di una valutazione di investimento aziendale si ricorrer\u00e0 al BTP decennale se l'orizzonte di analisi \u00e8 di 10 anni, trentennale se l'orizzonte \u00e8 di 30 anni.\nEffetto dell'inflazione.\nRicordando che l'inflazione rappresenta la perdita di potere d'acquisto dell'unit\u00e0 monetaria, qualora il flusso di cassa venga stimato in termini reali allora il tasso privo di rischio dovr\u00e0 essere espresso in termini reali. Pertanto dal rendimento dei titoli di Stato che normalmente \u00e8 espresso in termini nominali si dovr\u00e0 sottrarre in prima approssimazione il tasso di inflazione attesa.\nIndicato con\nformula_10: il capitale\nformula_11: il tasso di interesse reale\nformula_12: il tasso di interesse nominale\nformula_13: il tasso di inflazione attesa\n\u00e8 lecito scrivere\nformula_14\neliminato il fattore C da ambo i membri ed effettuando i prodotti si ottiene formula_15 ossia formula_16\nEssendo formula_17, l'addendo formula_18 in prima approssimazione \u00e8 trascurabile. Dunque risulta\n(*) formula_19\nIn conclusione sottraendo dal tasso nominale solo il contributo del tasso di inflazione atteso come indicato dalla formula (*), si commetter\u00e0 un errore formula_20.\nNel seguito si forniscono alcuni dettagli sugli errori di stima e di calcolo del tasso di attualizzazione reale.\nCome \u00e8 noto, i tassi di interesse sono valori numerici troncati/arrotondati ad una certa cifra decimale oppure sono noti con una data incertezza (si pensi alla varianza dell'inflazione attesa); l'errore nella stima di formula_21 nella nostra approssimazione (*) sar\u00e0 dovuto a due contributi: l'errore di troncamento/arrotondamento formula_22 e l'errore di approssimazione formula_23 introdotto nella formula (*) poc'anzi ricavata. Per generalizzare l'analisi introduciamo le seguenti notazioni. Indichiamo con formula_24 la stima dell'errore di arrotondamento nel tasso di interesse nominale e con formula_25 la stima dell'errore di arrotondamento nel tasso di inflazione attesa. Rappresenteremo meglio i valori dei tassi nel seguente modo: formula_26 \u00b1 formula_27 e formula_28 \u00b1 formula_29. Se i tassi di partenza sono troncati alla k+1-esima cifra decimale ed arrotondati alla k-esima cifra decimale significa che i tassi di interesse di partenza sono noti con k-2 cifre decimali esatte e scriveremo: formula_30 \u00b1 formula_31 e formula_13 \u00b1 formula_31. Ricorrendo alla formula generale di \"propagazione degli errori\", si potr\u00e0 valutare il numero di cifre esatte con cui \u00e8 conoscibile formula_11 e quindi in ultima analisi il capitale attualizzato. Va da s\u00e9 che se il tasso di inflazione atteso viene stimato con un errore formula_29 pi\u00f9 grande di formula_27 di fatto sar\u00e0 inutile la stima di un tasso in forma pi\u00f9 accurata dell'altra in quanto la precisione del risultato \u00e8 determinata dalla grandezza con il pi\u00f9 basso numero di cifre esatte. Per completezza si riporta la valutazione degli errori. L'errore risultante dalla formula esatta \u00e8 dovuto solo alla propagazione degli errori di arrotondamento ed \u00e8 quantificabile in formula_37=formula_38, mentre l'errore risultante dalla formula approssimata (*) \u00e8 quantificabile in formula_39=formula_40. Si ipotizzi ora che formula_41 cio\u00e8 formula_42 sia pi\u00f9 grande di due ordini di grandezza (i.e. pi\u00f9 grande di un fattore 100) di formula_24; in libert\u00e0 potremmo affermare che formula_29 \u00e8 da considerarsi un infinitesimo di ordine inferiore rispetto a formula_24. Ragionando ora in termini infinitesimali e tenuto conto che in una somma di infinitesimi prevale l'infinitesimo di ordine inferiore, possiamo trascurare i termini che convergono a zero pi\u00f9 velocemente ed ottenere: formula_46 ed formula_47 dove il simbolo formula_48 denota la \"stima asintotica\". In ultima analisi risulta che formula_49 ovvero i valori del tasso di interesse reale sono conoscibili con pari incertezza: quanto appena descritto giustifica l'ampio ricorso alla formula (*).\nEsempio.\nConsideriamo a titolo di esempio un tasso di rendimento nominale del Buono del Tesoro pari al 2,735%. Si supponga poi un'inflazione attesa del 1,2% .\nLa formula esatta per calcolare il tasso di interesse reale fornisce 0,02735 \u2013 0,012 - 0,02735*0,012= 0,0150218 con un errore associato pari a 0,0005002; scriviamo 0,0150 \u00b1 0,0005 cio\u00e8 il tasso reale va dal 1,45% al 1,55%. L'equazione approssimata (*), invece, porta a calcolare 0,02735 \u2013 0,012= 0,01535 con un errore associato pari a 0,000598; scriviamo 0,0153 \u00b1 0,0005 cio\u00e8 il tasso reale approssimato va dal 1,47% al 1,58%. Come si vede l'ordine di grandezza dell'errore nei due casi \u00e8 uguale a 0,0005 cio\u00e8 dello 0,05% ad indicazione che il tasso reale \u00e8 conoscibile con una sola cifra decimale esatta."}
{"id": "428416", "revid": "33888", "url": "https://it.wikipedia.org/wiki?curid=428416", "title": "Orti Oricellari", "text": "Gli Orti Oricellari sono un giardino monumentale nell'omonima via vicino a Santa Maria Novella, a Firenze. Era il giardino di quello che oggi \u00e8 chiamato palazzo Venturi Ginori, ed appartenne alla famiglia Rucellai, della quale \"Oricellari\" \u00e8 una variante del nome di famiglia.\nStoria.\nI Rucellai.\nIl giardino sorse alla fine del Quattrocento quando Bernardo Rucellai e sua moglie Nannina de' Medici, sorella maggiore di Lorenzo il Magnifico, acquistarono il terreno e vi crearono un palazzo con giardino. La vocazione mecenatizia della famiglia Rucellai, similmente a quella dei Medici, \u00e8 all'origine delle sedute dell'Accademia platonica negli spazi del palazzo, che ospitarono alcuni dei pi\u00f9 importanti letterati e uomini di cultura dell'epoca, come Gian Giorgio Trissino, Niccol\u00f2 Machiavelli (che qui present\u00f2 i suoi \"Discorsi\"), Jacopo Nardi, papa Leone X. L'Accademia aveva infatti dovuto spostarsi qui dalla villa di Careggi dopo la seconda cacciata dei Medici (1498).\nNelle vicinanze del giardino aveva luogo anche il processo di tintura della lana attraverso l'oricello, un lichene, e l'ammoniaca (derivata dall'urina), che aveva fatto la fortuna della famiglia Rucellai e dei panni fiorentini tinti del tipico rosso violaceo. Questo procedimento fu un importante sviluppo della scienza chimica applicata alla tintura.\nLe sorti dell'Accademia furono alterne: dopo che la direzione degli incontri era passata ai figli di Bernardo Rucellai, Palla e Giovanni, vi fu una prima accusa di congiura. Nell'Accademia si parlava spesso di politica e questi discorsi cadevano inevitabilmente sulla questione repubblicana, con l'antica \"libertas\" sempre pi\u00f9 appannata dalla crescente egemonia dei Medici. Nel 1513 una congiura vera e propria ebbe come sfondo le idee che circolavano nel circolo accademico degli Orti, e vi furono alcuni arresti, tra i quali Niccol\u00f2 Machiavelli, il quale sub\u00ec una lieve pena qualora confrontata con la tortura e la condanna a morte dei due maggiori responsabili: Pietro Paolo Boscoli e Agostino Capponi. Questi avevano accusato, sotto tortura, anche altri esponenti del circolo degli Orti, con la conseguenza di un'aumentata sorveglianza sulle sue attivit\u00e0, che tuttavia non ne caus\u00f2 la chiusura.\nNel 1516 Leone X assistette qui alla tragedia \"Sofonisba\" di Gian Giorgio Trissino e alla \"Rosmunda\" di Giovanni di Bernardo Rucellai. Fu proprio agli Orti che il Trissino lesse e commento', verosimilmente assieme al Machiavelli, il \"De vulgari eloquentia\" di Dante, appena riscoperto da lui a Padova, dando inizio alla secolare questione della lingua in Italia, e stimolando il Machiavelli alla composizione del \"Discorso o dialogo intorno alla nostra lingua\".\nNel 1521 di nuovo alcuni membri dell'accademia, sempre pi\u00f9 antimedicea, complottarono per l'eliminazione del cardinale Giulio de' Medici, allora capo di fatto di Firenze: si trattava di Zanobi Buondelmonti, Jacopo da Diacceto e Luigi Alamanni. Una volta scoperti due di loro vennero giustiziati (1522), mentre solo Buondelmonti riusc\u00ec a fuggire in Francia. La chiusura definitiva dell'Accademia avvenne nel 1523.\nI Medici.\nCinquant'anni dopo, nel 1573, la propriet\u00e0 fu acquistata da Bianca Cappello, la celebre amante di Francesco I de' Medici, stanca del palazzo in via Maggio. Essa riport\u00f2 per un periodo il giardino agli antichi splendori.\nAlla met\u00e0 del Seicento, il cardinale Giovan Carlo de' Medici, venuto in possesso della villa e del parco in seguito a complesse vicende ereditarie, si fece promotore un'importante serie di lavori, creando un giardino con impianto all'italiana. La decorazione del giardino si ispir\u00f2 all'opera di Bernardo Buontalenti a Pratolino sia per l'uso di giochi d'acqua, sia per la presenza di statue gigantesche, in un ambiente caratterizzato da scene araldiche ispirate alla mitologia classica.\nFra le numerose vedute ed effetti scenografici spiccava la statua ciclopica di \"Polifemo che beve all'otre\" di Antonio Novelli, alta ben 8,40 metri e realizzata in muratura intonacata con struttura in ferro, la stessa tecnica utilizzata dal Giambologna per la statua dell\u2019\"Appennino\" a Pratolino. L'acqua per le fontane proveniva niente meno che da Boboli, sfruttando il sistema di canalizzazione presente lungo via Maggio e il ponte Santa Trinita. Nello stesso periodo, sempre ad opera del Novelli, fu realizzata anche la \"Grotta degli Orti\" ipogea, composta da due camere comunicanti decorate da spougne e statue in atteggiamento dinamico raffiguranti i \"Venti\". La prima stanza ha forma ellittica, mente la seconda \u00e8 di forma rettangolare con affreschi raffiguranti le ninfe.\nNel 1640 attraverso complessi passaggi ereditari torn\u00f2 ad essere del ramo granducale della famiglia Medici e in seguito fu venduto ad altre famiglie, analogamente ad altre propriet\u00e0 ormai ritenute secondarie.\nL'Ottocento.\nNel 1808 Giuseppe Stiozzi-Ridolfi acquist\u00f2 un ulteriore terreno (gi\u00e0 chiostro del soppresso convento di Sant'Anna sul Prato, arrivando a toccare il giardino Corsini), ampliando il giardino secondo la moda del parco romantico all'inglese su disegno di Luigi De Cambray-Digny. Il progetto prevedeva percorsi sinuosi, collinette, piccoli specchi d'acqua, statue ed effetti di rovine. Un asse centrale culminava nel Tempietto di Flora, e gli elementi preesistenti principali come il Polifemo e la Grotta vennero inglobati in questa nuova sistemazione. Esisteva un preciso programma finalizzato alla creazione di un percorso iniziatico, tramite l'uso di elementi simbolici, tratti sotterranei ed iscrizioni, che portassero al \"Pantheon degli Accademici Neoplatonici\", destinato ad accogliere la memoria di illustri \"exempla virtutis\": un monumentale sepolcreto in stile classicheggiante ispirato da una fede tutta laica e pagana per la storia e la filosofia. Nel 1832 Emilio Burci pubblic\u00f2 una serie di incisioni raffiguranti gli Orti Oricellari, con vedute dell'abbazia di Sant'Anna, del tempietto di Venere e di quello diroccato, del circo, del colosso di Polifemo e della grotta, del giardino dei fiori, della fortezza, del torrino circolare e del Pantheon.\nNel 1861 ci fu un nuovo cambio di proprietario, con la principessa Olga Orloff che incaric\u00f2 Giuseppe Poggi, l'architetto dei futuri viali di Circonvallazione e del piazzale Michelangelo, di ammodernare la villa ed il giardino. Poggi cre\u00f2 un progetto classicheggiante che prevedeva il ripristino del laghetto dal quale emergesse la statua di Polifemo. Nel 1892 il luogo fu dichiarato Monumento Nazionale.\nL'epoca odierna.\nSebbene il laghetto oggi non esista pi\u00f9, la fisionomia del progetto del Poggi \u00e8 ancora quella visibile nel giardino odierno, nonostante successive alterazioni, fra le quali l'ulteriore riduzione con il taglio di Via Benedetto Rucellai all'epoca di Firenze Capitale. Con l'apertura della nuova via Bernardo Rucellai (completata entro il 1896) l'antica propriet\u00e0 fu inoltre ridotta e frammentata, facendo perdere la dimensione unitaria del complesso e del suo giardino, sul quale nei decenni successivi (dalla parte dei numeri dispari della strada) sorsero alcuni edifici religiosi (chiesa dell'Adorazione Perpetua e chiesa episcopale americana).\nGli Orti Oricellari, come circolo di cultura neoplatonica nella Firenze argentea del primo Cinquecento, sono ricordati da Gabriele d'Annunzio in apertura del suo famoso libro \"Alcyone\", ambientato sulle colline toscane. Qui nella poesia \"Il fanciullo\" si legge (vv 15-24):\nMa il mio pensier mi finge che tu colta\nl\u2019abbia tra quelle mura\nche Arno parte, negli Orti Oricellari,\nove dalla barbarie fu sepolta,\nahi s\u00ec trista, la Musa\nFiorenza che cant\u00f2 ne\u2019 d\u00ec lontani\nai lauri insigni, ai chiari\nfonti, all\u2019eco dell\u2019inclite caverne,\nquando di Grecia le Sirene eterne\nvenner con Plato alla Citt\u00e0 dei Fiori.\nIl poeta finge che il Fanciullo (cio\u00e8 al suo spirito poetico) suoni con un flauto una dolce melodia (l'ipsirazione poetica), e finge che il Fanciullo abbia preso questa canna negli Orti Oricellari dove rifulgeva l'ultimo focolaio di cultura greca e neoplatonica dell'et\u00e0 laurenziana (\"quando di Grecia le Sirene eterne / venner con Plato alla Citt\u00e0 dei Fiori\") poi decaduto nelle guerre del Cinquecento (\"dalla barbarie fu sepolta ... la Musa / Fiorenza che cant\u00f2 ne\u2019 d\u00ec lontani\" etc...)."}
{"id": "428429", "revid": "1543377", "url": "https://it.wikipedia.org/wiki?curid=428429", "title": "Marain", "text": "Il Marain \u00e8 una lingua artificiale usata dalla Cultura nei romanzi dello scrittore di fantascienza Iain Banks.\nLa Cultura ritiene fondata l'ipotesi di Sapir-Whorf (forse ne ha provato la veridicit\u00e0), secondo cui la lingua influenza la societ\u00e0 da cui \u00e8 parlata. Per questo motivo, circa diecimila anni prima delle storie narrate nei romanzi del ciclo, le Menti pi\u00f9 intelligenti della Cultura crearono il Marain affinch\u00e9 potesse sfruttare questo effetto. Un commento in relazione a questa caratteristica della lingua viene fatto dal narratore ne \"L'impero di Azad\" (\"The Player of Games\") a proposito dei pronomi di genere specifico in inglese (n.d.t. nella versione originale del libro). Il Marain, infatti, solitamente non distingue i generi in base al sesso e nella maggior parte dei casi si limita ad utilizzare un solo pronome personale, applicabile sia ai maschi che alle femmine, ai neutri, agli indecisi, ai robot, alle Menti e alle altre macchine senzienti. Naturalmente questo non vuol dire che in Marain non vi siano dei modi per esprimere il sesso di una persona, solo che non vengono mai usati nella lingua di tutti i giorni.\nColoro che usano il Marain la considerano una lingua foneticamente piacevole e bella dal punto di vista funzionale.\nScrittura.\nLa maggior parte dei simboli dell'alfabeto Marain sono basati su un modulo quadrato formato da una griglia di nove punti disposti su una base 3x3. Sono rappresentazioni diagrammatiche di un numero binario composto da nove cifre, un byte. Fin dall'inizio, infatti, sono stati ideati in questo modo affinch\u00e9 fosse possibile rendere la lingua sotto forma di codice binario con il maggior risparmio informazionale possibile.\nLa lettera \"g\" visibile nell'immagine sulla destra pu\u00f2 essere rappresentata dal codice binario 010011110, cio\u00e8 158 in base 10. Questo significa che vi \u00e8 un totale di 512 valori (o simboli) possibili, da 0 a 511.\nOgni simbolo \u00e8 stato progettato in maniera tale da poter essere ruotato e specchiato senza che per questo venga confuso con altri simboli alfabetici primari. Le versioni ruotate vengono utilizzate in genere per rappresentare fonemi simili all'originale ma con una differente vocalizzazione. Questa flessibilit\u00e0 permette all'alfabeto Marain di riprodurre accuratamente i suoni di qualunque lingua parlata dagli umanoidi."}
{"id": "428433", "revid": "767487", "url": "https://it.wikipedia.org/wiki?curid=428433", "title": "Alfonso Santagiuliana", "text": "Fra i pi\u00f9 grandi calciatori vicentini di tutti i tempi, ha giocato al per quasi 15 anni, con un'unica parentesi al Grande Torino con cui vinse lo scudetto del Campionato 1945-46. \u00c8 il terzo biancorosso di tutti i tempi per presenze con 311 gare di campionato.\nCarriera.\nInizi\u00f2 a giocare a pallone a Valdagno nel Marzotto e mentre militava ancora nella squadra Ragazzi, a 15 anni, fu chiamato in prima squadra per un'amichevole contro la Lazio per marcare Silvio Piola.\nPass\u00f2 al Vicenza nel 1940 e fu l'anima della squadra che conquist\u00f2 la prima promozione in Serie A. Fu addirittura chiamato per un provino con la nazionale insieme ai due compagni di linea mediana: Luigi Abeni e Osvaldo Fattori.\nDopo la salvezza ottenuta con un clamoroso 6-2 a Torino all'ultima giornata contro la nel 1942-43, Santagiuliana pass\u00f2 al Torino di Valentino Mazzola alla ripresa dei campionati ufficiali nell'autunno 1945.\nIn maglia granata fa da riserva a Mario Rigamonti e disputa 16 gare con una rete conquistando l'unico trofeo della sua carriera, il campionato del 1945-1946. Tuttavia, al termine della stagione e pur confermato dalla dirigenza, chiede di tornare a Vicenza dove aveva nel frattempo avviato un'attivit\u00e0 commerciale. Questo fortuito episodio gli eviter\u00e0 la morte nella tragedia di Superga del 1949, dove periranno altri due vicentini, Romeo Menti e Virgilio Maroso.\nAl Vicenza ottenne la fascia di capitano che manterr\u00e0 fino all'addio al calcio nel 1953. Dopo l'ottimo quinto posto del 1947, la squadra retrocesse in Serie B nel 1948, dove per alcuni anni rimase fra alti e bassi.\nSantagiuliana lasci\u00f2 il calcio all'inizio della stagione 1953-54, dopo aver vestito per sole due volte la maglia del Vicenza a cui era da poco associata la \"R\" della Lanerossi. La sua ultima partita fu contro la sua prima squadra, il Marzotto di Valdagno, l'11 ottobre 1953.\nAd Alfonso Santagiuliana \u00e8 stato intitolato, nel giugno 2010, il campo comunale da calcio di Cornedo Vicentino\n(v. sopra locandina celebrativa dell'evento).\nMemorial.\nDal 1995 il Vicenza Calcio organizza ogni anno, durante il ritiro prestagionale, un torneo triangolare denominato \"Memorial Santagiuliana\" in onore del giocatore di Cornedo. La prima edizione se l'aggiudic\u00f2 la ."}
{"id": "428439", "revid": "124123", "url": "https://it.wikipedia.org/wiki?curid=428439", "title": "Hisham ibn Abd al-Rahman", "text": "Origine.\nFiglio dell'emiro indipendente di Cordova \u02bfAbd al-Rahm\u0101n I, della famiglia degli omayyadi.\nBiografia.\nSucceduto al padre il suo regno fu assai meno agitato di quello del padre, continuamente assorbito dalle preoccupazioni e dalle cure civili e militari che gli erano derivate dalla sua opera di edificazione del proprio dominio, tanto contro gli avversari interni quanto contro i nemici esterni.\nL'assunzione di potere avvenne ai danni del fratello Sulaym\u0101n ma sembra che lo stesso loro padre avesse decretato che a prendere il suo posto sarebbe stato quello dei due figli che fosse arrivato pi\u00f9 rapidamente a Cordova dalle province in cui si trovavano per affinare la loro esperienza di governo. Sulaym\u0101n era a Toledo e Hish\u0101m a M\u00e9rida e quest'ultimo fu il pi\u00f9 lesto a presentarsi nel Palazzo omayyade dell'Alcazar per assumere il suo rango e le sue funzioni.Ci\u00f2 non signific\u00f2 che Sulaym\u0101n accettasse supinamente quanto avvenuto ma la sua reazione militare fu facilmente stroncata dapprima dal fratello nella regione di Ja\u00e9n e poi nel 789 con l'assedio di Toledo in cui Sulaym\u0101n e un altro fratello \u02bfAbd All\u0101h s'erano asserragliati, chiamando alla rivolta il paese di al-Andalus. I due fratelli si dovettero arrendere e furono generosamente esiliati in Nordafrica.\nDurante il suo regno si form\u00f2 in oriente la scuola giuridica di M\u0101lik ibn Anas; Hish\u0101m I, sollecitato dalle lodi di M\u0101lik, si prodig\u00f2 a diffonderne le dottrine, scegliendo giudici e giurisperiti tra chi aderiva al suo \"madhhab\". Alla sua morte, la scuola giuridica cui apparteneva la maggior parte dei fuqah\u0101\u02be (esperti di diritto canonico), era gi\u00e0 molto diffusa.\nSul fronte esterno l'Emiro non allent\u00f2 la sua pressione nei confronti dei cristiani Asturiani, all'epoca retti da Bermudo I.Nel 791 i musulmani andalusi colpirono le regioni dell'\u00c1lava e ancora qui essi tornarono l'anno seguente.\nNel 794 per\u00f2 i guerrieri di Alfonso II decimarono una compagine andalusa e la rivincita musulmana si ebbe l'anno dopo, allorch\u00e9 l\"'am\u012br\" \u02bfAbd al-Kar\u012bm ibn Mugh\u012bt razzi\u00f2 l'Astorga, mettendo in rotta Alfonso II.Senza successo si era conclusa invece, nel 793, una campagna in Settimania, col tentativo arabo di impadronirsi di Narbona dopo che Gerona (che nel 785 si era consegnata ai Franchi) era stata presa ed occupata); per\u00f2, nonostante Narbona non fosse caduta, un risultato assai positivo per le armi islamiche lo si ebbe, ai danni dei Franchi del duca di Tolosa, Guglielmo di Gellone (\"Guillaume-au-Court-Nez\") per il fatto che i prigionieri franchi furono numerosissimi e per lo pi\u00f9 costoro furono venduti come schiavi sui mercati di al-Andalus.L'anno seguente i Franchi, passati i Pirenei, dopo la riconquista di Gerona, effettuarono un'avanzata vittoriosa verso occidente, occupando territori e fortificandoli in molti punti. Nel 795 Carlo Magno costitu\u00ec la marca di Spagna.\nIl 17 aprile 796 Hish\u0101m I mor\u00ec a neppure 40 anni, designando come suo successore il secondogenito al-Hakam, a scapito del primogenito \u02bfAbd al-Malik."}
{"id": "428445", "revid": "287204", "url": "https://it.wikipedia.org/wiki?curid=428445", "title": "Fossa", "text": ""}
{"id": "428446", "revid": "22475", "url": "https://it.wikipedia.org/wiki?curid=428446", "title": "Arancione fiamma", "text": "L'arancione fiamma, anche conosciuto come arancione di sicurezza, arancione chiaro, arancione di Caltrans, \u00e8 un colore usato per far risaltare degli oggetti rispetto a ci\u00f2 che li circonda, specialmente nel contrasto complementare al colore blu del cielo. Questo colore viene spesso usato per oggetti utilizzati per segnalazioni, come ad esempio i coni utilizzati nelle deviazioni stradali. La gradazione pi\u00f9 satura dell'arancione fiamma \u00e8 conosciuta col nome di arancione internazionale.\nLo standard ANSI Z535.1-1998 stabilisce come \u00e8 definito l'arancione di sicurezza nei seguenti sistemi di notazione:\nSe unito a pigmenti fosforescenti, questo colore viene utilizzato per tingere abiti da utilizzare per segnalare la propria presenza."}
{"id": "428477", "revid": "1610933", "url": "https://it.wikipedia.org/wiki?curid=428477", "title": "Fossa (zoologia)", "text": ""}
{"id": "428485", "revid": "834", "url": "https://it.wikipedia.org/wiki?curid=428485", "title": "Venta", "text": "Il Venta (in tedesco \"Windau\", in polacco \"Windawa,\" in russo \"\u0412\u0438\u043d\u0434\u0430\u0432\u0430\" o \"\u0412\u0435\u043d\u0442\u0430\") \u00e8 un fiume che scorre nel nord-ovest della Lituania e nell'ovest della Lettonia. \nLa sua fonte si trova presso il lago Medainio, 5\u00a0km a est del lago Bir\u017eulio (Contea di Tel\u0161iai), 10\u00a0km a sud ovest di U\u017eventis, nella Contea di \u0160iauliai, Municipalit\u00e0 distrettuale di Kelm\u0117 in Lituania. \nU\u017eventis trae la sua denominazione dal fiume che l'attraversa.\nIl fiume sfocia nel Mar Baltico, nei pressi di Ventspils, in Lettonia.\nLe principali citt\u00e0 che sorgono lungo il corso del Venta sono Kur\u0161\u0117nai e Ma\u017eeikiai in Lituania, Kuld\u012bga e Ventspils in Lettonia. Ha un grande tributario, l'Abava, lungo oltre 130\u00a0km.\nAltri tributari sono: il Virvy\u010dia lungo 99,7\u00a0km e il Varduva lungo 96\u00a0km. \nLungo il suo corso il Varduva segna una parte del confine tra Lettonia e Lituania."}
{"id": "428499", "revid": "83531", "url": "https://it.wikipedia.org/wiki?curid=428499", "title": "Franca Pilla", "text": "Il matrimonio.\nDi famiglia paterna molisana di Santa Croce di Magliano, Franca conosce il marito all'et\u00e0 di 18 anni a Pisa dove entrambi frequentano l'universit\u00e0 (lui quale allievo della Scuola Normale Superiore), e lo sposa all'et\u00e0 di 26 anni, nel 1946, a Bologna, dove lei nel frattempo si \u00e8 trasferita.\nDal matrimonio nascono due figli: Gabriella (Livorno, 24 maggio 1949) e Claudio (Macerata, 14 novembre 1953).\nVa a vivere a Livorno, citt\u00e0 del marito, dove quest'ultimo insegna latino e italiano al Liceo classico Niccolini Guerrazzi.\nSar\u00e0 lei a convincere il marito a cambiare professione, esortandolo a partecipare al concorso per un posto da impiegato alla Banca d'Italia che Ciampi vincer\u00e0 (1946) e, negli anni, da semplice impiegato in giro per le filiali, ne diventer\u00e0 governatore (1979). I due si trasferiscono quindi a Roma, nel quartiere Salario. Verranno poi per il marito gli incarichi di presidente del Consiglio dei Ministri (1993-1994) e, quindi, di ministro del Tesoro (1996-1999).\nNel ruolo di consorte del Presidente.\nA seguito dell'elezione del marito a presidente della Repubblica Italiana, la signora Franca, diversamente dalle mogli dei passati presidenti, \u00e8 presente a ogni incontro che il marito tiene in Italia e all'estero, contribuendo al rafforzamento della figura presidenziale agli occhi dell'opinione pubblica. Durante il settennato del marito la stampa italiana ha usato spesso riferendosi a Franca Pilla l'appellativo \"donna\".\nLa signora Franca ha spesso rilasciato proprie dichiarazioni e interventi \"fuori dal protocollo\" che sono diventati in alcuni casi motivo di dibattito politico: hanno fatto discutere in particolare le sue esternazioni riguardo alla \"tv deficiente\", che non sarebbe un buon modello per le nuove generazioni, con trasmissioni \"che involgariscono e imbastardiscono\"; e durante una visita a Napoli, sui pregi di napoletani e meridionali in genere in rapporto ai settentrionali: \"La gente del sud \u00e8 pi\u00f9 buona e intelligente\", considerazione quest'ultima che ha suscitato lo sdegno del leghista Roberto Calderoli.\nDurante la sua permanenza al Quirinale, in accordo con il marito, fece istituire il Premio Consorte del Presidente della Repubblica che venne conferito annualmente a figure femminili impegnate nell'ambito sociale, tra queste nel 2006 venne premiata Laura Boldrini successivamente divenuta Presidente della Camera dei deputati.\nFranca Pilla, avendo compiuto centouno anni, \u00e8 la pi\u00f9 anziana e longeva first lady della Repubblica Italiana."}
{"id": "428503", "revid": "3088941", "url": "https://it.wikipedia.org/wiki?curid=428503", "title": "Prima Lettera ai Corinzi", "text": ""}
{"id": "428506", "revid": "3088951", "url": "https://it.wikipedia.org/wiki?curid=428506", "title": "Seconda Lettera ai Corinzi", "text": ""}
{"id": "428508", "revid": "3088961", "url": "https://it.wikipedia.org/wiki?curid=428508", "title": "Seconda Lettera ai Corinti", "text": ""}
{"id": "428509", "revid": "2093951", "url": "https://it.wikipedia.org/wiki?curid=428509", "title": "Catapano", "text": "Catapano (o Catepano) da \u03ba\u03b1\u03c4\u03ac (\"kat\u00e0\") ed \u1f10\u03c0\u03ac\u03bd\u03bf\u03c2 (\"ep\u00e0nos\") (italiano: \"colui che sta al di sopra\") o, secondo un'ipotesi non meno autorevole, dal persiano \"kadb\u0101n\" (\"pater familias\"), \u00e8 il termine utilizzato inizialmente per indicare un alto ufficiale bizantino. \nFunzione.\nIl catapano era un ufficiale bizantino che nella gerarchia militare era al di sopra dello strategos. In Italia, dopo l'anno 970, il termine indic\u00f2 il governatore bizantino del Catepanato d'Italia, che riuniva sotto di s\u00e9, con il compito di riorganizzarli, i \"themata\" di Calabria, Langobardia e Lucania, avendo quindi il ruolo di governatore militare e civile dell'intera Italia meridionale bizantina; il catapano aveva sede a Bari. Il titolo di \"catapano\" venne tuttavia conservato anche sotto i Normanni, i quali lo attribuirono a funzionari con compiti differenti (al governatore di citt\u00e0, o a un magistrato giudiziario, o all'ufficiale dell'armeria), mentre gli Spagnoli, durante la loro dominazione, lo usarono particolarmente in Sicilia per i semplici amministratori locali: ad esempio, la Controversia liparitana fu causata da due catapani aventi il compito di riscuotere le imposte, i quali avevano sottoposto al tributo del plateatico un sacco di ceci che gli incaricati del vescovo di Lipari volevano vendere sulla piazza del mercato. Il vescovo, che riteneva lesi i suoi antichi privilegi, reag\u00ec colpendoli con la scomunica."}
{"id": "428511", "revid": "3088974", "url": "https://it.wikipedia.org/wiki?curid=428511", "title": "Prima Lettera ai Corinti", "text": ""}
{"id": "428514", "revid": "3088983", "url": "https://it.wikipedia.org/wiki?curid=428514", "title": "Prima lettera ai Corinti", "text": ""}
{"id": "428524", "revid": "1833487", "url": "https://it.wikipedia.org/wiki?curid=428524", "title": "Antonio Vagnozzi", "text": "Vagnozzi \u00e8 un prolifico scopritore di asteroidi. \nL'asteroide \"1994 BC\" \u00e8 stato chiamato in suo onore 7529 Vagnozzi .\nAsteroidi scoperti.\nVagnozzi ha scoperto 38 asteroidi (lista incompleta):"}
{"id": "428536", "revid": "124512623", "url": "https://it.wikipedia.org/wiki?curid=428536", "title": "Giovanni I di Trebisonda", "text": "Biografia.\nEra il figlio maggiore di Alessio I di Trebisonda che successe a suo zio Andronico I di Trebisonda, nel 1235. Giovanni I ebbe un regno breve ed insignificante, mor\u00ec giocando a polo nel 1238, gioco molto usato tra i nobili bizantini.\nSuo figlio Gioacchino fu mandato in un monastero, da suo zio Manuele I di Trebisonda, che quest'ultimo prese il potere. Alcune cronache dicono che Gioacchino divent\u00f2 per pochi mesi Imperatore, destituito in seguito a una sua presunta pazzia."}
{"id": "428570", "revid": "2149966", "url": "https://it.wikipedia.org/wiki?curid=428570", "title": "Blueberry (fumetto)", "text": "Blueberry \u00e8 una serie a fumetti incentrata sull'omonimo personaggio, Mike Steve Blueberry, protagonista di una famosa saga western del fumetto franco-belga. Fece il suo esordio con la storia \"Fort Navajo\", pubblicata nel corso del 1963 a puntate sulla rivista francese \"Pilote\", della casa editrice Dargaud. A creare il personaggio furono lo sceneggiatore Jean-Michel Charlier (noto anche per le serie \"Buck Danny\", \"Tanguy e Laverdure\" e \"Barbarossa\") e il disegnatore Jean Giraud (il futuro M\u0153bius), che all'epoca firmava le tavole con il soprannome \"Gir\".\nAlle gesta di Blueberry sono dedicate quattro serie a fumetti:\nTradotta in pi\u00f9 di venti lingue, la serie principale \u00e8 annoverata fra i classici del fumetto mondiale per la ricchezza dei disegni di Giraud e per la complessit\u00e0 delle sceneggiature imbastite da Charlier.\nHa avuto una trasposizione cinematografica nel 2004 (per la regia di Jan Kounen), alla cui realizzazione ha partecipato lo stesso Giraud.\nPremessa.\nIl personaggio \u00e8 un tenente dell'esercito nordista degli Stati Uniti d'America durante la guerra di secessione americana.\nVenne ideato nel 1963 dallo sceneggiatore Jean-Michel Charlier e dal disegnatore Jean Giraud e pubblicata sulla rivista \"Pilote\" edita dalla Dargaud. La serie, composta da 26 episodi e tre racconti brevi, dopo la morte di Charlier, venne continuata dal solo Giraud che si occup\u00f2 di testi e disegni e poi con Fran\u00e7ois Corteggiani (nella serie \"La giovinezza\") con Colin Wilson, William Vance, Michel Rouge e Michel Blanc-Dumont nei disegni.\nLa \u201cbiografia\u201d di Blueberry.\nNel 1974, Jean-Michel Charlier scrisse un articolo di sedici pagine aggiunto alla prima edizione in album di \"Ballata per una bara\", il quindicesimo episodio di \"Blueberry\". Il testo era una biografia fittizia di Blueberry, e ne raccontava la vita, dalla nascita alla morte, con un piglio da rigorosamente storico. Quando gli vennero chiesti chiarimenti, una decina di anni dopo, Charlier spieg\u00f2, che nel momento in cui si rese conto che Blueberry era diventato il personaggio chiave della serie che stava creando, gi\u00e0 allora gli si era formata nella mente un\u2019idea chiara della sua intera vita e di tutte le sue peripezie, incluse le ragioni che stavano dietro al naso rotto e allo strano nomignolo. Quando \"Ballata per una bara\" era pronto per l\u2019uscita in edizione album, Charlier sent\u00ec che era arrivato il momento di affidare le sue elucubrazioni alla carta. Vi era inoltre una ragione pratica: la storia era infatti gi\u00e0 pi\u00f9 lunga di 16 facciate rispetto alla foliazione standard adottata nel mercato fumettistico francese all\u2019epoca (62 tavole pi\u00f9 due pagine di frontespizio, anzich\u00e9 le canoniche 46+2), e pertanto l\u2019aggiunta della biografia \u2013 lunga precisamente 16 pagine \u2013 non era un gran problema per gli stampatori.\nAi tempi l\u2019inclusione di un articolo di \"background\" in un album a fumetti fu una novit\u00e0; quel che Charlier non riusc\u00ec a prevedere fu che molti, in un\u2019epoca pre-Internet, avrebbero davvero considerato la biografia di Blueberry come degna di fede, e che essa sarebbe stata addirittura citata in altri media. In effetti, Charlier \u2013 che oltre ad essere uno sceneggiatore di fumetti era anche un giornalista e un documentarista, con una solida reputazione \u2013 aveva gi\u00e0 scritto in precedenza molti e pi\u00f9 brevi editoriali sul \u201cFar West\u201d per la testata \"Super Pocket Pilote\" (nei numeri 4-9), a corredo delle storie brevi de \"La giovinezza di Blueberry\" l\u00ec serializzate, che erano effettivamente accurati da un punto di vista storiografico.\nCharlier comunque non aveva intenzione di ingannare i lettori, e scrisse la biografia aspettandosi che il pubblico avrebbe capito che si trattava di un falso (a dispetto della citazione tarda sopra riportata, nella quale l\u2019autore la presenta maliziosamente come una bufala consapevole). La non-intenzionalit\u00e0 \u00e8 testimoniata da precedenti sue dichiarazioni, in cui era stupito per come il testo era stato accolto. \u201cAncora oggi [1978, N.d.T.], ricevo lettere di lettori \u2013 non bambini, bada, ma adulti \u2013 che chiedono come diamine abbiamo fatto a trovare il vero Blueberry. Ci sono persone che l\u2019hanno presa per vera\u201d. \u201cHo scritto una biografia fittizia di Blueberry, e tutti ci hanno creduto!\u201d. Le foto a corredo erano effettivamente autentiche, anche se le didascalie che le commentavano erano state scritte in maniera da far riferimento a fatti della serie a fumetti. L\u2019inclusione del dipinto di cui Charlier parla nella citazione in apertura, realizzato per l\u2019occasione dal pittore Pierre Tabary (fratello del pi\u00f9 noto fumettista Jean Tabary, il creatore \u2013 assieme a Ren\u00e9 Goscinny \u2013 del celebre \"Iznogoud\"), rafforz\u00f2 ulteriormente la parvenza di credibilit\u00e0.\nLa biografia di Blueberry \u00e8 stata tradotta in italiano per la prima \u2013 e, al 2019, unica \u2013 volta nell'edizione del 2014 di Alessandro Editore di \"Ballata per una bara\".\n\"Blueberry\" (1963\u20132007).\n\"Blueberry\" \u00e8 la principale fra le serie dedicate all'eponimo personaggio. L'azione si svolge poco dopo la fine della Guerra di secessione americana (teatro de \"La giovinezza di Blueberry\"), fra il 1867 (\"Fort Navajo\") e il 1872 (\"Arizona Love\"). Un periodo compresso ma denso di sconvolgimenti, in cui il protagonista passa dall'essere tenente dell'esercito americano (volumi 1-15) a fuorilegge ricercato in tutti gli Stati Uniti per il presunto occultamento dell'enorme bottino di guerra sudista che era stato incaricato di recuperare (volumi 16-22).\nStoria editoriale.\nLa creazione (1963).\n\"Blueberry\" affonda le sue radici nei primi lavori di Jean Giraud a tema western, come il fumetto \"Frank et Jeremie\" per la rivista \"Far West\"; le storie brevi che cre\u00f2 per le riviste dell\u2019editore francese Fleurus \u2013 il suo primo incarico fisso come fumettista di professione (nel periodo 1956\u201358); e soprattutto la collaborazione con Joseph \"Jij\u00e9\" Gillain a un episodio della serie pi\u00f9 famosa di quest\u2019ultimo, \"Jerry Spring\", per la quale Giraud realizz\u00f2 i disegni e le inchiostrazioni di alcune tavole dell\u2019undicesimo episodio (\"La pista di Coronado\", pre-pubblicato sulla rivista \"Spirou\" nei numeri 1192-1213 del 1961); in seguito a questa istruttiva esperienza continu\u00f2 a lavorare per un breve periodo con il figlio di Jij\u00e9, Benoit Gillian, il quale aveva fondato una rivista a tema western, \"Bonux-Boy\" (1960\u201361).\nPoco prima di iniziare l\u2019apprendistato sotto Jij\u00e9, Giraud aveva gi\u00e0 incontrato Jean-Michel Charlier di sua spontanea iniziativa, chiedendo allo sceneggiatore francese se fosse interessato a scrivere per lui una nuova serie western da pubblicare su \"Pilote\", rivista appena co-fondata, fra gli altri, dallo stesso Charlier e dai creatori di \"Asterix\" Ren\u00e9 Goscinny e Albert Uderzo. In quell\u2019occasione Charlier rifiut\u00f2, sostenendo di non aver mai nutrito molto interesse nei confronti del genere. In realt\u00e0, lo sceneggiatore aveva gi\u00e0 realizzato diversi lavori western per svariate riviste \u2013 sia a fumetti, sia in prosa \u2013, nel periodo 1949\u201359. In particolare, in una storia illustrata, dal titolo \"Cochise\" (pubblicata nel luglio del 1957 sulla rivista \"Jeannot\"), Charlier raccontava della cosiddetta \u201cquestione Bascom\u201d, che sei anni pi\u00f9 tardi sarebbe stata al centro \u2013 sia pure in versione romanzata \u2013 proprio della prima storia di \"Blueberry\", \"Fort Navajo\". Inoltre, Charlier aveva precedentemente visitato il sud-ovest degli Stati Uniti nel 1960, esperienza che gli torner\u00e0 utile per molti articoli sui nativi americani che pubblicher\u00e0 poi su \"Pilote\".\nNel 1962 la rivista mand\u00f2 Charlier in giro per il mondo con l\u2019obiettivo di raccogliere materiale per alcuni reportage. Una delle ultime tappe del viaggio, nel 1963, lo condusse nella Edwards Air Force Base nel Deserto del Mojave, California: l\u00ec colse l\u2019opportunit\u00e0 per \"riscoprire il West americano\", e torn\u00f2 in Francia con il desiderio di scrivere una serie western. Chiese a Jij\u00e9 di disegnarla, ma questi, essendo da molti anni un amico di Charlier, temette che sarebbe potuto sorgere un potenziale conflitto di interessi, dal momento che egli lavorava stabilmente per la rivista rivale \"Spirou\", dove aveva gi\u00e0 il suo western personale, il sopra menzionato \"Jerry Spring\". Fu a quel punto che Jij\u00e9 ricord\u00f2 a Charlier il nome di Giraud. Per una felice coincidenza, quest'ultimo aveva grande familiarit\u00e0 con i paesaggi che avevano ispirato Charlier, dal momento che era stato in Messico nel 1956 per nove mesi: il cielo e le pianure messicane gli avevano \"aperto la mente\".\nI primi anni (1963\u201373).\nLa prima storia di \"Blueberry\" venne pubblicata nel numero di \"Pilote\" del 31 ottobre 1963. Intitolata \"Fort Navajo\", si svilupp\u00f2 a puntate per un totale di 46 tavole nei numeri successivi. Originariamente Blueberry \u2013 il cui volto era ispirato a quello dell\u2019attore francese Jean-Paul Belmondo \u2013 era solo uno fra i tanti protagonisti; la serie era intesa come una narrazione corale, ma rapidamente gli eventi iniziarono a gravitare attorno a lui, in conseguenza del successo che aveva riscosso presso i lettori. &lt;br&gt;Per queste ragioni, Charlier fu obbligato a fare \"retro-front\" e a sbarazzarsi di altri potenziali co-protagonisti che in origine aveva in mente di affiancargli. La cosa ebbe alcuni effetti collaterali: dopo aver \u201cucciso\u201d il tenente Crowe nel quinto episodio della serie, \"La pista dei Navajos\", la rivista \"Pilote\" ricevette molte lettere di protesta di lettori che accusavano Charlier di aver liquidato un personaggio simpatetico. In ogni caso, mentre tutti gli altri personaggi importanti venivano messi da parte, una figura secondaria si fece largo e inizi\u00f2 a comparire sempre pi\u00f9 spesso al fianco di Blueberry a partire dal quarto episodio, \"Il cavaliere perduto\", ovvero il fedele amico, l\u2019ubriacone Jimmy McClure. In verit\u00e0, per sua stessa ammissione, Charlier aveva inizialmente pensato a McClure come a un personaggio di secondaria importanza, ma a Jean Giraud piacque al punto che chiese allo sceneggiatore di approfondire il suo ruolo nella serie. Si tratta di una delle prime \"intromissioni\" di Giraud nel lavoro di Charlier, che in futuro diventeranno pi\u00f9 frequenti.\nNella scena fumettistica francese dello scorso secolo era tradizione pre-pubblicare i fumetti a puntate su riviste, e poi raccogliere i vari archi narrativi in album monografici, dalla confezione cartonata pi\u00f9 prestigiosa, tipicamente con un anno di ritardo rispetto alla serializzazione su \"magazine\". La pratica dell\u2019album cartonato non fu introdotta per la prima volta, ma venne altres\u00ec sdoganata in maniera massiccia proprio dall'editore Dargaud e dall\u2019esperienza di \"Pilote\". Il primo album di \"Blueberry\", che raccoglieva la storia \"Fort Navajo\", venne pubblicato solo nel settembre del 1965 (circa due anni dopo la pre-pubblicazione), come diciassettesimo (e ultimo) numero della collana-ombrello \"La Collection Pilote\". La collana era nata per iniziativa dello stesso Charlier (ospit\u00f2 anche le storie di \"Asterix\" di Ren\u00e9 Goscinny e Albert Uderzo, e di \"Barbarossa\" e \"Tanguy e Laverdure\", sceneggiati entrambi da Charlier, e disegnati rispettivamente da Victor Hubinon e da Uderzo), e fu precisamente questa esperienza che impose l\u2019album cartonato come standard pressoch\u00e9 universale (almeno fino ad anni pi\u00f9 recenti) del mercato francese. Tra l'altro, dopo la pubblicazione di \"Fort Navajo\", la \"Collection Pilote\" venne soppressa, e i vari personaggi ricevettero ciascuno una collana personale: quella di \"Blueberry\" divenne \"Fort Navajo, un'avventura del tenente Blueberry\" (\"Fort Navajo, une Aventure du Lieutenant Blueberry\").&lt;br&gt;In occasione della serializzazione su \"Pilote\", Giraud realizzava spesso illustrazioni extra per le copertine della rivista, gli editoriali e i sommari, tutto materiale non presente negli album singoli; la maggior parte di esso \u00e8 stato per la prima volta recuperato in occasione della ristampa nelle \"Int\u00e9grales\" della Dargaud, pubblicate in Francia dal 2012 al 2019 in nove volumi.\nLe prime 16 storie di \"Blueberry\" vennero proposte con il metodo della pre-pubblicazione su \"Pilote\", fino a \"Il fuorilegge\" (serializzato su rivista nel corso del 1973, e uscito in album monografico nel 1974). A partire dall'episodio successivo, \"Angel Face\", i rapporti dei due autori con l'editore Dargaud si incrinarono.\nIl contenzioso con la Dargaud (1974\u201379).\nCon la crescente popolarit\u00e0 di \"Blueberry\", inizi\u00f2 a manifestarsi anche il progressivo scontento degli autori in merito alle retribuzioni pattuitegli dalla Dargaud. Gi\u00e0 nel 1974 Charlier mostr\u00f2 la sua insoddisfazione sotto questo punto di vista, quando decise di pre-pubblicare \"Angel Face\", il diciassettesimo episodio della serie, su \"Nouveau Tintin\" della Lombard, anzich\u00e9 sulla \"solita\" \"Pilote\" \u2013 peraltro a sorpresa, visto che la redazione aveva gi\u00e0 preannunciato la storia ai lettori. Per tutta risposta il proprietario e fondatore della Dargaud, Georges Dargaud, pubblic\u00f2 direttamente \"Angel Face\" in album ancor prima che \"Nouveau Tintin\" iniziasse la serializzazione (mossa del tutto legittima, visto che le licenze di pre-pubblicazione su rivista e di pubblicazione in volume erano gestite separatamente). A quel punto Giraud lasci\u00f2 di sua spontanea iniziativa la serie. &lt;br&gt;Sebbene Charlier non avesse influenzato la sua decisione, l'episodio nondimeno fu utile anche a lui come pretesto. Giraud aveva abbandonato infatti \"Blueberry\" con la conclusione a \"cliffhanger\" di \"Angel Face\": i lettori iniziarono cos\u00ec a premere sull'editore per vedere il seguito della storia. Nel momento in cui Georges Dargaud chiese a Charlier una nuova avventura di \"Blueberry\", lo sceneggiatore fu allora nella posizione di poter rispondere che \u201cmi manca l'ispirazione\u201d.\nIn realt\u00e0 all'epoca Giraud era gi\u00e0 predisposto a lasciare \"Pilote\" e \"Blueberry\", soprattutto poich\u00e9 voleva dedicarsi maggiormente ai fumetti di genere fantascientifico nelle veci del suo \"alter ego\" M\u0153bius. \u201cIn quel periodo, Charlier e io avevamo un contenzioso finanziario con la Dargaud, che si verific\u00f2 nel momento migliore perch\u00e9 potessi usarlo come alibi per lasciare la serie\u201d. Come ulteriore e pi\u00f9 pressante movente, Giraud era stato invitato dal regista cileno Alejandro Jodorowsky a Los Angeles. Jodorowsky era rimasto impressionato dal lavoro dell'illustratore di \"Blueberry\", e lo voleva al suo fianco come \"concept artist\" e \"storyboarder\" per un progetto di trasposizione cinematografica del romanzo di fantascienza \"Dune\" di Frank Herbert. Per poter partire subito per la California, Giraud ruppe con \"Angel Face\" il suo \u201crecord personale\u201d, terminando l'album settimane prima rispetto alla data di consegna prevista. Fece talmente in fretta che la sceneggiatura di Charlier (che era solito fornire ai disegnatori con cui collaborava le pagine di \"script\" man mano che essi procedevano nel lavoro) non era ancora completa; e pertanto lo scrittore, che all'epoca era impegnato nella realizzazione di un documentario negli Stati Uniti, diede a Giraud il permesso di poter continuare da s\u00e9 la storia. Quando Charlier si liber\u00f2, riprese dal punto in cui Giraud si era fermato, senza modificare particolarmente il lavoro del collega.\nCharlier aveva effettivamente lasciato la Dargaud gi\u00e0 nel 1972, dal momento che \u2013 oltre al problema dei diritti \u2013 non si sentiva a suo agio con il rinnovamento editoriale post-sessantottino della redazione, da dichiarato conservatore qual era. Anche se continu\u00f2 a scrivere sceneggiature per Giraud (e per lui solo: le sue altre serie \u2013 su tutte, \"Tanguy e Laverdure\", ai cui disegni era succeduto ad Albert Uderzo Jij\u00e9, e \"Barbarossa\", ancora nelle mani di Victor Hubinon \u2013 andarono in pausa, e ripresero solo a fine anni settanta sotto altri editori) inizi\u00f2 a dedicare pi\u00f9 energie alla sua attivit\u00e0 di documentarista per la televisione francese. Fu tra l'altro mentre stava lavorando a due documentari sulla Rivoluzione messicana che gli venne l'idea per il fumetto western \"Los Gringos\", disegnato dallo spagnolo V\u00edctor de la Fuente e pubblicato a partire dal 1979 per i tipi dell'editore tedesco Koralle-Verlag.\nFu la prima volta che Giraud scrisse \u2013 sia pure solo in parte \u2013 una storia di \"Blueberry\" da s\u00e9. Considerato il favore con cui Charlier accolse il lavoro del collega, l'episodio testimonia quanto la loro relazione fosse diventata solida e basata su fiducia e rispetto reciproci. Giraud ebbe a sostenere che il deterioramento dei rapporti con la redazione di \"Pilote\" influenz\u00f2 in maniera negativa i suoi lavori gi\u00e0 molto tempo prima dell'abbandono di Dargaud: \u201cIniziai la storia [\"Angel Face\", N.d.T.] nel 1972\u201373, ma rimase nel cassetto fino al 1975. Eppure, penso che nessuno possa notare le difficolt\u00e0 in cui nacque; ci sono scene molto buone, pagine in cui ho messo anima e corpo. \u00c8 vero che le tavole de \"Il fuorilegge\" erano state decisamente scadenti: \"Angel Face\" in qualche modo compens\u00f2\u201d.\nCinque anni pi\u00f9 tardi Giraud era pronto per tornare su \"Blueberry\": non sotto la Dargaud, dal momento che aveva formalmente terminato il suo contratto nel 1974, ma lavorando come \"free-lancer\". \u201cGli editori bramavano gli enormi numeri [di copie vendute di \"Blueberry\", N.d.T.], quindi abbiamo ricominciato a lavorare alla serie. Ma non \u00e8 pi\u00f9 la stessa cosa. Non sar\u00f2 mai pi\u00f9 ingabbiato da \"Blueberry\"!\u201d, con riferimento alla prima met\u00e0 degli anni settanta, periodo in cui Giraud si sentiva artisticamente \u201coppresso\u201d dalla sua co-creazione. Tuttavia, le modalit\u00e0 di pubblicazione e di retribuzione che concernevano la serie rimanevano irrisolte, e per tagliare corto la pre-pubblicazione del lungamente atteso diciottesimo episodio, \"Naso Rotto\", venne fatta nel 1980 sulla rivista \"M\u00e9tal Hurlant\", dell'editore Les Humano\u00efdes Associ\u00e9s (co-fondato nel 1974, fra gli altri, dallo stesso Giraud). Si trattava di una destinazione atipica e chiaramente di comodo, visto che \"M\u00e9tal Hurlant\" era dedicata in maniera pressoch\u00e9 totale al fumetto di fantascienza.&lt;br&gt;Charlier ripet\u00e9 in sostanza lo stesso stratagemma utilizzato quattro anni prima con \"Angel Face\", per mettere la Dargaud sotto pressione e convincerla a rivedere la situazione contrattuale sua e di Giraud. Di fronte all'opposizione dell'editore, Charlier ruppe definitivamente i rapporti, portando con s\u00e9 non solo \"Blueberry\", ma anche tutte le sue varie co-creazioni, in special modo \"Barbarossa\" e \"Tanguy e Laverdure\" \u2013 le quali, sebbene non popolari quanto \"Blueberry\", erano comunque fra le serie di punta del catalogo della Dargaud.\nPeregrinazioni editoriali (1979\u201389).\nBench\u00e9 ancora contrattualmente obbligati a lasciare che la pubblicazione in album del pi\u00f9 recente episodio \"Naso Rotto\" fosse curata dalla Dargaud, Charlier e Giraud presero contatti per la storia successiva, \"La lunga marcia\", con la tedesca Koralle-Verlag (per un caso, proprio l'editore della primissima edizione in tedesco di \"Blueberry\", all'inizio degli anni settanta), sussidiaria all'epoca di Axel Springer SE. La scelta fu fatta in conseguenza dell'ambizioso piano di espansione internazionale che l'editore stava perseguendo al tempo. Perfettamente d'accordo con la direzione, Charlier non solo riprese dunque i suoi fumetti \"Barbarossa\" e \"Tanguy e Laverdure\" \u2013 in pausa da ancora prima, visto che lo sceneggiatore non aveva pi\u00f9 scritto nuove storie dal momento in cui aveva lasciato la Dargaud, nel 1974 \u2013, ma cre\u00f2 anche una nuova serie, la precedentemente menzionata \"Los Gringos\", con il disegnatore spagnolo V\u00edctor de la Fuente. Tuttavia, Charlier non si era reso conto che quella dell'editore era un\"'exit strategy\" a loro spese. Nel 1978 la Koralle era sull'orlo della bancarotta, e il piano di espansione internazionale fu approntato come \"extrema ratio\". Nel panorama fumettistico europeo di quegli anni era una mossa piuttosto inedita, e in effetti la Koralle riusc\u00ec a stabilirsi in alcuni Paesi al di fuori Germania e a lanciare edizioni locali della propria rivista principale \"Zack\" (in Francia per esempio, con il nome \"Super As\"), con il \u201cresuscitato\u201d \"Blueberry\" come titolo portabandiera; tuttavia la strategia non pag\u00f2 abbastanza, la \"holding\" decise di staccare la spina nel 1980, e \"Blueberry\" rimase nuovamente senza casa.\nTra l'altro, non furono solo Charlier e Giraud a ritrovarsi ancora una volta senza un editore alle spalle, dal momento che la Koralle aveva convinto altri fumettisti franco-belgi a pubblicare per i propri tipi. Il pi\u00f9 importante era senza dubbio Hermann, che con Koralle aveva lanciato la prima serie che lo vedeva, oltre che come disegnatore, anche nella veste inedita di sceneggiatore, il post-apocalittico \"Jeremiah\"; per potersi dedicare ad essa a tempo pieno, Hermann aveva lasciato il suo ruolo di illustratore di due dei fumetti di punta dell'editore belga Le Lombard, ovvero l'avventuroso \"Bernard Prince\", e soprattutto il western \"Comanche\" \u2013 secondo all'epoca per popolarit\u00e0 al solo \"Blueberry\" \u2013, entrambi scritti da Greg. Nella galassia Koralle si muoveva anche Jacques de Kezel, uniinfluente figura dietro le quinte, responsabile della gran parte delle recenti acquisizioni dell'editore. Proprio De Kezel, desideroso di affrancarsi dalla \"holding\" Axel Springer SE, fond\u00f2 a Bruxelles nel 1980 un nuovo soggetto, Les Nouvelles \u00c9ditions Internationales S.A. \u2013 meglio conosciuto con l'acronimo Novedi \u2013, con lo scopo precipuo di recuperare i fumetti di Charlier e di Hermann lasciati orfani dopo la chiusura di Koralle. La strategia di Novedi non prevedeva la formula della serializzazione su una rivista propria \u2013 pratica che all'epoca in Europa stava lentamente ma inesorabilmente venendo abbandonata, dal momento che gestire una redazione comportava costi eccessivi \u2013, e piuttosto una pubblicazione direttamente in formato album (eventuali licenze di pre-pubblicazione da parte di altri editori erano comunque considerate).\nL'editore impieg\u00f2 qualche tempo per mettersi in carreggiata, e il biennio 1979\u201380 fu occupato da una raccolta di capitale per assicurarsi una certa sicurezza finanziaria. Nel breve lasso di tempo il catalogo fu trasferito temporaneamente all'editore \u00c9di-Monde del gruppo Hachette (con il quale Charlier aveva stretto contatti), sotto la neonata etichetta EDI-3-BD. EDI-3-BD pubblic\u00f2 circa due dozzine di album di Novedi \u2013 inclusa \"La lunga marcia \"\u2013, occupandosi strettamente del Belgio e dell'Olanda; sul suolo francese gli albi arrivarono invece tramite l'editore Fleurus (uno dei primissimi per cui Giraud aveva iniziato a lavorare, alla fine degli anni cinquanta), che rilasci\u00f2 la stessa \"La lunga marcia\" in Francia. EDI-3-BD cedette tutti i diritti a Novedi nel 1981, che inizi\u00f2 cos\u00ec le attivit\u00e0 vere e proprie. Come riconoscenza per l'aiuto prestatogli, Novedi continu\u00f2 a fare appoggio su Hachette, concedendo i diritti di \"Blueberry\" e di altre serie per la Francia.\nPer un decennio \"Blueberry\" risiedette presso Novedi. Gli anni ottanta videro tre nuovi episodi della serie principale (con i quali venne completato il lungo ciclo in dieci parti iniziato quasi quindici anni prima con \"Chihuahua Pearl\"), cos\u00ec come quattro album della neonata serie \"spin-off\" \"La giovinezza di Blueberry\".&lt;br&gt;Bench\u00e9 sia \"Blueberry\", sia \"Jeremiah\" di Hermann fossero due serie estremamente forti in quanto a vendite, la base finanziaria di Novedi era troppo ristretta. Chiuse i battenti nel 1990, dopo aver pubblicato circa 120 album, e nonostante nella seconda met\u00e0 degli anni avesse iniziato a pubblicare anche in Francia senza pi\u00f9 bisogno dell'intermediazione di EDI-3-BD.\nLa morte di Charlier (1989\u201392).\nIl 10 luglio del 1989 Jean-Michel Charlier mor\u00ec. Nel corso della sua intera carriera, Charlier era sempre stato oberato di lavoro, occupandosi al contempo di dozzine di progetti, e anzi aumentando il carico man mano che invecchiava. La sua morte, causata dalla debolezza delle sue condizioni cardiache, non fu quindi un evento del tutto inaspettato. La mole di fatica a cui si sottoponeva divenne una preoccupazione per Giraud: \u201cEra un bulimico di lavoro! C\u2019erano sempre sette o otto sceneggiature in corso di lavorazione. La sua vita era sul serio un sentiero di autodistruzione. Avreste dovuto vederlo al lavoro alla scrivania! Sei mesi prima della scomparsa, gli intimai di darsi una calmata. Molto artisticamente rispose: \"No, ho scelto io di vivere cos\u00ec!\"\u201d\nCharlier, conservatore per natura e sospettoso nei confronti della fantascienza in generale, non aveva mai capito cosa il pi\u00f9 giovane collega cercasse di realizzare nei panni del suo \"alter ego\" M\u0153bius. Nonostante ci\u00f2 non cerc\u00f2 mai di ostacolare Giraud, dal momento che riteneva che un artista del suo calibro necessitasse di tanto in tanto di una \u201cdoccia mentale\u201d. Inoltre, Charlier apprezzava molto che Giraud inserisse certe innovazioni grafiche che aveva perfezionato come M\u0153bius nella serie di \"Blueberry\": rimase in particolare impressionato dalle tavole di \"Naso Rotto\", ed ebbe a definire nel 1982 Giraud come \u201cuno dei pi\u00f9 grandi artisti di sempre nel campo del fumetto\u201d. Il disegnatore francese Michel Rouge, che venne incaricato da Giraud nel 1980 di inchiostrare venti tavole de \"La lunga marcia\", ha dipinto per\u00f2 uno scenario leggermente diverso. Avendo capito fin da subito che i due co-autori vivevano in mondi completamente distinti, not\u00f2 che a Charlier non piacque affatto che Giraud prendesse sotto la sua ala un assistente, poich\u00e9 temeva che la cosa lo avrebbe portato ad affrancarsi da \"Blueberry\" per dedicarsi esclusivamente alle sue \u201csperimentazioni\u201d nei panni di M\u0153bius. Anche Giraud, in anni pi\u00f9 recenti, ha sostenuto che Charlier apparentemente \u201cdetestasse\u201d il suo altro lavoro, che lo ritenesse in un certo senso un \u201ctradimento\u201d; anche se, almeno nella sua personale esperienza, Charlier cercava comunque di tenere la \u201cmente aperta\u201d.\nBench\u00e9 Charlier chiudesse un occhio sull\u2019operato di Giraud come M\u0153bius, era comunque convinto che i disegnatori, soprattutto quelli che lavoravano con lui, dovessero essere totalmente ed esclusivamente dediti al proprio mestiere. In questo era per certi versi incoerente, visto che egli stesso era spesso immischiato in plurimi progetti di varia natura. Quest\u2019ultimo fatto ha spesso causato a molti dei suoi disegnatori problemi \u2013 incluso Giraud, almeno nei primi tempi di \"Blueberry\" \u2013, poich\u00e9 era notoriamente in ritardo sulle consegne delle sceneggiature. Tuttavia, come lo stesso Charlier ebbe a riscontrare, in breve \"Blueberry\" inizi\u00f2 ad occupare un posto speciale nel suo cuore, e agli artisti che vi lavoravano (Giraud innanzitutto, e pi\u00f9 tardi anche il disegnatore de \"La giovinezza di Blueberry\" Colin Wilson) incominci\u00f2 a fornire gli \"script\" con maggiore puntualit\u00e0. Il metodo di lavorazione di Charlier aveva d\u2019altronde degli effetti collaterali, e le sue sceneggiature spesso contenevano degli errori di \"continuity\" (incluse quelle di \"Blueberry\").\nLa sceneggiatura del ventitreesimo episodio di \"Blueberry\", \"Arizona Love\", era solo a circa un terzo quando Charlier mor\u00ec, e il completamento della storia fu perci\u00f2 ritardato visto che Giraud dovette prendersi del tempo per scrivere le pagine restanti. Vista la sua familiarit\u00e0 venticinquennale con la serie e il suo protagonista, era naturale che fosse lui a continuare a scriverla, soprattutto perch\u00e9 era gi\u00e0 stato concordato \u201cnei contratti firmati con Jean-Michel\u201d che l\u2019eventuale \u201csopravvissuto avrebbe potuto continuare la serie da s\u00e9\u201d. Fu questa circostanza che spinse Philippe, il figlio di Charlier e ora erede della sua parte di diritti, a sostenere che Novedi stesse surrettiziamente negoziando con Giraud per tagliare fuori la famiglia di Charlier dal futuro di \"Blueberry\"; una diceria infondata, visto che prove di queste contrattazioni non sono mai state rinvenute, e soprattutto visto che all\u2019epoca Giraud era troppo impegnato con i suoi lavori come M\u0153bius. Inoltre, secondo la legislazione francese corrente, la vedova dello sceneggiatore, Christine, aveva diritto a incassare il 10% degli introiti derivanti dalle vendite dei volumi di \"Blueberry\" post-Charlier.\nPer quel che riguardava Giraud, dovendo lavorare senza una rete di sicurezza per la prima volta, inizialmente nutr\u00ec molti dubbi sul compito che lo attendeva. Il disegnatore de \"La giovinezza di Blueberry\" Colin Wilson ricorda di avergli recato visita un giorno di quel periodo assieme alla compagna, la sua colorista personale Janet Gale: \u201cJanet e io incontrammo Jean mentre stava lavorando ad \"Arizona Love\" \u2013 nel maggio del 1989, penso [\"sic\": un errore di memoria, in quanto all\u2019epoca Charlier era ancora vivo, N.d.T.]. Alcune delle prime tavole che ci mostr\u00f2 erano radicalmente diverse da quelle che vennero effettivamente pubblicate nell\u2019album finito. Non ebbi il tempo di leggere le pagine di sceneggiatura che riguardavano quelle tavole, ma so che Jean ne rifece una gran parte daccapo, prima che l\u2019album uscisse\u201d. Le tavole scartate da Giraud vennero pubblicate come bonus nell\u2019edizione di lusso di \"Mister Blueberry\" (il ventiquattresimo album della serie) del 1995, una co-pubblicazione Dargaud-Stardom.\nShockato dalla morte del collega e amico, Giraud impieg\u00f2 quasi cinque anni a imbarcarsi in una nuova storia di \"Blueberry\" come autore completo, dopo aver realizzato \"Arizona Love\". Giraud disse che la serie aveva \u201cperso suo padre\u201d, e che \u201cla madre aveva bisogno di tempo per superare il lutto\u201d.\nNuove peregrinazioni editoriali (1990\u201393).\nLa morte di Charlier coincise per un caso con i problemi crescenti dell\u2019editore Novedi, e Giraud sugger\u00ec a Philippe, figlio ed erede di Charlier, di muovere le co-creazioni del padre presso Les Humano\u00efdes Associ\u00e9s, che lo stesso Giraud aveva co-fondato a met\u00e0 degli anni settanta (ma dal quale si era progressivamente affrancato, pur senza rompere mai del tutto i rapporti). Comunque, Giraud non prese ulteriori decisioni, dal momento che all\u2019epoca risiedeva ancora negli Stati Uniti ed era impegnato con i suoi progetti personali. Charlier jr. prese contatti con Fabrice Giger, il quale aveva acquistato all\u2019inizio del 1989 Les Humano\u00efdes Associ\u00e9s, ma scelse alla fine di pubblicare presso l\u2019editore che lo stesso Giger aveva fondato nel 1988 in Svizzera, Alpen Publishers. Charlier jr. scopr\u00ec cos\u00ec che in realt\u00e0 gi\u00e0 il padre, subodorando la situazione di Novedi, aveva iniziato a parlare con Giger nel 1988. Giger ha svelato nel 2008 che fu in quella occasione che lui e Charlier jr. parlarono dell\u2019istituzione della fondazione \u201cJMC Aventures\u201d, intesa come baluardo dell\u2019integrit\u00e0 morale e creativa delle opere del padre: \u201cDopo la morte di Jean-Michel, nacque un progetto fra il figlio Philippe, sua madre e noi per creare una struttura dedicata alla prosecuzione delle serie co-create da Charlier, \u2018JMC Aventures\u2019\u201d.\nNel tempo relativamente breve passato presso Alpen Publishers, venne pubblicato un solo nuovo album della serie madre, \"Arizona Love\": la lavorazione in realt\u00e0 era iniziata gi\u00e0 sotto l\u2019egida di Novedi, ma Charlier sr. non aveva ancora iniziato a contrattare con l\u2019editore, e dunque \u201cJMC Aventures\u201d pot\u00e9 vendere tranquillamente i diritti alla casa di Giger, con il pieno consenso di Giraud. Il disegnatore in anni pi\u00f9 recenti ha comunque espresso un\u2019opinione leggermente diversa, lasciando intendere che non fosse del tutto soddisfatto di come la situazione si era risolta \u2013 soprattutto perch\u00e9 Charlier sr. non gli aveva mai svelato di aver preso contatti con Giger. Alpen Publishers pubblic\u00f2 anche il quinto episodio de \"La giovinezza di Blueberry\", \"Tre uomini per Atlanta\", cos\u00ec come pure i primi due episodi di \"Marshal Blueberry\" \u2013 \"Su ordine di Washington\" e \"Missione Sherman\" \u2013, e nuove storie di \"Los Gringos\" e \"Barbarossa\" di Charlier sr. (realizzate da nuovi autori, dopo la morte dello sceneggiatore). Bench\u00e9 nelle intenzioni iniziali l\u2019intero \"corpus\" delle opere di Charlier sr. avrebbe dovuto essere pubblicato da Alpen Publishers, il progetto non venne mai attuato del tutto per motivi non esplicitamente chiariti \u2013 Giger lasci\u00f2 intendere che vi fossero difficolt\u00e0 nella gestione dei \"copyright\" con gli eredi dei vari disegnatori delle serie, soprattutto la vedova di Jij\u00e9. La permanenza presso l\u2019editore si concluse nel 1992 \u2013 due anni dopo Alpen Publishers avrebbe chiuso i battenti \u2013, e lo stesso Giger inizi\u00f2 ad investire maggiormente su Les Humano\u00efdes Associ\u00e9s, aprendo anche una filiale negli Stati Uniti, Humanoids Publishing Ltd., nel 1999.\nDal momento che l\u2019editore belga Dupuis aveva gi\u00e0 dimostrato un certo interesse nei confronti della serie quando serializz\u00f2 sulla propria rivista di punta \"Spirou\" il ventunesimo episodio di \"Blueberry\", \"L\u2019ultima carta\" (nel 1983), Philippe Charlier decise di prendere contatti con esso. Tuttavia, la permanenza presso Dupuis dur\u00f2 meno di un anno, per motivi ignoti. L\u2019editore ristamp\u00f2 alcuni degli album della serie madre e della \"Giovinezza\" all\u2019interno della collana \"Rep\u00e9rages\", ma nessun nuovo titolo venne preparato per l\u2019occasione.\nIl ritorno alla Dargaud (1993\u20132007).\nStanco dell\u2019inazione di Giraud, Philippe Charlier prese la questione in mano e riport\u00f2 tutte le co-creazioni del padre all\u2019editore originale Dargaud alla fine del 1993, senza apparenti obiezioni da parte dell\u2019artista (anche se questi aveva stipulato un\u2019esenzione speciale per i prodotti artistici a tema \"Blueberry\" che non fossero fumetti in senso stretto, come \"artbook\" e illustrazioni sparse, che si riserv\u00f2 di poter pubblicare presso i suoi editori personali Gentiane/Aedena, Starwatcher e Stardom), e da allora \"Blueberry\" risiede l\u00ec. La Dargaud ottenne i diritti di pubblicazione di tutti i titoli della serie, inclusi gli \"spin-off\", e fu l\u2019occasione propizia per chiedere a Giraud di imbarcarsi in una nuova iniziativa, che sarebbe diventata il ciclo di \"Mister Blueberry\", al momento l\u2019ultimo della serie. A parte questo, la Dargaud ne approfitt\u00f2 per risistemare la confusionaria cronologia della serie, sancendo in maniera netta la suddivisione in tre filoni: \"Blueberry\", \"La giovinezza di Blueberry\" (all\u2019interno della quale vennero inclusi i tre album con le raccolte di storie di \"Super Pocket Pilote\", fino a quel momento accorpati alla serie madre), e \"Marshal Blueberry\".\nA parte licenze per gli editori internazionali, la Dargaud inizi\u00f2 anche a licenziare in via straordinaria la serie a editori francofoni: nel biennio 2013-14, per esempio, Hachette pot\u00e9 pubblicare \"La Collection Blueberry\"; mentre il quotidiano \"Le Soir\" fu in grado, prima nel 2009 e poi nel 2015, di mandare in edicola come allegato un proprio \"Blueberry Int\u00e9grale\".\nBench\u00e9 l\u2019album del 2007 \"Apache\" \u2013 tecnicamente il ventinovesimo, ma considerato in Francia un fuori-serie visto che ristampa materiale in gran parte gi\u00e0 precedentemente edito \u2013 sia diventato a posteriori l\u2019ultimo della serie a essere pubblicato, dal momento che a Giraud divenne vieppi\u00f9 difficoltoso lavorare a causa dei problemi alla vista, il disegnatore non ha mai smesso di produrre illustrazioni a tema fino alla sua morte, sopraggiunta nel 2012.&lt;br&gt;Nello stesso anno \u2013 e fino al 2019 \u2013 l\u2019editore diede il via alla pubblicazione delle \"Int\u00e9grales\" di \"Blueberry\": una raccolta in nove volumi di tutti i ventinove episodi della serie (in ognuno trovano spazio alternativamente tre o quattro storie), arricchiti di contenuti d'archivio parzialmente o del tutto inediti, come i rari materiali pubblicitari realizzati da Giraud ai tempi dell\u2019originale pre-pubblicazione su \"Pilote\".\n\"La giovinezza di Blueberry\" (1968\u2013presente).\n\"La giovinezza di Blueberry\" (\"La Jeunesse de Blueberry\") \u00e8 il primo e il pi\u00f9 longevo \"spin-off\" tratto dalla serie madre. Le vicende che racconta sono ambientate fra 1861 e 1864, al tempo della Guerra civile americana, alla quale Blueberry prese parte nelle fila dei nordisti (pur essendo nato in una famiglia sudista).Parlando della \"Giovinezza\", bisogna distinguere fra i primi tre album (\"La giovinezza di Blueberry\", \"Uno yankee chiamato Blueberry\", \"Cavaliere blu\"), in realt\u00e0 raccolte di storie brevi realizzate da Jean-Michel Charlier e Jean Giraud alla fine degli anni sessanta, senza un preciso progetto editoriale; e tutti gli episodi successivi (da \"I demoni del Missouri\" in poi), realizzati da vari autori e pubblicati a partire dalla met\u00e0 degli anni ottanta con l\u2019obiettivo manifesto di affiancare alla serie principale uno \"spin-off\" vero e proprio. Comunque, a fini editoriali, dal 1993 sia i primi tre album, sia i successivi vengono riuniti sotto il titolo collettivo di \"La giovinezza di Blueberry\".\nStoria editoriale.\nLe storie brevi per \"Super Pocket Pilote\" (1968\u201379).\nIl materiale per i primi tre album de \"La giovinezza di Blueberry\", realizzato dagli stessi Jean-Michel Charlier e Jean Giraud, fu originariamente pubblicato fra 1968 e 1970 in \"Super Pocket Pilote\", un supplemento della rivista \"Pilote\" dal formato tascabile piuttosto insolito per il mercato francese. \"Super Pocket Pilote\" richiedeva agli autori che vi prendevano parte delle storie brevi: e le nove avventure confluite nei primi tre album della \"Giovinezza\" sono infatti composte in media da 16 tavole l\u2019una. A parte \"Tuoni sulla Sierra\" \u2013 la prima pubblicata, che racconta di una caccia al ricercato ambientata poco dopo il ciclo del cavallo di ferro della serie madre \u2013, le altre formano un\u2019avventura unica, che narra della fuga di Blueberry dagli stati del sud, della sua entrata nell\u2019esercito unionista e delle sue prime missioni. Eccettuate la gi\u00e0 menzionata \"Tuoni sulla Sierra\" e l\u2019ultima storia, \"Doppio gioco\", le altre vennero pubblicate tutte in bianco e nero, e colorate solo in occasione della prima pubblicazione in album.\nNel 1995 Giraud contraddisse leggermente il racconto fatto da Charlier sulla nascita della \"Giovinezza\", svelando che egli stesso aveva scritto \"Tuoni sulla Sierra\" prima che a Charlier venisse in mente di mettere in piedi una mini-serie sulla Guerra civile. \u201cFui stato io a scrivere il primo episodio de \"La giovinezza di Blueberry\". Aveva grosso modo la parvenza di una storia della serie principale, anche se pi\u00f9 in scala ridotta. Solo in seguito Charlier mi present\u00f2 un\u2019altra idea, quella della Guerra civile. Pensai che fosse una trovata eccellente; ed egli inizi\u00f2 subito a sceneggiare\u201d.\nLa pubblicazione de \"La giovinezza di Blueberry\" \u2013 l\u2019album che raccoglieva le prime tre storie sulla Guerra civile \u2013, nel 1975, fu una sorpresa per i fan della serie. Avendo Giraud lasciato \"Blueberry\" con un \"cliffhanger\", alla fine del diciassettesimo episodio \"Angel Face\" (pubblicato nel 1974; vedi sopra: \"Il contenzioso con la Dargaud (1974\u201379)\"), le richieste di una nuova storia assunsero proporzioni tali che per calmare le acque l\u2019editore Dargaud decise di offrire come temporaneo \u201ccontentino\u201d questo album. Per la pubblicazione le tavole originali vennero stiracchiate in grande formato, rimontate e colorate \"ex novo\", e alcune vignette vennero scartate per rientrare nello standard editoriale delle 46+2 pagine (vedi sopra: \"I primi anni (1963\u201373)\"). Bench\u00e9 spiacevole da un punto di vista filologico e artistico \u2013 rovin\u00f2 gli studiati \"layout\" della storia \"3000 mustang\", per esempio \u2013, il processo non danneggi\u00f2 la leggibilit\u00e0 delle storie, tranne nel caso della prima. Ne \"Il segreto di Blueberry\", il protagonista viene accusato ingiustamente di un omicidio. Lo schiavo Long Sam ha visto l\u2019accaduto ed \u00e8 pronto a testimoniare in suo favore, ma viene ucciso prima che possa farlo, e l\u2019assassino viene a sua volta colpito da Blueberry. Per la pubblicazione in album, le due vignette che mostravano l\u2019assassino mentre veniva ucciso da Blueberry furono erroneamente tagliate.\nLa pubblicazione di due ulteriori album che raccoglievano le storie rimanenti, \"Uno yankee chiamato Blueberry\" e \"Cavaliere blu\", quattro anni dopo (il molto tempo trascorso indica chiaramente che in origine la ristampa delle brevi apparse su \"Super Pocket Pilote\" non era prevista: tanto ci volle, in un'epoca pre-computer, per adattare manualmente le piccole tavole pensate per una rivista tascabile al grande formato cartonato), fu egualmente sfruttata per colmare l\u2019assenza di nuovi episodi della serie principale. Incapaci di risolvere il contenzioso sui diritti con l\u2019editore, Charlier e Giraud se ne andarono, portando con loro non solo \"Blueberry\", ma pure tutte le altre serie co-create dal primo. Dal momento che la storia \"Tuoni sulla Sierra\" (tecnicamente la prima realizzata, ma per l\u2019occasione ristampata per ultima) contava solo 14 tavole anzich\u00e9 16, nel caso della raccolta \"Cavaliere blu\" non vennero apportati tagli ai fumetti per rientrare nelle 46+2 pagine.\nDargaud consider\u00f2 \"La giovinezza di Blueberry\", \"Uno yankee chiamato Blueberry\" e \"Cavaliere blu\" come parte integrante della serie principale; fino a quando, riottenuti integralmente diritti di tutte le serie di \"Blueberry\" nel 1993, non li fece diventare i primi tre volumi del nel frattempo nato \"spin-off La giovinezza di Blueberry\".\nGli episodi di Charlier e Wilson (1985\u201390).\nDopo che \"Angel Face\" venne pubblicato in formato album nel 1974, Giraud si prese una pausa da \"Blueberry\", perch\u00e9 voleva dedicarsi maggiormente ai suoi progetti personali come M\u0153bius. Dal momento che \"Angel Face\" si chiudeva con un potente colpo di scena, il ritorno di Giraud cinque anni dopo, con l\u2019episodio \"Naso Rotto\", si guadagn\u00f2 un notevole riscontro mediatico. Fu a quell\u2019altezza cronologica che i due co-creatori iniziarono a pensare a una ripresa de \"La giovinezza di Blueberry\". Tuttavia, Giraud non era assolutamente in grado di disegnare una nuova serie, dal momento che all\u2019epoca stava lavorando ancora al fantascientifico \"L'Incal\", scritto da Alejandro Jodorowsky, e inoltre era appena tornato a illustrare, per l\u2019appunto, la serie madre di \"Blueberry\". La volont\u00e0 di lanciare uno \"spin-off\" fu dimostrata in primo luogo dallo stesso editore Novedi, che temeva che Giraud non sarebbe stato in grado di rispettare le scadenze editoriali. Una serie parallela avrebbe potuto colmare eventuali ritardi del disegnatore. Considerati i grandi numeri che all\u2019epoca macinava \"Blueberry\" (gli album venivano tirati ciascuno in circa 500.000 copie), uno \"spin-off\" avrebbe di sicuro garantito ottime entrate.\nL\u2019editore e i due co-creatori iniziarono quindi a cercare un artista che avrebbe potuto prendersi in carico di disegnare la \"Giovinezza\". Prima di partire per Tahiti, dopo la pubblicazione de \"L\u2019ultima carta\" (ventunesimo episodio della serie principale), Giraud aveva scoperto i lavori dell\u2019allora sconosciuto neozelandese Colin Wilson, che all\u2019epoca stava pubblicando la serie \u2013 da lui scritta e disegnata \u2013 \"Dans l\u2019ombre su soleil\", sulla rivista francese \"Circus\". Il protagonista del fumetto, di nome R\u00e4el, somigliava straordinariamente a Blueberry. Wilson era in effetti un grandissimo fan di Giraud: R\u00e4el era modellato su un personaggio che egli stesso aveva creato per la \"fanzine\" neozelandese \"Strip\", il quale a sua volta era ispirato, appunto, a Blueberry. Per un caso, Wilson scopr\u00ec \"Blueberry\" leggendo proprio i racconti brevi dei tempi di \"Super Pocket Pilote\", su cui era riuscito a mettere le mani in Nuova Zelanda. L\u2019ammirazione per Giraud e le poche prospettive che gli offriva la sua patria lo avevano spinto a cercar fortuna in Europa. \u201cQuei disegni di Giraud mi convinsero a lasciare la Nuova Zelanda\u201d, rivel\u00f2 Wilson nel 1986, \u201cSe i fumetti europei erano cos\u00ec, io volevo prendervi parte\u201d. Fu lo sceneggiatore francese Fran\u00e7ois Corteggiani che forn\u00ec a Giraud le pagine di \"Dans l\u2019ombre du soleil\": per un caso, proprio Corteggiani diventer\u00e0 lo scrittore de \"La giovinezza di Blueberry\" dopo la morte di Charlier.\nDel tutto ignaro che il suo lavoro fosse gi\u00e0 stato portato all\u2019attenzione del suo idolo, a Wilson Corteggiani combin\u00f2 un incontro con Giraud e Charlier nel settembre del 1983. \u201cPer parlare con Giraud, che occasione! \u00c8 la ragione per cui risposi immediatamente di s\u00ec a Corteggiani\u201d. Con sua grande sorpresa, a Wilson venne subito chiesto se fosse disposto a disegnare \"La giovinezza di Blueberry\". Dopo aver accettato, svilupp\u00f2 un sodalizio stretto con Charlier, e lui e la sua compagna Janet Gale (che lo aveva seguito dalla Nuova Zelanda, e che era anche la sua colorista personale) divennero molto amici dello sceneggiatore e di sua moglie Christine. \u201cJanet e io fummo tremendamente fortunati, Charlier per certi versi era una sorta di zio per noi. Non si lamentava di niente. Si impegn\u00f2 anima e corpo per coinvolgere me, un giovane disegnatore virtualmente sconosciuto, in una serie di grande successo. So per certo che poteva essere scontroso come pochi con gli editori. Fummo fortunati dal momento che egli trattava anche per nostro conto, e beneficiammo molto degli accordi che riusc\u00ec a stringere in nostra vece\u201d. Wilson firm\u00f2 per cinque album. Divenne il secondo \u2013 dopo Giraud \u2013 e ultimo disegnatore a cui Charlier forniva le sceneggiature in tempo: una volta ricevette addirittura in piena notte una pagina dal Kuwait, dove Charlier stava lavorando a un documentario.\nDopo un breve apprendistato per affinare il suo stile, gi\u00e0 comunque molto vicino a quello di Giraud, Wilson si imbarc\u00f2 nel primo episodio della \"Giovinezza\", intitolato \"I demoni del Missouri\". Lavorando sette giorni a settimana per dieci o dodici ore, Wilson produsse dalle cinque alle sei tavole al mese, abbandonando i Rotring che aveva largamente impiegato per i suoi primi fumetti, e utilizzando invece una combinazione di pennino e pennello per l\u2019inchiostrazione, proprio come il suo mentore aveva fatto per le storie brevi di \"Super Pocket Pilote\".\nProprio come nel 1980, durante la lavorazione dell\u2019episodio \"La lunga marcia\", quando Giraud prese Michel Rouge come assistente all\u2019inchiostrazione, anche in questo caso si sparsero voci di un imminente e definitivo abbandono di \"Blueberry\" del disegnatore. Se nella prima occasione i \"rumor\" avevano avuto un\u2019eco contenuta, stavolta si fecero strada anche presso il grande pubblico. Bench\u00e9 l\u2019editore de \"La giovinezza di Blueberry\" Novedi avesse deciso di trascurare il metodo delle pre-pubblicazioni (vedi sopra: \"Peregrinazioni editoriali (1979\u201389)\"), nel caso de \"I demoni del Missouri\" si fece un\u2019eccezione e si procedette a una serializzazione sul quotidiano \"France-Soir\" \u2013 uno dei pi\u00f9 importanti in Francia \u2013 proprio per calmare le acque. La pubblicazione (in bianco e nero) inizi\u00f2 al principio del 1985, con Wilson che forniva al giornale mezze tavole man mano che procedeva. La prima fu accompagnata da un editoriale di Charlier (dal quale \u00e8 tratta la citazione in apertura di paragrafo), con cui lo sceneggiatore cercava di tranquillizzare i fan. \"France-Soir\" serializz\u00f2 nel 1987 anche il secondo episodio di Wilson, \"Terrore sul Kansas\" (tra l\u2019altro, di questa storia il giornale pubblic\u00f2 due mezze tavole poi escluse dall\u2019album vero e proprio), ma poi questa modalit\u00e0 venne definitivamente abbandonata.\nNonostante le iniziali preoccupazioni dei fan, i \"Blueberry\" di Wilson ottennero un\u2019ottima accoglienza, guadagnando traduzioni in numerose lingue. Wilson svel\u00f2 che Novedi aveva stampato per la Francia e il Belgio \"I demoni del Missouri\" in 150.000 copie, e fu costretta a prepararne altre 20.000 dopo poche settimane, in quanto il volume era andato esaurito. Anche Wilson pot\u00e9 rasserenarsi: nel momento in cui, incontrando i lettori per la prima volta, questi gli espressero la loro ammirazione per il suo lavoro. Il successo della \"Giovinezza\" ebbe effetti positivi tra l\u2019altro pure per la serie di fantascienza di Wilson \"Dans l\u2019ombre du soleil\", che venne tradotta in tedesco, olandese e danese. Wilson tuttavia dovette abbandonarla nel 1989, in quanto \"Blueberry\" lo teneva troppo occupato.\nMentre Wilson stava lavorando a \"Terrore sul Kansas\", gli venne chiesto da Giraud, che era brevemente tornato in Europa, di finire le ultime tavole de \"La fine della pista\" (il ventiduesimo episodio della serie principale), dal momento che era molto in ritardo (come lo stesso Giraud ricorda nella citazione in apertura di paragrafo). Wilson le disegn\u00f2 e le inchiostr\u00f2 parzialmente, mentre la sua compagna Janet Gale si incaric\u00f2 della colorazione, dietro richiesta di Giraud stesso, impressionato dal lavoro che aveva fatto sugli album del fidanzato. La Gale in verit\u00e0 non aveva molte esperienze lavorative alle spalle, e inizi\u00f2 a colorare professionalmente solo con le tavole di \"Dans l\u2019ombre du soleil\" del compagno. Avrebbe continuato a colorare tutti gli episodi della \"Giovinezza\" disegnati da Wilson, cos\u00ec come alcune altre serie dell\u2019editore Novedi.\nCos\u00ec come la Dargaud con le tre raccolte di materiale di \"Super Pocket Pilote\", anche Novedi tratt\u00f2 gli album de \"La giovinezza di Blueberry\" come parte della serie principale fino al 1990, quando venne istituito effettivamente lo \"spin-off\" per ragioni eminentemente pratiche (per non confondere la numerazione).\nGli episodi di Corteggiani e Wilson (1992\u201394).\nSe la morte di Charlier nel luglio del 1989 non caus\u00f2 problemi di successione alla serie principale, in quanto Giraud era legalmente autorizzato a continuarla da s\u00e9 (vedi sopra: \"La morte di Charlier (1989\u201392\")), lo fece nel caso della \"Giovinezza\", dal momento che sia Philippe Charlier \u2013 l\u2019erede dello sceneggiatore \u2013, sia l\u2019editore Novedi consideravano Wilson troppo inesperto per potersi dedicare contemporaneamente alle storie e ai disegni. La ricerca di un rimpiazzo fu molto difficoltosa, dal momento che nessuno fra gli sceneggiatori di punta del panorama fumettistico franco-belga dell\u2019epoca voleva prendersi in carico l\u2019onere, a causa del nome troppo pesante del predecessore Charlier. Fu allora che lo stesso Wilson propose Fran\u00e7ois Corteggiani: una scelta secondo lui \u201clogica\u201d, visto che riteneva Corteggiani un grande ammiratore di Charlier.\nCorteggiani era stato a ben vedere fino a quel momento una figura di secondo piano nella scena dell\u2019epoca, avendo scritto solo qualche serie umoristica di breve durata, e un unico fumetto di stampo realistico, il mafioso \"Il silenzio e il sangue\" (abbandonato nel 1986, dopo appena due volumi, e ripreso una decina di anni dopo in conseguenza della notoriet\u00e0 riscossa sceneggiando \"Blueberry\"). In ogni caso, Corteggiani non aveva mai ottenuto grandi riscontri di critica e di vendite, e quando venne contattato da Philippe Charlier e da Novedi si ormai dedicava esclusivamente alla scrittura di fumetti per la sezione francese della Disney. Secondo la sua testimonianza, Corteggiani inizialmente rifiut\u00f2, ma cedette a causa dell\u2019insistenza di Wilson. Wilson aveva delle ragioni personali per comportarsi cos\u00ec, dal momento che Corteggiani era un suo amico, e soprattutto visto che era stato lui a presentarlo all\u2019editore Gl\u00e9nat, che gli avrebbe permesso poi di lanciare la sua serie di fantascienza \"Dans l\u2019ombre du soleil\". E, come ricordato nel precedente paragrafo, era stata proprio l\u2019intercessione di Corteggiani che aveva consentito a Wilson di diventare il disegnatore della \"Giovinezza\". Tra l\u2019altro i due, poco prima della morte di Charlier, avevano iniziato a progettare un proprio fumetto, \"Thunderhawks\", una serie di aviazione ambientata poco dopo la Prima guerra mondiale, che tuttavia era stata messa nell\u2019angolo in quanto Wilson era troppo occupato con \"Blueberry\".\nIl primo compito di Corteggiani, con il quale venne per cos\u00ec dire rodato, fu di completare la sceneggiatura del terzo episodio della \"Giovinezza\", \"Il raid infernale\", che Charlier non era riuscito a concludere del tutto prima di morire. La cosa gli riusc\u00ec bene, dal momento che l\u2019editore decise di dargli l\u2019incarico: Corteggiani \u00e8 tuttora, all\u2019altezza del 2019, lo sceneggiatore della \"Giovinezza\".La storia successiva, \"L\u2019inseguimento implacabile\", del 1992, fu pubblicata ancora sotto il marchio di Novedi, bench\u00e9 l\u2019editore avesse chiuso formalmente i battenti oltre un anno prima. Questo si spiega per il motivo che, quando Wilson firm\u00f2 il contratto, si impegn\u00f2 a realizzare cinque album \"per Novedi\". Le pratiche legali, un anno dopo, dovettero essere completate, in quanto il quinto volume di Wilson, \"Tre uomini per Atlanta\", usc\u00ec per Alpen Publishers: il solo titolo che l\u2019editore riusc\u00ec a pubblicare, tra l\u2019altro, prima che la Dargaud riacquistasse definitivamente i diritti di tutte le serie \"Blueberry\" alla fine del 1993.\n\"Marshal Blueberry\" (1991\u20132000).\nQuesto breve \"spin-off\" racconta una storia unica, ed \u00e8 pensato per innestarsi all'interno della \"continuity\" della serie madre \"Blueberry\". L'azione si svolge infatti nel corso del 1868, poco dopo le vicende narrate nel volume \"Generale \"Testa Gialla\"\", e vede Blueberry impegnato a sventare un traffico di armi illegale.\nStoria editoriale.\nMarshal Blueberry fu il secondo tentativo \u2013 promosso dall\u2019editore Alpen Publishers \u2013 di cavalcare la grande popolarit\u00e0 di cui godevano all\u2019inizio degli anni Novanta sia la serie principale, sia la \"Giovinezza\" di Colin Wilson. Scritta da Jean Giraud, \"Marshal Blueberry\" si svolge nello stesso periodo in cui erano ambientate \"La miniera del tedesco perduto\" e \"Il fantasma dai proiettili d\u2019oro\" (undicesimo e dodicesimo episodio della serie madre). L\u2019editore impose a Giraud per i disegni il belga William Vance (pseudonimo di William van Cutsem), molto famoso fra le altre cose perch\u00e9 all\u2019epoca stava prestando la sua arte al \"best-seller\" spionistico \"XIII\" (scritto da Jean Van Hamme e pubblicato da Dargaud). Vance disegn\u00f2 i primi due episodi di \"Marshal Blueberry\" \u2013 colorati dalla moglie nonch\u00e9 sua colorista di fiducia, Petra \u2013, \"Su ordine di Washington\" e \"Missione Sherman\" (pubblicati direttamente in album rispettivamente nel 1991 e nel 1993), ma rifiut\u00f2 di proseguire ulteriormente in parte perch\u00e9 i tempi di lavorazione erano eccessivamente stretti, in parte perch\u00e9, sebbene il primo album avesse venduto discretamente bene, attorno alle 100.000 copie (un successo buono ma non eccezionale, in confronto ai numeri delle altre due serie di \"Blueberry\"), i fan avevano accolto con freddezza il suo stile, radicalmente diverso da quello di Giraud. Quest\u2019ultimo fu deluso dall\u2019abbandono di Vance, in quanto sperava di poter dare alla serie un\u2019uniformit\u00e0 grafica (defin\u00ec la defezione \u201cdisastrosa\u201d), e pertanto il progetto rimase bloccato per quasi sette anni. Fino a quando lo stesso Giraud non scelse per il terzo \u2013 e ultimo \u2013 album, dal titolo \"Frontiera insanguinata\" (pubblicato nel 2000), Michel Rouge, fumettista noto soprattutto per essere stato il successore di Hermann ai disegni del celebre western \"Comanche\" (scritto da Greg, e pubblicato da Le Lombard).\nRispetto a Vance, lo stile di Rouge era molto pi\u00f9 in linea con quello di Giraud. In effetti i due avevano gi\u00e0 \u2013 non a caso \u2013 collaborato insieme anni prima, quando Giraud aveva chiesto al pi\u00f9 giovane collega di inchiostrare venti tavole de \"La lunga marcia\", il diciannovesimo episodio di \"Blueberry\" (pubblicato in album nel 1980). I rapporti fra i due erano cos\u00ec buoni che, all\u2019epoca di \"Marshal Blueberry\", si sparse una voce di corridoio secondo la quale Rouge avrebbe dovuto prendere in carico la serie principale di \"Blueberry\", dal momento che Giraud aveva intenzione di dedicarsi ad altri progetti. Si trattava di una diceria infondata, in quanto, come lo stesso Rouge chiar\u00ec in seguito, Giraud non penso mai seriamente di lasciare \"Blueberry\".\nInizialmente progettata come serie a lungo termine, \"Marshal Blueberry\" si ferm\u00f2 dopo soli tre album. Il fumetto \u00e8 stato comunque esportato con successo in pi\u00f9 Paesi europei.Nel 2013 Giraud rese a Vance il favore, disegnando interamente il diciottesimo album di \"XIII\", dal titolo \"La versione irlandese\".\n\"Blueberry 1900\": un progetto fallito.\nUn'ulteriore serie \"spin-off\", dal titolo \"Blueberry 1900\", venne progettata da Giraud fin dall\u2019inizio degli anni novanta. Ambientata, come d\u2019altronde lo stesso titolo presagiva, sotto la presidenza di William McKinley, avrebbe non solo visto come protagonista un Blueberry cinquantasettenne (membro di una trib\u00f9 di indiani hopi, e dedito all\u2019assunzione di sostanze psicotrope), ma prevedeva pure la partecipazione, in un ruolo secondario, di suo figlio, gi\u00e0 adulto. La vicenda, che avrebbe dovuto svilupparsi in cinque album, prendeva inizio dopo il tentato assassinio del presidente, il quale entrava in coma e, per effetto di un incantesimo sciamanico, iniziava a levitare. Ai disegni era previsto l\u2019intervento del fumettista francese Fran\u00e7ois Boucq, che Giraud aveva incontrato a un evento in onore di un amico comune, il fumettista Jean-Claude M\u00e9zi\u00e8res (co-creatore, assieme allo sceneggiatore Pierre Christin, della celebre serie fantascientifica \"Valerian\"). In verit\u00e0, Giraud aveva precedentemente preso contatti, attorno al 1993, con Michel Blanc-Dumont, il cui stile \"lirico\" (che all\u2019epoca Blanc-Dumont sfoggiava nel western \"Jonathan Cartland\", scritto da Laurence Harl\u00e9) Giraud apprezzava molto. La serie avrebbe dovuto chiamarsi provvisoriamente \"Blueberry 20 anni dopo\" (\"Blueberry 20 ans apr\u00e8s\"). Blanc-Dumont, nonostante fosse un fervente ammiratore di Giraud, oltre ad essere impegnato per l\u2019appunto con \"Cartland\", rifiut\u00f2 in quanto trov\u00f2 la sceneggiatura eccessivamente onirica, e raccomand\u00f2 gi\u00e0 all'epoca Boucq a Giraud (sarebbe comunque di l\u00ec a breve diventato il disegnatore regolare proprio dello \"spin-off\" \"La giovinezza di Blueberry\", in seguito all\u2019abbandono di Colin Wilson). Boucq fu entusiasta e inizi\u00f2 a documentarsi, ma riteneva i pianificati cinque album troppo gravosi sotto il profilo del suo impegno, e convinse quindi Giraud a comprimere la storia in tre episodi.\nTuttavia Philippe Charlier, figlio di Jean-Michel e proprietario di \u201cJMC Aventures\u201d \u2013 la fondazione detentrice dei diritti del padre, creata nel 1990 con lo specifico intento di salvaguardarne l\u2019integrit\u00e0 creativa, sia da un punto di vista morale, sia da un punto di vista commerciale \u2013 non condivideva affatto l\u2019entusiasmo di Boucq. Divenne vieppi\u00f9 preoccupato a leggere le interviste che Giraud rilasciava alle riviste dell\u2019epoca, nelle quali anticipava le tematiche della nuova serie; e, in qualit\u00e0 di erede del padre e di detentore del 50% dei diritti di \"Blueberry\", pose il suo veto, e port\u00f2 addirittura Giraud in tribunale, riuscendo a fermare il progetto. Come disse in un\u2019intervista dell\u2019epoca, \u201cLa sceneggiatura \u00e8 incredibilmente orrenda. \u00c8 un affronto, costruita su circostanze implausibili. Come nel nuovo ciclo [di \"Mister Blueberry\", N.d.T.], abbiamo un Blueberry totalmente passivo, che si limita a meditare, mentre il presidente, sotto un incantesimo degli indiani, sta levitando nella Casa Bianca\u201d. Come la frase lascia trasparire, bench\u00e9 ne avesse dato in origine il consenso alla realizzazione, Philippe era diventato insofferente anche nei confronti del ciclo di \"Mister Blueberry\".\nPhilippe Charlier, conservatore come il padre, a differenza di quest\u2019ultimo non aveva alcuna pazienza nei confronti delle predilezioni \u201cNew Age\u201d di Giraud, in special modo per il suo noto utilizzo di sostanze stupefacenti. Fu lui (dopo la morte del padre) che testimoni\u00f2 in tribunale che suo padre aveva sempre \u201cdetestato\u201d il lavoro di Giraud come M\u0153bius, e che anzi lo aveva considerato una sorta di \u201cminaccia\u201d. Se Philippe non poteva fermare la realizzazione del ciclo di \"Mister Blueberry\" a causa del contratto stipulato fra Charlier sr. e Giraud, che permetteva all\u2019eventuale sopravvissuto di continuare da s\u00e9 la serie madre, fu in grado di farlo per\u00f2 nel caso di \"Blueberry 1900\", dal momento che Giraud non aveva mai presentato questo suo progetto come una continuazione, quanto piuttosto come uno \"spin-off\" vero e proprio. Philippe fu anche in grado di fermare nel 1999 la lavorazione del film \"Fort Mescalero\", la cui sceneggiatura, scritta da Giraud, prevedeva la partecipazione di Blueberry in alcune scene di carattere psichedelico; e di impedire che Giraud facesse confluire il suo fumetto western \"Jim Cutlass\" (disegnato da Christian Rossi) \u2013 nel quale egualmente erano presenti tematiche del genere \u2013 all\u2019interno della serie di \"Blueberry\".\nQuanto Giraud avesse intenzione di spingersi in l\u00e0 \u00e8 esemplificato dall\u2019inclusione di un disegno nei risguardi di copertina dell\u2019edizione francese di \"Arizona Love\" (1990), che mostra Blueberry con alcuni indiani Hopi. Inoltre Giraud aveva impiegato alcuni elementi costitutivi della trama di \"Blueberry 1900\" \u2013 come l\u2019idea della levitazione \u2013 nella storia breve di tre tavole \"Le parole del capo Seattle\" (\"Discours du Chef Seattle\").\nLa fascinazione di Giraud nei confronti dello sciamanesimo aveva origini antiche, dal momento che venne introdotto a questo mondo gi\u00e0 nel 1974, quando Alejandro Jodorowsky \u2013 con il quale all\u2019epoca stava lavorando alla realizzazione di un adattamento cinematografico del romanzo di Frank Herbert \"Dune\" \u2013 gli present\u00f2 l\u2019opera di Carlos Castaneda, il quale aveva scritto una serie di libri nei quali descriveva la sua iniziazione allo sciamanesimo, aiutato in questo da un gruppo di discendenti degli indiani Toltechi. I lavori di Castaneda avevano impressionato in maniera indelebile Giraud, gi\u00e0 aperto alla cultura nativo-americana in seguito ai suoi tre viaggi negli Stati Uniti, e influenzarono molto non solo i suoi lavori come M\u0153bius, ma anche \u2013 all\u2019insaputa di Jean-Michel Charlier \u2013 come Gir, dal momento che aveva inserito, in maniera sottile, alcuni elementi tratti dai libri di Castaneda nelle tavole di \"Naso rotto\".\nBoucq fu deluso dall\u2019accantonamento del progetto, disapprovando completamente quanto sostenuto da Philippe Charlier: \u201cTutto il contrario: dipingerlo come un uomo anziano ci avrebbe forzato a considerarlo con uno speciale tipo di dignit\u00e0\u201d. Comunque alla fine la cosa si rivel\u00f2 in un certo senso fortuita per lui, dal momento che il fallimento di \"Blueberry 1900\" spinse Jodorowsky (non solo un cineasta, ma anche un prolifico sceneggiatore di fumetti) a creare con lui il fortunatissimo western \"Bouncer\", pubblicato prima da Les Humano\u00efdes Associ\u00e9s e poi da Dargaud. Per quanto riguarda Giraud, invece, la mancata realizzazione del film \"Fort Mescalero\" gli permise comunque di riciclare alcuni elementi della sceneggiatura del lungometraggio per l\u2019ultimo episodio del ciclo di \"Mister Blueberry\", \"Apache\" (cos\u00ec come per la sceneggiatura del film \"Blueberry\"\u00b8 uscito nel 2004 e diretto da Jan Kounen).\nNonostante la ferma opposizione di Philippe Charlier, Giraud stesso sembr\u00f2 non aver mai abbandonato, anche negli ultimi anni della sua vita, l\u2019idea di pubblicare, un giorno, \"Blueberry 1900\". In un\u2019intervista del 2008, quando gli venne chiesto se sarebbe mai tornato a realizzare un album di \"Blueberry\" \u2013 dal momento che aveva detto in un\u2019intervista precedente che la conclusione del ciclo di \"Mister Blueberry\" avrebbe rappresentato la fine della serie, almeno per quanto lo riguardava \u2013, disse che \u201cRiconsiderando la cosa, ho capito che vorrei davvero continuare \"Blueberry\". Forse non impegnandomi di nuovo in un ciclo di cinque album, perch\u00e9 penso di non avere pi\u00f9 le energie per sostenere altri dieci anni di lavoro. In verit\u00e0 mi piacerebbe riesumare di nuovo l\u2019idea di \"Blueberry 1900\", che in effetti ha degli appigli molto realistici: gli indiani erano un popolo magico, era parte della loro cultura, e vorrei mostrare la collisione fra il nostro mondo, durante la conquista dell\u2019Ovest, e quello degli indiani che resistono. Viene spesso mostrato come gli eventi si svolsero da un punto di vista strategico, ma io vorrei penetrare nella sociologia indiana, come venne fatto da \"Balla coi lupi\", rimpiazzando la nostra visione materialistica del mondo, e spiegando lo scontro di culture che si verific\u00f2. Naturalmente \u00e8 insita una certa sfida nello strutturare la storia in questo modo, dal momento che potrei mettere il lettore in difficolt\u00e0. Devo ancora perfezionare la sceneggiatura e studiare la scansione delle tavole, ma penso che la storia avr\u00e0 un\u2019estensione compresa fra le 100 e le 200 pagine.\u201d\nEdizioni italiane.\nIn Italia \"Blueberry\" ha sempre goduto di grande popolarit\u00e0, come testimoniano le numerose edizioni che la serie ha avuto nel tempo.\nLa serie principale (anni sessanta\u2013novanta).\nIl primo editore a pubblicare la serie principale in Italia \u00e8 stato Mondadori, alla fine degli anni sessanta, all\u2019interno della collana \"Classici Audacia\". Questi albi, di grande formato, rappresentavano una novit\u00e0 piuttosto interessante all\u2019epoca, visto che erano monografici e contenevano in ogni numero un episodio completo, oltre a vari inserti redazionali come giochi, rubriche, curiosit\u00e0, e cos\u00ec via. La collana, curata da Enrico Bagnoli, ospitava a rotazione varie serie del fumetto franco-belga, perlopi\u00f9 di genere avventuroso (fra gli altri titoli, \"Ric Roland\", \"Blake e Mortimer\" e \"Bernard Prince\"). Nei \"Classici Audacia\" trovarono posto i primi quattro episodi di \"Blueberry\", tutti nel corso del 1967, rispettivamente nei numeri 42, 44, 54 e 60. Le copertine non erano quelle degli album originali, fatto salvo per quella di \"Tuoni all\u2019Ovest\" (il cui titolo venne modificato in fase di traduzione, diventando \"Lampi sull\u2019Ovest\"). Inoltre, a partire dal numero 51 la collana abbandon\u00f2 l\u2019impostazione originale (albi in brossura da 64 pagine), passando a un formato spillato a 48 pagine (potendo ospitare cos\u00ec soltanto la storia vera e propria, e non pi\u00f9 le rubriche collaterali): modifica che tocc\u00f2 sia \"L\u2019aquila solitaria\", sia \"Il cavaliere perduto\".\nI due episodi successivi ai quattro proposti dalla Mondadori nei \"Classici Audacia\" \u2013 \"La pista dei Navajos\" e \"L\u2019uomo dalla stella d\u2019argento\" \u2013 vennero pubblicati pochi anni dopo all\u2019interno di una collana dall\u2019impostazione molto simile ai \"Classici Audacia\", gli \"Albi Ardimento\" (nuovamente curati da Enrico Bagnoli, e collaterali della rivista \"Corriere dei Piccoli\"): apparvero rispettivamente nei numeri 1 e 6 del gennaio e del luglio del 1971. Se l\u2019illustrazione di copertina de \"L\u2019uomo dalla stella d\u2019argento\" era la stessa dell\u2019album francese, quella de \"La pista dei Navajos\" era invece un collage di scene tratte dal fumetto. I colori degli \"Albi Ardimento\" non erano quelli originali, e inoltre le storie presentavano spesso censure e tagli di intere tavole e vignette, per far spazio agli inserti pubblicitari.&lt;br&gt;\nNel frattempo, a partire dal 1970 e per gran parte del 1971 la Rizzoli aveva serializzato i quattro episodi ancora successivi a \"L\u2019uomo dalla stella d\u2019argento\" nel \"Corriere dei Piccoli\". I primi tre \u2013 in virt\u00f9 del fatto che compongono un ciclo unitario \u2013 vennero presentati tutti sotto il titolo complessivo \"Il cavallo di ferro\", mentre il quarto venne correttamente tradotto come \"Il generale Testa Gialla\".\nLa pubblicazione degli episodi successivi, a questo punto, si complic\u00f2, visto che per molti anni rest\u00f2 inedito il dittico \"La miniera del tedesco\"/\"Il fantasma dai proiettili d\u2019oro\", pubblicato solo nel 1978 dalla Mondadori in due lussuosi album cartonati (l\u2019editore annunci\u00f2 anche \"Chihuahua Pearl\", ma il volume non usc\u00ec mai), con copertine composte da vignette ingrandite.&lt;br&gt;Altre storie vennero pubblicate nel corso degli anni settanta in maniera disordinata all\u2019interno di alcune riviste pi\u00f9 o meno amatoriali e dalla cadenza irregolare. Usc\u00ec prima \"L\u2019uomo che valeva 500.000 $\", all\u2019interno dei quattro numeri della rivista \"Eroi dei fumetti\", curata da Ennio Ciscato e pubblicata da Editrice Persona (che chiuse i battenti prima che la serializzazione fosse completata). La medesima storia venne riproposta, questa volta integralmente, nella rivista in grande formato \"L\u2019Avventuroso\" (Editore Sole), nel corso del 1974, e una terza volta nel 1975 nella rivista \"L\u2019Avventuroso colore\", dove era apparsa nel frattempo anche \"Chihuahua Pearl\". \"Ballata per una bara\" apparve infine nel 1977, nella seconda serie de \"L\u2019Avventuroso colore\".\nGli anni ottanta portarono una sistemazione nella pubblicazione delle avventure del tenente Blueberry in Italia. Per la prima volta, la serie venne proposta organicamente all\u2019interno della da poco nata rivista tascabile \"Skorpio\" (Eura Editoriale). Nel corso del 1980 e del 1981, la testata ristamp\u00f2, in maniera perfettamente cronologica, tutte le storie di Blueberry fino a quel momento disponibili, e tradusse per di pi\u00f9 gli episodi inediti \"Fuorilegge\", \"Naso rotto\" e \"La lunga marcia\" (rispettivamente nei nn. 14/17, 18/21 e 22/25 del 1981). Tra l\u2019altro, gli ultimi due vennero proposti in pi\u00f9 o meno in contemporanea dalla rivista \"1984\", delle Edizioni Il Momento, che pubblic\u00f2 poi anche \"Naso Rotto\" in albo monografico nella prestigiosa collana \"I grandi protagonisti del fumetto mondiale\" (nel 1982).\nGli episodi successivi non vennero pi\u00f9 serializzati su \"Skorpio\", ma su alcune delle cosiddette riviste d\u2019autore, che caratterizzarono il panorama editoriale fumettistico italiano fra anni ottanta e inizio anni novanta: \"La trib\u00f9 fantasma\" usc\u00ec su \"Totem\" (Edizioni Nuova Frontiera), nel 1984, mentre \"L\u2019ultima carta\" e \"La fine della pista\" su \"L\u2019Eternauta\" (Edizioni Produzioni Cartoons, meglio note con la sigla EPC), rispettivamente nel 1985 e nel 1987.\nNel frattempo, a partire dal giugno 1982 (e fino al marzo 1987), le Edizioni Nuova Frontiera vararono la \"Collana Eldorado\", ovvero il primo tentativo di ristampa cronologica di \"Blueberry\" in italiano non pi\u00f9 su rivista (come aveva fatto \"Skorpio\"), ma in pi\u00f9 agili e prestigiosi albi singoli in brossura. La \"Collana Eldorado\" presentava tutte le copertine originali della serie, in maniera scrupolosa, e ristampava gli episodi in grande formato e a colori; la traduzione delle storie invece non era sempre rigorosa, dal momento che era stato adottato un linguaggio piuttosto duro e poco in linea con quello degli originali dialoghi francesi, indirizzati a un pubblico di tutte le et\u00e0. La \"Collana Eldorado\" ristamp\u00f2 le prime ventidue storie della serie, tutte quelle fino al 1987 disponibili.\nL\u2019inedito \"Arizona Love\", ultimo episodio della serie realizzato dalla coppia Charlier-Giraud prima del decesso dello sceneggiatore, venne serializzato nella rivista \"Il Grifo\" (Edizioni Il Grifo) nel corso del 1991 e del 1992, e immediatamente ripubblicato in album singolo nel 1993 all\u2019interno della collana \"La nuova mongolfiera\", dello stesso editore.&lt;br&gt;Infine, i primi tre episodi del ciclo di \"Mister Blueberry\" sono stati pubblicati \u2013 quasi in contemporanea con la Francia \u2013 direttamente in volume, nell\u2019ambito della collana \"L\u2019Eternauta presenta\".\nGli \"spin-off\" (anni sessanta\u2013novanta).\nPer quanto riguarda le serie collaterali \"La giovinezza di Blueberry\" e \"Marshal Blueberry\", la situazione \u00e8 molto pi\u00f9 lineare.\nNel 1969 la stessa Mondadori che aveva per prima pubblicato la serie madre in Italia propose gran parte (ma non la totalit\u00e0) degli episodi di Charlier e Giraud de \"La giovinezza di Blueberry\", apparsi in Francia nello stesso periodo nei tascabili \"Super Pocket Pilote\", all\u2019interno di albi anch\u2019essi tascabili e dai sommari molto simili alla controparte francese, i \"Superalbi Audacia\". Se si eccettua una fugace ristampa dei racconti \"Il segreto di Blueberry\" e \"Il ponte di Chattanooga\" all\u2019interno dell\u2019effimero supplemento del \"Corriere dei ragazzi\" \"Zack Avventura\", nel 1974, gli episodi della \"Giovinezza\" a firma Charlier e Giraud sono stati proposti per la prima volta in maniera organica solo negli anni novanta, quando la Comic Art pubblic\u00f2 le tre raccolte francesi rimontate e ricolorate \"La jeunesse de Blueberry\", \"Un yankee nomm\u00e9 Blueberry\" e \"Cavalier bleu\" all\u2019interno della collana antologica di albi monografici \"L\u2019Eternauta presenta\".&lt;br&gt; I primi quattro episodi disegnati da Colin Wilson sono stati gli ultimi della serie a godere di una prepubblicazione italiana su rivista, nello specifico sulle pagine de \"L\u2019Eternauta\" della Comic Art. I successivi due (\"Tre uomini per Atlanta\" e \"Il prezzo del sangue\"), nonch\u00e9 il primo fra quelli disegnati da Michel Blanc-Dumont (\"La soluzione Pinkerton\"), sono stati dal canto loro pubblicati direttamente in volume, nella collana \"L\u2019Eternauta presenta\" (nn. 167 e 169 del 1997, e 187 del 1999).\nI tre episodi di \"Marshal Blueberry\" sono infine stati proposti per la prima volta, con l\u2019eccezione di \"Su ordine di Washington\" (pubblicato nel numero 117 della rivista \"Comic Art\", nel 1994), all\u2019interno della collana \"L\u2019Eternauta presenta\".\nAnni duemila.\nCon il ritorno dei diritti di \"Blueberry\" alla Dargaud, a met\u00e0 anni novanta, anche la situazione editoriale italiana della serie pot\u00e9 stabilizzarsi. All'inizio degli anni duemila la licenza di pubblicazione venne acquisita da Alessandro Editore, che inizi\u00f2 a ristampare integralmente tutte e tre le serie, e soprattutto a editare gli episodi restati inediti dagli anni novanta: la fine del ciclo di \"Mister Blueberry\" (gli episodi \"OK Corral\", \"Dust\" e \"Apaches\" vengono pubblicati rispettivamente nel 2003, nel 2005 e nel 2008), e i nuovi episodi de \"La giovinezza di Blueberry\" di Blanc-Dumont.\nParallelamente alla collana da libreria \"long-seller\", \"Blueberry\" e i suoi \"spin-off\" sono stati oggetto anche di pi\u00f9 economiche edizioni da edicola. Nel marzo del 2005, il ciclo di episodi che va da \"Chihuahua Pearl\" a \"Il fuorilegge\" \u00e8 stato presentato all'interno della collana di allegati al quotidiano \"La Repubblica\" \"I Classici del fumetto di Repubblica - Serie Oro\", mentre i tre episodi successivi e le prime due storie brevi della \"Giovinezza\" sono stati ristampati nell'agosto del 2009 nell'ambito della collana (allegata alle testate \"Panorama\" e \"Il Sole 24 ORE\") \"I Maestri del Fumetto\".\n&lt;br&gt;Editoriale Aurea ha invece proposto i cicli di \"Mister Blueberry\" e di \"Marshal Blueberry\", e gli episodi 1-20 della \"Giovinezza\", all'interno della rivista \"Skorpio\" (fra 2012 e 2014), e ha pubblicato integralmente i ventotto album della serie madre in quindici albi bonellidi in bianco e nero fra aprile 2013 e luglio 2014.\n&lt;br&gt;Ultima in ordine di tempo, in allegato al quotidiano \"La Gazzetta dello Sport\" \u00e8 stata proposta la totalit\u00e0 di \"Blueberry\", pi\u00f9 gli \"spin-off\" \"Marshal\" e \"Giovinezza\" (i primi venti volumi), all'interno dell'antologica \"Collana Western\", in albi brossurati di medio formato a colori. Le tre serie sono state pubblicate dall'agosto 2014 al febbraio 2015; la collana \u00e8 poi proseguita presentando altri classici del western franco-belga, come \"Comanche\", \"Mac Coy\", \"Buddy Longway\" e \"Jerry Spring\".\nTrasposizione in altri media.\nCinema"}
{"id": "428603", "revid": "74801", "url": "https://it.wikipedia.org/wiki?curid=428603", "title": "Youngstown (Ohio)", "text": "Youngstown \u00e8 una citt\u00e0 degli Stati Uniti d'America, nella contea di Mahoning nello Stato dell'Ohio. Posta sul fiume Mahoning, 65 miglia a sud-est di Cleveland e circa 62 miglia a nord-ovest di Pittsburgh (Pennsylvania).\nAl censimento del 2000 la citt\u00e0 aveva una popolazione di abitanti. Nel 2018 la popolazione stimata \u00e8 scesa a . Youngstown \u00e8 situata nella cosiddetta Rust Belt (\"Fascia della ruggine\"), ed \u00e8 stata molto influenzata dal declino dell'industria pesante che ha colpito questa regione.\nLa \"Youngstown-Warren Metropolitan Statistical Area\" (MSA) contiene approssimativamente abitanti e include le contee di Mahoning e Trumbull nell'Ohio e la contea di Mercer in Pennsylvania. Tutta l'area della Steel Valley (compresi Youngstown-Warren e Sharon-Farrell-New Castle, Pennsylvania) comprende quasi residenti. Youngstown \u00e8 la sede amministrativa della contea di Mahoning. La citt\u00e0 \u00e8 a sole 10 miglia a ovest della linea di confine con la Pennsylvania ed \u00e8 situata esattamente tra New York e Chicago.\nGeografia fisica.\nYoungstown \u00e8 situata a 41\u00b05'47\" nord, 80\u00b038'57\" ovest. Confina con le seguenti citt\u00e0 e distretti:\nSecondo lo \"United States Census Bureau\" (Ufficio del censimento statunitense), la citt\u00e0 ha un'area totale di (). () di questa \u00e8 terraferma, () \u00e8 costituita da acque, che quindi occupano l'1,02% dell'area totale.\nYoungstown si trova sull'altopiano glaciale dei Monti Allegheny. Alla fine dell'ultima glaciazione, i ghiacciai lasciarono una pianura uniforme, con valli come quella creata dal fiume Mahoning che l'attraversa.\nStoria.\nIl nome della citt\u00e0 viene da John Young, che fu il primo ad eseguire un rilevamento dell'area nel 1796 e poco dopo vi si stabil\u00ec. L'area comprendente l'attuale Youngstown faceva parte della Connecticut Western Reserve, ed era quindi riservata a coloni provenienti dal Connecticut, quindi la maggior parte dei primi coloni provenivano da quello Stato. Nel giro di un anno, a Youngstown si erano stabilite 10 famiglie, raggruppate vicino alla confluenza del torrente Mill nel fiume Mahoning.\nCon l'aumento della popolazione nella Western Reserve, divenne necessario istituire delle suddivisioni amministrative. Nel 1800 il governatore del territorio Arthur St. Clair cre\u00f2 la contea di Trumbull (cos\u00ec chiamata in onore del governatore del Connecticut Jonathan Trumbull), e fiss\u00f2 come suo capoluogo il pi\u00f9 piccolo insediamento di Warren. Nel 1813 la contea di Trumbull fu divisa in \"township\"; quella di Youngstown comprendeva la maggior parte della futura contea di Mahoning. Nel 1848 il villaggio di Youngstown ebbe un suo governo locale, e nel 1867 fu eretta in citt\u00e0. La sede della contea vi fu trasferita da Canfield nel 1876.\nLa scoperta di depositi di carbone nella zona all'inizio del XIX secolo facilit\u00f2 l'inclusione della regione nella rete servita dal canale Erie. La ferrovia raggiunse Youngstown nel 1853.\nCon l'apertura e lo sviluppo di importanti acciaierie, Youngstown attrasse un elevato numero di immigranti provenienti da Europa orientale, Italia, Germania, Grecia e Irlanda. All'inizio del XX secolo vi affluirono anche immigranti da paesi non europei, tra cui Libano, Palestina, Israele, Siria, e questa diversit\u00e0 etnica \u00e8 ancora oggi presente in molti quartieri della citt\u00e0.\nSfortunatamente, Youngstown non raggiunse mai un grado di diversificazione economica paragonabile a quello di altre citt\u00e0 pi\u00f9 grandi. Dunque, quando l'industria dell'acciaio fu colpita dalla crisi, a partire dagli anni settanta, la citt\u00e0 ne risent\u00ec pesantemente, e ancora oggi non si \u00e8 ripresa dalla chiusura della maggior parte delle sue industrie.\nYoungstown \u00e8 stata raccontata anche da Bruce Springsteen in una sua canzone: \"Youngstown\".\nNomignoli di Youngstown.\nAlcuni nomignoli della citt\u00e0 sono: The Steel City; Steeltown, USA; The Struggle City; Rust City; Little Chicago; Crimetown, USA; Murdertown, USA; The Hoboken of Ohio; The Yo; Yompton; The Y.O.; Yo-town; Y-Town.\nLa Greater Youngstown Metropolitan Area \u00e8 usualmente chiamata \"The Valley\" o \"The Steel Valley\"."}
{"id": "428613", "revid": "119752120", "url": "https://it.wikipedia.org/wiki?curid=428613", "title": "Cavea", "text": "Il k\u00f2ilon o c\u00e0vea \u00e8 l'insieme delle gradinate (diviso in settori) di un anfiteatro o di un teatro classico, dove prendevano posto gli spettatori per assistere alle rappresentazioni, ai giochi, o ad altri intrattenimenti. \nNella Roma antica in origine era quella parte nascosta degli anfiteatri dove erano collocate le gabbie delle fiere, in seguito viene a denominare lo spazio destinato al pubblico. Diviso per ceto sociale, era distinta in \u201d\"ima\"\u201d, \u201d\"media\"\u201d e \u201d\"summa cavea\"\u201d, in cui prendevano posto rispettivamente i ceti dei rango senatorio (in prima fila) e di rango equestre, le categorie intermedie, e la plebe.\nLa cavea poggiava sopra le volte dei \"vomitoria\", accessibili dall'ambulacro che girava tutto intorno all'edificio.\nNella maggior parte dei casi, se la cavea \u00e8 di forma ellittica, ci troviamo di fronte ad un anfiteatro."}
{"id": "428650", "revid": "113787326", "url": "https://it.wikipedia.org/wiki?curid=428650", "title": "Ornithomimus", "text": "L'Ornithomimus, (il cui nome significa \"imitatore dell'uccello\") \u00e8 un genere di dinosauri, della famiglia degli \"ornithomimosauridi\", vissuti nel tardo Cretaceo, in quello che oggi \u00e8 il Nord America. A questo genere sono classificate due specie: la specie tipo, \"Ornithomimus velox\", e \"Ornithomimus edmontonicus\".\nLa specie tipo (\"O. velox\") venne descritta nel 1890 da Othniel Charles Marsh, sulla base di un piede e una mano parziale proveniente dalla Formazione Denver, del periodo maastrichtiano. Il fossile appartenente a questo genere meglio conservato \u00e8 stato ritrovato in Canada, appartenente alla seconda specie \"O. edmontonicus\", di cui si sono ritrovati diversi scheletri.\n\"Ornithomimus\" era un dinosauro particolarmente agile, con vista ed intelligenza sviluppata. Lungo tra i 4 ed i 5,5 metri, insieme a Gallimimus era uno dei pi\u00f9 grandi rappresentanti degli ornitomimidi. Le zampe, lunghe e muscolose, erano particolarmente adatte alla corsa, un po' come negli attuali struzzi. L'ornitomimo aveva un cranio piccolo, il collo lungo e sottile e le ossa piuttosto leggere. Alcune prove fossili, inoltre, hanno dimostrato che questo animale possedeva uno strato di piume o protopiume.\nDescrizione.\nCome tutti gli altri ornithomimidi, tutte le specie scritte a \"Ornithomimus\" sono caratterizzate da piedi con tre dita, lunghe braccia snelle, lunghi colli da uccello che sorreggevano una piccola testa con un becco sdentato. Sulle zampe posteriori l'\"Ornitomimus\" possedeva artigli piatti e stretti, con cui faceva presa sul suolo: in tal modo evitava di scivolare durante la corsa. La velocit\u00e0 serviva soprattutto per la fuga, l'\"Ornithomimus\" era infatti una preda ideale per molti dinosauri carnivori coevi, non tutti dei grandi scattisti. A differenza dello struzzo odierno, l\"'Ornitomimus\" possedeva una lunga coda, che raggiungeva i 2 m di lunghezza ed era pertanto pi\u00f9 della met\u00e0 dell'intera lunghezza dell'animale. La coda, utilizzata come bilanciere tenendola orizzontalmente rispetto al corpo, era comunque molto meno flessibile del collo. Il cervello degli ornithomimidi in generale erano molto grandi per i dinosauri non aviani, ma questo potrebbe non essere necessariamente un segno di spiccata intelligenza; alcuni paleontologi ritengono che le porzioni ingrandite del cervello erano adibite al coordinamento cinetico.\nLe due specie di \"Ornithomimus\" differiscono in termini di dimensioni. Nel 2010 Gregory S. Paolo stim\u00f2 la lunghezza di \"O. edmontonicus\" 3,8 metri per un peso di 170 chilogrammi. Uno dei suoi campioni , CMN 12228 , conserva un femore ( osso della coscia) di 46,8 centimetri di lunghezza. \"O. velox\", invece, era di dimensioni inferiori. Considerando che l'olotipo di \"O. edmontonicus\", CMN 8632 , conserva un secondo metacarpo lungo 84 millimetri , lo stesso elemento di \"O.velox\" misura solo 53 millimetri.\nPiumaggio.\nNel 1995, nel 2008 e nel 2009, furono scoperti tre campioni fossili appartenenti ad \"O. edmontonicus\", in cui vi erano evidenti tracce di piume. I fossili appartengono a due adulti con lunghe piume sulle braccia e un giovane che presenta una sorta di piumino lanuginoso che gli ricopriva il dorso, le gambe e il collo. Uno studio del 2012, su questi fossili, ha concluso che l'\"O. edmontonicus\" era coperto di piume in tutte le fasi della crescita, e che solo gli adulti avevano strutture alari complesse, suggerendo che le ali si siano evolute come display per l'accoppiamento. Nel 2014, il paleontologo Christian Foth e altri colleghi decretarono che non c'erano abbastanza prove per indicare con certezza che le piume degli arti anteriori dell\"'Ornithomimus\" fossero necessariamente remiganti, affermando che le piume che adornavano le braccia dell'animale dovevano essere penne monofilamentose, simili a quelle presenti sul resto del corpo, solo un po' pi\u00f9 lunghe, come nei moderni casuari. Uno studio del 2015, condotto da Aaron van der Reest, Alexander Wolfe e Philip Currie su un esemplare rinvenuto nel 2009, ha dimostrato la presenza di tegumenti filamentosi riconducibili a piume filiformi. Scoperto nel Dinosaur Provincial Park, in Alberta, questo esemplare mostra una copertura di piume filiformi che correvano lungo il collo, torace, schiena e lungo la coda. Sulle zampe invece sono state scoperte zone di tegumento di pelle squamosa. Probabilmente la copertura di piume si estendeva lungo parte del collo, lungo la schiena ed il torace, ricoprendo anche gli arti anteriori, e lungo la coda mentre le gambe era nude come nei moderni struzzi, in modo da facilitare la dispersione del calore dell'animale durante la corsa.\nClassificazione e Specie.\nLa prima specie Descritta.\nLa storia della classificazione di \"Ornithomimus\" e degli ornithomimidi in generale \u00e8 stata sempre molto complicata. La specie tipo , \"Ornithomimus velox\" , \u00e8 stata descritta per la prima volta da Othniel Charles Marsh nel 1890, sulla base degli olotipi YPM 542 e YPM 548, comprendenti, rispettivamente, i resti parziali di uno degli arti posteriori un arti posteriori e un arto anteriore ritrovato il 30 giugno 1889 da George Lyman Cannon nella formazione di Denver, in Colorado. Allo stesso tempo, Marsh descrisse altre due specie: \"Ornithomimus tenuis\" , sulla base del campione USNM 5814, e \"Ornithomimus grandis\", entrambi costituiti da fossili frammentari, trovati da John Bell Hatcher, in Montana, anche se oggi sappiamo che si tratta di fossili di tirannosauroide. In un primo momento Marsh descrisse \"Ornithomimus\", come facente parte della famiglia degli ornithopodi, ma ci\u00f2 venne corretto quando Hatcher trov\u00f2 uno scheletro di \"Ornithomimus\" parziale, nel Wyoming, che Marsh nomin\u00f2 come \"Ornithomimus sedens\", nel 1892. Anche in questo caso si tratto di un errore di classificazione in quanto le ossa trovate (rappresentate da un metatarso) appartenevano in realt\u00e0 ad un Alvarezsauridae.\nUna sesta specie, \"Ornithomimus altus\" , venne descritta nel 1902 da Lawrence Lambe, basandosi sul campione CMN 930, composto da arti posteriori ritrovati nel 1901 in Alberta, ma questi resti furono rinominati nel 1916 come un genere a parte, Struthiomimus, da Henry Fairfield Osborn. Nel 1920 Charles Whitney Gilmore scambi\u00f2 una nuova specie ,\"Ornithomimus affinis\", per \"Dryosaurus grandis\", sulla base di materiale incompleto. Nel 1930 Loris Russell rinomin\u00f2 \"Struthiomimus brevetertius\" e \"Struthiomimus Samueli\" come \"Ornithomimus brevitertius\" e \"Ornithomimus Samueli\". Lo stesso anno, Oliver Perry Hay rinomin\u00f2 \"Aublysodon Mirandus\" in \"Ornithomimus Mirandus\", oggi visto come un nomen dubium. Nel 1933 William Arthur Parks ricostru\u00ec un Ornithomimus elegans, con osso che oggi sappiamo appartenere a Chirostenotes o Elmisaurus. Quello stesso anno, Gilmore descrisse \"Ornithomimus asiaticus\", con del materiale ritrovato nella Mongolia Interna.\nAnche nel 1933, Charles Mortram Sternberg descrisse la specie \"Ornithomimus edmontonicus\" per uno scheletro quasi completo ritrovato nella formazione Horseshoe Canyon, in Alberta.\nRiclassificazione da parte di Dale Russel.\nIn un primo momento era comune la tendenza di nominare ogni nuova scoperta di ornithomimosauria, come una specie di \"Ornithomimus\". Negli anni sessanta, questa tendenza era ancora fortemente seguita come \u00e8 dimostrato dal fatto che Oskar Kuhn rinomin\u00f2 \"Megalosaurus lonzeensis\" in \"Ornithomimus lonzeensis\" (oggi inteso come un artiglio di abelisauride), e Dale Russell nel 1967 ribattezz\u00f2 \"Struthiomimus currellii\" e \"Struthiomimus ingens\" in \"Ornithomimus currellii\" e \"Ornithomimus ingens\". Allo stesso tempo era comune che il materiale non considerato \"Ornithomimus\" veniva subito ascritto al genere \"Struthiomimus\". Per risolvere questa confusione scientifica e testare la separazione tra \"Ornithomimus\" e \"Struthiomimus\" , nel 1972 Dale Russell pubblic\u00f2 uno studio di morfometrica che mostrava che le differenze statistiche in alcune proporzioni potrebbero essere state utilizzate per distinguere i due generi. Ha concluso che \"Struthiomimus\" e \"Ornithomimus\" erano entrambi generi validi. Russell riconobbe ,quindi , due specie: la specie tipo \"Ornithomimus velox\" e \"Ornithomimus edmontonicus\" anche se ha avuto dei problemi nel distinguere le due specie. Lo \"Struthiomimus currellii\" fu considerato un esemplare giovane di \"Ornithomimus edmontonicus\". Tuttavia, Russell interpret\u00f2 i dati indicando che molti esemplari non potevano essere indicati come \"Ornithomimus\" o \"Struthiomimus\", perci\u00f2 cre\u00f2 due nuovi generi. Il primo fu Archaeornithomimus a cui furono assegnate le specie \"Ornithomimus asiaticus\" e \"Ornithomimus affinis\", diventando \"Archaeornithomimus asiaticus\" e \"Archaeornithomimus affinis\". Il secondo genere fu Dromiceiomimus a cui furono assegnate diverse ex specie di \"ornithomimus\", tra cui \"Ornithomimus brevitertius\" e \"Ornithomimus ingens\", diventando cos\u00ec \"Dromiceimimus brevitertius\". Russel rinomin\u00f2 anche \"Ornithomimus samueli\" che divenne in seguito \"Dromiceiomimus samueli\".\nDenominazione Finale.\nIl primo fossile di \"Ornithomimus\" mai ritrovato era costituito da due tibie provenienti dalla formazione Navesink, nel New Jersey, all'epoca conosciuti come fossili di \"Coelosaurus antiquus\", ma successivamente riclassificate come \"Ornithomimus\". Le tibie sono state prima rinominate come \"Ornithomimus antiquus\" nel 1979 da Donald Baird e Jack Horner. Normalmente, questo avrebbe fatto del genere \"Ornithomimus\" un sinonimo di \"Coelosaurus\", ma Baird e Horner scoprirono che il nome \"Coelosaurus\" era gi\u00e0 occupato da un nomen dubium basato su un'unica vertebra, chiamata appunto \"Coelosaurus\" da Richard Owen nel 1854. A partire dal 1997, Robert Sullivan consider\u00f2 \"O. velox\" e \"O. edmontonicus\" come sinonimi di \"O. antiquus\".\nNel 1988 Gregory S. Paul rinomin\u00f2 \"Gallimimus bullatus\" in \"Ornithomimus bullatus\". Ci\u00f2 non venne accettato da molti suoi colleghi e attualmente il nome non \u00e8 usato neanche da Paul stesso.\nAttuale Interpretazione.\nAnche dopo lo studio di Russell , vari ricercatori hanno trovato disaccordo nel classificare tutte queste specie di \"Ornithomimus\". Nel 2004, Peter Makovicky , Yoshitsugu Kobayashi e Phil J.Currie hanno studiato 1.972 statistiche proporzionali di Russell, rianalizzandole in base alle scoperte di nuovi esemplari. Essi hanno concluso che non vi era alcuna giustificazione per separare \"Dromiceiomimus\" da \"Ornithomimus\", rilevando che \"Dromiceiomimus\" deve pertanto essere considerato un sinonimo di \"O. edmontonicus\". Tuttavia, essi non compresero le specie \"O. velox\", in questa analisi . La stessa squadra ha sostenuto ulteriormente la sinonimia tra \"Dromiceiomimus\" e \"O. edmontonicus\" in una conferenza nel 2006 con la Societ\u00e0 di Paleontologia dei Vertebrati ed il loro parere \u00e8 stato ulteriormente sostenuto in un articolo di Nicholas Longrich nel 2008. La squadra di Makovicky, consider\u00f2 anche \"Dromiceiomimus samueli\" essere un sinonimo di \"O. edmontonicus\".\nOltre \"O. edmontonicus\" risalente ai primi anni del maastrichtiano, altre due specie sono attualmente considerate possibilmente valide. \"O.sedens\" \u00e8 stato nominato da Marsh nel 1891 da resti parziali trovati nella Formazione Lance del Wyoming, solo un anno dopo la descrizione di \"O. velox\" . Dale Russell , nella sua revisione del 1972, non ha potuto stabilire a quale genere in realt\u00e0 apparteneva, anche se ha ipotizzato che possa essere un intermedio tra Struthiomimus e Dromiceiomimus.\nPaleobiologia.\nLa dieta dell\"Ornithomimus\" \u00e8 tuttora incerta, probabilmente era onnivoro con una prevalenza vegetariana nella dieta. \u00c8 probabile che si servisse dei lunghi arti anteriori per afferrare e abbassare i rami, raggiungendo cos\u00ec le bacche e i germogli pi\u00f9 alti. Fornito di vista acuta e di buona velocit\u00e0, l\"Ornitomimus\" poteva anche predare piccole lucertole e insetti, che catturava con il becco corneo e privo di denti, inghiottendoli a pezzi.\nL\"'Ornithomimus\" aveva lunghe gambe chiaramente adatte per una locomozione rapida, con la tibia circa 20% pi\u00f9 lunga del femore. Le grandi orbite suggeriscono un senso visivo molto sviluppato, e suggerisce la possibilit\u00e0 che questi animali fossero in parte notturni."}
{"id": "428656", "revid": "57342", "url": "https://it.wikipedia.org/wiki?curid=428656", "title": "Emidio Agostinoni", "text": "Biografia.\nEsercit\u00f2 inizialmente l'attivit\u00e0 di maestro elementare; si trasfer\u00ec a Milano dove si dedic\u00f2 al giornalismo. Fond\u00f2 il periodico \"La cultura popolare\", pubblicato a Milano, a partire dal 1911, per cura della Unione italiana della cultura popolare. Collabor\u00f2 al quotidiano l\"'Avanti!\" e a numerosi periodici tra i quali \"L'Illustrazione italiana\", \"La Lettura\", \"Il Secolo XX\", \"Nuova antologia\", \"Critica sociale\", sia come scrittore che come fotografo.\nAl centro dei suoi interessi furono i problemi della scuola e dell'istruzione, la lotta all'analfabetismo e pi\u00f9 in generale l'emancipazione delle classi lavoratrici, con indagini, articoli e servizi fotografici sulla condizione dei contadini e dei pastori; da sottolineare il volume di legislazione scolastica redatto nel 1906 con Enrico Giuriati; Agostinoni realizz\u00f2 anche pubblicazioni riguardanti il territorio, il paesaggio e i monumenti d'Abruzzo, pubblicazioni edite dalla casa editrice Istituto d'Arti grafiche di Bergamo e per le quali il giornalista cur\u00f2 anche l'apparato iconografico.\nNel 1919 e 1921 fu eletto deputato socialista rispettivamente per i collegi di Teramo e L'Aquila. Si schier\u00f2 tra i riformisti. All'avvento del fascismo interruppe ogni attivit\u00e0 pubblica e giornalistica e si ritir\u00f2 a vita privata nella sua casa di Montesilvano.\nMor\u00ec nel settembre del 1933.\nMontesilvano gli ha intitolato la biblioteca comunale e il liceo scientifico.\nOpere.\nPer gli interventi di Agostinoni in veste di deputato si rinvia a \u201cAtti del Parlamento italiano\u201d per le legislature XXV e XXVI."}
{"id": "428688", "revid": "29035", "url": "https://it.wikipedia.org/wiki?curid=428688", "title": "Goldoni", "text": ""}
{"id": "428702", "revid": "38427", "url": "https://it.wikipedia.org/wiki?curid=428702", "title": "Assione", "text": "L'assione \u00e8 un'ipotetica particella elementare, implicitamente ipotizzata dalla teoria di Peccei-Quinn per spiegare la non violazione della simmetria CP nell'interazione forte. La violazione, prevista dalla cromodinamica quantistica, non \u00e8 infatti mai stata osservata, in particolare per l'assenza del momento di dipolo elettrico nel neutrone (cosiddetto \"problema della CP forte\").\nNel 2005 uno studio sperimentale condotto nell'ambito del progetto PVLAS ha fornito risultati che indicherebbero la rilevazione di assioni, anche se successivi esperimenti hanno dato risultati opposti. I primi risultati di PVLAS sono in disaccordo anche con quelli di CAST, nonch\u00e9 con numerose teorie astrofisiche alternative.\nIl nome \"assione\" fu scelto da Frank Wilczek, coautore del primo articolo scientifico in cui si prediceva l'esistenza di queste particelle, dal nome di un noto detersivo diffuso negli Stati Uniti negli anni cinquanta.\nPerch\u00e9 introdurre gli assioni.\nCome dimostrato da Gerardus 't Hooft, senza l'introduzione degli assioni le equazioni della cromodinamica quantistica predicono che in alcuni casi l'interazione nucleare forte possa violare sia la simmetria di carica sia quella di parit\u00e0, indicate complessivamente come simmetria CP; insieme agli effetti dell'interazione debole, la violazione della simmetria CP, indicata con formula_1, compare nel Modello Standard come un parametro indipendente, non predetto dalla teoria ma misurabile. Una violazione della simmetria CP comporterebbe infatti la presenza di un elevato momento di dipolo elettrico per il neutrone, finora per\u00f2 mai osservato; da ci\u00f2 deriva che formula_1 dovrebbe avere valori molto piccoli o essere totalmente assente. Sorge dunque un ulteriore problema: perch\u00e9 questo parametro \u00e8 cos\u00ec prossimo a zero?\nUna semplice soluzione al problema \u00e8 la seguente: se almeno un quark descritto dal Modello Standard fosse senza massa, formula_1 diventerebbe inosservabile e scomparirebbe dal modello; in realt\u00e0 forti indizi indicano che tutti i quark possiedono una massa, mantenendo cos\u00ec aperta la questione.\nNel 1977 Roberto Peccei e Helen Quinn postularono una nuova possibile simmetria per risolvere questo problema: associarono a formula_1 un campo quantistico, aggiungendo nel Modello Standard una nuova simmetria (chiamata \"simmetria di Peccei-Quinn\") che viene spontaneamente violata. In seguito, Frank Wilczek e Steven Weinberg fecero notare come la nuova simmetria introdotta implicava l'esistenza di una nuova particella, che chiamarono assione.\n\u00c8 stato fatto notare che l'esistenza degli assioni \u00e8 una componente necessaria anche per la teoria delle stringhe.\nPropriet\u00e0 attese.\nSecondo queste previsioni teoriche, l'assione non ha carica elettrica, ha massa molto piccola, compresa tra 10\u22126 e 10\u22122\u00a0eV/c2, non ha spin, ed interagisce con la materia ordinaria (elettroni, protoni, ecc...) solo molto debolmente, ragione per cui \u00e8 considerato una particella praticamente invisibile.\nEsiste la possibilit\u00e0 che gli assioni possano trasformarsi in fotoni e viceversa in presenza di intensi campi magnetici, e gli attuali esperimenti volti a rintracciare la presenza di queste particelle tentano di sfruttare proprio questa propriet\u00e0 (vedi Misurazioni sperimentali).\nNella teoria supersimmetrica l'assione possiede sia un superpartner fermionico sia un superpartner scalare, chiamati rispettivamente assino e s-assione. In alcuni modelli fisici, s-assione coincide con il dilatone.\nImplicazioni cosmologiche.\nGli assioni sarebbero stati prodotti in grande quantit\u00e0 nei primi istanti dopo il Big bang. Nonostante gli studi abbiano escluso l'esistenza di assioni con massa elevata e quella prevista sia estremamente piccola, la teoria prevede che l'universo dovrebbe essere permeato di un condensato di Bose-Einstein molto freddo composto da questi assioni primordiali. Essi dunque potrebbero spiegare, almeno in parte, la natura della materia oscura, problema centrale della cosmologia moderna. Gli odierni metodi per la ricerca di assioni difettano per\u00f2 nell'accuratezza delle misure e l'esperimento ADMX ha indicato l'assenza di assioni con masse superiori ai 10\u22126 eV, cosa che eliminerebbe il loro contributo alla materia oscura.\nGli assioni, anche se di piccola massa, potrebbero inoltre influenzare la struttura delle galassie: precipitando continuamente in questi agglomerati stellari dal mezzo intergalattico si addenserebbero in strutture ad anello. Gli effetti gravitazionali di questi anelli sulle galassie stesse e sulla loro rotazione potrebbero essere osservabili. Altri candidati per la materia oscura fredda (WIMP e MACHO) potrebbero formare questi anelli, ma, essendo fermioni, tali strutture risulterebbero meno evidenti rispetto a quelle formate da bosoni come gli assioni.\nMisurazioni sperimentali.\nNonostante le difficolt\u00e0 di rilevazione, l'esistenza degli assioni non pu\u00f2 essere esclusa sulla base delle osservazioni attuali.\nLo studio italiano denominato PVLAS ha utilizzato un fascio di luce polarizzata fatto passare attraverso intensi campi magnetici per rilevare una possibile rotazione anomala nella direzione della polarizzazione; ci\u00f2 \u00e8 tuttavia molto difficile da rilevare, e un possibile espediente \u00e8 quello di riflettere la luce e farle attraversare il campo magnetico milioni di volte. I dati pi\u00f9 recenti di PVLAS riportano effettivamente un'anomala rotazione, interpretabile con l'esistenza di assioni aventi massa di circa 1-1.5 meV; \u00e8 possibile comunque che questa anomalia sia causata da fenomeni totalmente diversi. Questo esperimento fu ipotizzato per la prima volta nel 1986 da Luciano Maiani, Roberto Petronzio e Emilio Zavattini.\nIn molti esperimenti si ricercano assioni di origine cosmica attraverso la trasformazione degli assioni in fotoni e viceversa in presenza di forti campi elettromagnetici (\"effetto Primakoff\"); gli assioni possono essere prodotti nel nucleo del Sole quando elettroni e protoni emettono raggi X che si trasformano appunto in queste particelle. L'esperimento CAST (CERN Axion Solar Telescope) \u00e8 a tutt'oggi alla ricerca di assioni da convertire in raggi gamma pi\u00f9 facili da rilevare.\nL'esperimento ADMX (acronimo di \"Axion Dark Matter Experiment\") condotto al Laboratorio Nazionale \"Lawrence Livermore\" ricerca le deboli interazioni degli assioni presenti nell'alone di materia oscura presente nella nostra galassia; un campo magnetico converte questi assioni in fotoni, rilevati da una sorta di \"cassa di risonanza\" sensibile alle frequenze comprese tra i 460 e gli 810\u00a0MHz.\nUn ulteriore tipo di esperimento consiste nel far passare un raggio di luce in un campo magnetico, in modo da far trasformare alcuni assioni in fotoni, e successivamente in un ulteriore campo che dovrebbe bloccare i fotoni e riconvertire gli assioni (entrambi i processi sono poco efficienti, per cui serve un flusso di fotoni estremamente intenso). Un esperimento pi\u00f9 recente, con una sensibilit\u00e0 tale da poter confermare i risultati di PVLAS, non ha per\u00f2 fornito risultati significativi.\nIl 9 luglio 2007, in un articolo pubblicato su arXiv, Carlo Rizzo e altri ricercatori del Centre National de la Recherche Scientifique sostenevano che con una probabilit\u00e0 del 94% i risultati di PVLAS erano errati e non dimostravano l'esistenza degli assioni. Inizialmente, il team di ricercatori confront\u00f2 i risultati ottenuti dal PVLAS e quelli ottenuti da altre esperimenti condotti nel 2007 e nel 2006, e concluse che non erano univoci e che era necessaria una revisione sperimentale.\nL'esperimento del team di Rizzo differiva dall'approccio della ricerca precedente per il fatto che al termine di una camera posta sotto vuoto era posta una lastra di alluminio, in modo da impedire ai fotoni generati da una vicina sorgente laser di passare, laddove invece gli assioni avrebbero attraversato indisturbati la struttura, convertendosi in fotoni; si osserv\u00f2 per\u00f2 solo una piccola parte dei fotoni (circa 4x1022) previsti che si suppone si creino in questo modo. Le conclusioni della ricerca quindi escludevano indizi dell'esistenza degli assioni, anche se tali particelle restavano comunque una valida ipotesi scientifica.\nPochi giorni prima, il 23 giugno, lo stesso PVLAS aveva pubblicato un nuovo articolo, sempre su arXiv, in cui si mostrava il miglioramento nell'accuratezza dei risultati precedenti, attraverso l'utilizzo di campi magnetici di 2,3 e 5,5 T e lunghezze d'onda di 1064 nm. Con questi nuovi strumenti, PVLAS pot\u00e9 scartare la presenza di assioni a causa dell'assenza di un segnale rotazionale corrispondente ai valori di 1.2\u00b710\u22128 rad \u00d7 5.5 T e 1.0\u00b710\u22128 rad \u00d7 2.3 T, dopo 45.000 passaggi.\nGli assioni (e altri bosoni leggeri) potrebbero lasciare la loro \"firma\" in vari fenomeni astrofisici; in particolare, recenti studi hanno proposto l'esistenza degli assioni per spiegare l'apparente trasparenza dell'universo alla radiazione gamma di energia dell'ordine dei TeV. \u00c8 stato inoltre dimostrato che in ambienti caratterizzati da forti campi magnetici (come nelle atmosfere delle magnetar), la conversione dei fotoni in assioni \u00e8 molto pi\u00f9 efficiente rispetto agli esperimenti di laboratorio, indipendentemente dalla massa dell'assione. Questo fenomeno darebbe inoltre luogo alle caratteristiche righe di assorbimento negli spettri di questi oggetti, osservabili per mezzo degli attuali telescopi.\nIn un articolo pubblicato su arXiv nel novembre 2009, Katherine Mack ha sollevato dubbi sull'esistenza dell'assione, dal momento che (1) le osservazioni cosmologiche implicano che se esistesse creerebbe problemi fisici pi\u00f9 rilevanti di quelli che dovrebbe risolvere e che (2) anche ricorrendo al Principio Antropico non si risolverebbero tali problemi. Per questi motivi, e dal momento che l'assione non \u00e8 mai stato osservato, non ci sono ragioni, afferma la scienziata, per sostenere la sua esistenza."}
{"id": "428709", "revid": "125344246", "url": "https://it.wikipedia.org/wiki?curid=428709", "title": "Geremia", "text": "Questi due libri sono parte della Bibbia e sono riconosciuti da tutti i canoni vetero-testamentari.\nStoria.\nGeremia visse durante il regno degli ultimi re di Giuda: Giosia (640 a.C.-609 a.C.) e Jehoahaz (609), Jehoiakim (609-598 a.C.), Jehoiakin (598-597), e Sedec\u00eca (Sedechia) (597 a.C.-586).\nIn un periodo di relativa pace e prosperit\u00e0 per il regno di Giuda, determinato da una favorevole congiuntura internazionale e dal buon governo del re Giosia, Geremia profetizza una dura punizione se il popolo, traditore dell'alleanza, non torner\u00e0 a seguire Jhwh e le sue volont\u00e0. La minaccia \u00e8 l'invasione di popoli dal Nord, talvolta indicata in modo generico, ma pi\u00f9 spesso identificata chiaramente con i babilonesi guidati da Nabucodonosor II. Queste previsioni sono interpretate dai suoi contemporanei come annunci di malaugurio del tutto inappropriati, e attirano sul profeta odio e disprezzo, culminanti in diverse cospirazioni per ucciderlo, sempre per\u00f2 fallite.\nLa storia \u00e8 raccontata da Geremia stesso nel suo libro autobiografico: Geremia il profeta, era un sacerdote, del villaggio di Anatoth nel territorio di Beniamino (1:1). La vocazione di Geremia, cio\u00e8 la chiamata del Signore, avviene nel 626 a.C. (1:2). Uomo solitario a causa del suo messaggio impopolare (15:17), desiderava sposarsi con Giuditta ma Dio stesso gli proibisce di sposarsi (16:2). Si trova anche in contrapposizione con le autorit\u00e0 del paese e di ogni ceto sociale (26:8). Per questo, la sua vita stessa correva seri pericoli (11:18-23; 18:18; 26:8; 36:19; 38:6). Il suo messaggio tocca temi scottanti e dolenti della vita nazionale. Soprattutto il re Sedec\u00eca lo perseguita perch\u00e9 viene considerato un disfattista, che mina il morale della nazione; infatti Geremia annuncia la prossima invasione dei Babilonesi (37:3,17), contro i quali non ci si pu\u00f2 opporre e bisogna arrendersi e pagare a loro le tasse.\nIn pratica nessuno lo ascolta, neanche quando l'avanzata dei Babilonesi diventa minaccia concreta e sembra inarrestabile. Anche allora i Giudei preferiscono ascoltare falsi profeti che promettono un futuro di pace e prosperit\u00e0. Quando i Babilonesi assediano Gerusalemme, le sventure annunciate da Geremia spingono i notabili a farlo gettare in una vecchia cisterna fangosa per evitare che demoralizzi i soldati.\nIl regno di Giuda termina con l'esilio della maggior parte dei Giudei a Babilonia, per mano del re conquistatore Nabucodonosor II, nel 597 a.C. e nel 586 a.C. Quando la nazione fu conquistata dai Babilonesi, Nabucodonosor ordin\u00f2 la distruzione del Tempio che fu bruciato; la dinastia davidica spodestata, gli Israeliti pi\u00f9 influenti deportati, dando inizio cos\u00ec alla cosiddetta \u201ccattivit\u00e0 babilonese\u201d. Per ordine di Nabucodonosor il re Sedec\u00eca dovette assistere all'uccisione dei suoi figli e poich\u00e9 questo restasse l'ultima immagine da lui vista, venne barbaramente accecato. \nGeremia fu risparmiato e lasciato vivere tra le rovine di Gerusalemme, dove continu\u00f2 a predicare.\nDa ultimo, il profeta fu catturato dai suoi denigratori e portato in Egitto (dopo l'anno 586 a.C.) dove mor\u00ec, secondo un'antica tradizione cristiana, lapidato dai suoi connazionali, esasperati dai suoi rimproveri. Egli fu un profeta molto importante nella storia di Israele e anche per il cristianesimo.\nAlcune scoperte archeologiche confermano particolari riportati nel capitolo 38 del libro biblico di Geremia. Nel 2005 l'archeologa Eilat Mazar infatti port\u00f2 alla luce l'impronta di un sigillo in cui era scritto \"Godolia figlio di Pascur\" (Ghedalia figlio di Pasur) (Gedalyahu ben Pashhur) del racconto di Geremia capitolo 38\nContesto.\nIl contesto della profezia di Geremia \u00e8 la lunga lotta dei Giudei fra i culti idolatri di divinit\u00e0 dei paesi circostanti, provenienti da Tiro e da altre citt\u00e0 della costa fenicia, profondamente radicati fin dal tempo di Manasseh (696-642), e il culto legittimo all'unico Dio, che Giosia cerc\u00f2 di ristabilire nell'ambito\ndelle sue riforme (2 Re 22,23). La riforma monoteista, inizia nel 628 a.C. (2 Cr. 34:3) e viene ad essa dato rinnovato impeto con la riscoperta del Libro della Legge nel 621 a.C. (2 Re 22:8).\nIl testo racconta in modo autobiografico la vocazione di Geremia (1) e i lamenti del profeta perseguitato (20,7-18); un discorso di rimproveri contro Israele, in cui si nota un fiorire di simboli (2,1-13); il racconto della distruzione del Tempio (7,1-15) di cui il suo segretario Baruc racconta le conseguenze (26); l'aperto conflitto fra il profeta e il re (36) e il suo arresto durante il secondo assedio di Gerusalemme (37,11-38,28); alcuni passi del messaggio di speranza che acquista pieno significato dopo la fine di Gerusalemme (31,2-9; 31,10-14; 31,31-34).\nStile.\nGeremia, forse non meno di Isaia, \u00e8 un grande poeta. Rispetto ad Isaia \u00e8 un personaggio pi\u00f9 drammatico, pi\u00f9 debole, spesso vittima di momenti di grande disperazione di fronte all'immane compito affidatogli e di fronte all'estrema avversione dei suoi contemporanei.\nAd essi egli deve tuttavia rivolgere dure critiche per i loro comportamenti ipocriti, quando subiscono i ricatti di Nabucodonosor che pretende il riscatto in oro contante degli schiavi ebrei deportati in Babilonia. Dapprima, nel momento di difficolt\u00e0 e minaccia della vita, i notabili Giudei aderiscono ai pagamenti, ma appena il conquistatore si allontana, scampato il rischio, non vogliono pi\u00f9 pagare e abbandonano i loro connazionali alla schiavit\u00f9.\nIn realt\u00e0 gli ebrei schiavi in Babilonia non stavano poi tanto male, perch\u00e9 essendo molto colti e intelligenti Nabucodonosor li adibiva a compiti amministrativi, perci\u00f2 quando dopo 70 anni il re persiano Ciro li liber\u00f2, molti di essi si trovavano cos\u00ec bene che rimasero in Babilonia, da liberi, nello stesso incarico.\nCulto.\nGeremia \u00e8 venerato come santo dalla Chiesa cattolica e celebrato il 1\u00ba maggio.&lt;br&gt;\nDall'islam, che lo ricorda col nome di Irmiy\u0101, \u00e8 considerato un profeta, anche se non viene citato nel Corano.\nSecondo san Tommaso, Geremia e Giovanni il Battista furono ammessi al beneficio della \"santificazione nel grembo materno\", al pari di quanto \nsi credeva per la Vergine Maria (prima del dogma dell'Immacolata Concezione), nascendo purificati dal peccato originale:\nNell'arte e nella letteratura.\nMolti artisti vollero riprodurre la fisica e mentale fisionomia di Geremia perch\u00e9 essa esprimesse il suo sentire e la qualit\u00e0 del suo messaggio che non \u00e8 solo religioso.\nNella scultura ci prov\u00f2 con successo Donatello con una sua statua. \nNella pittura Michelangelo immortal\u00f2 un pensoso Geremia nella Cappella Sistina.\nStefan Zweig, nell'Europa travolta dalle rovine della Prima guerra mondiale, scrisse un dramma in cui Geremia, comprendendo che il suo destino \u00e8 ormai deciso e che per lui il carcere \u00e8 ormai inevitabile, si abbandona alla disperazione, nella quale tuttavia appaiono scintille di speranza che alla fine motivano la sua sofferenza.\nFranz Werfel scrisse un romanzo, in cui Geremia \u00e8 l'uomo \"solo\" in mezzo agli eventi, tristi per lui e per il suo popolo, che accompagnano l'esilio babilonese.\nLo scrittore polacco Jan Dobraczy\u0144ski ha recentemente pubblicato \"Prima che il sole tramonti\", un romanzo in cui fa emergere la eccezionali qualit\u00e0 morali di Geremia che profetizza controvoglia annunciando cose che non vorrebbe dire.\nNel rivestimento marmoreo della Santa Casa di Loreto la statua di Geremia, scolpita tra il 1540 ed il 1542 da Aurelio Lombardo, \u00e8 la pi\u00f9 bella ed intensa tra le dieci statue dei profeti qui rappresentati.\nLa sua vita \u00e8 raccontata in \"Geremia il profeta\", pellicola del 1998."}
{"id": "428765", "revid": "483325", "url": "https://it.wikipedia.org/wiki?curid=428765", "title": "Problemi di misura", "text": "In geometria descrittiva i problemi di misura indicano una gamma di problemi in cui viene richiesto di determinare, sulla base delle rappresentazioni grafiche a disposizione, una distanza (\"misura lineare\") o un angolo (\"misura angolare\") determinati da alcuni insiemi, solitamente punti, rette, piani, curve coniche o quadriche.\nMisura lineare.\nI problemi di misura lineare richiedono di calcolare la distanza tra due insiemi, spesso intesa come distanza minima, ovvero come minimo delle lunghezze di tutti i segmenti che il congiungono. Casi particolari sono la distanza di un punto da un insieme, la distanza tra due rette sghembe e la distanza tra due insiemi complanari, ovvero che giacciono su uno stesso piano.\nMisura angolare.\nI problemi di misura angolare possono richiedere di misurare un angolo piano oppure un angolo solido, un'estensione in tre dimensioni del concetto di angolo.\nCasi particolari di angolo piano sono l'angolo fra due linee curve, l'angolo tra una retta ed un piano e l'angolo diedro, cio\u00e8 l'angolo tra due piani."}
{"id": "428786", "revid": "124056442", "url": "https://it.wikipedia.org/wiki?curid=428786", "title": "Nevio Scala", "text": "Biografia.\nSi dedica alla viticoltura e alla produzione di vino naturale nella sua azienda ai piedi dei Colli Euganei insieme ai figli e alla nuora.\nCarriera.\nGiocatore.\nGioc\u00f2 nel vivaio della Nova Gens, squadra di Noventa Vicentina, per poi passare nelle giovanili del L.R. Vicenza e del Milan.\nDopo una discreta carriera di centrocampista che, fra gli anni sessanta e ottanta, gli permette di indossare le casacche della Roma, della , del Milan \u2013 con cui, nel biennio 1967-1969, vince il campionato italiano, la Coppa delle Coppe e la Coppa dei Campioni \u2013, del Vicenza, dell', del e del , appende gli scarpini al chiodo nel 1981 dopo un'ultima stagione agonistica nell'Adriese.\nNazionale.\nFu convocato in Nazionale dal C.T. Paolo Todeschini ai Giochi del Mediterraneo di Tunisi 1967 e fu capitano della squadra. La finale del torneo tra Italia e Francia si concluse 0-0, dopo i tempi supplementari e per decidere il vincitore l'arbitro procedette con il sorteggio. Fu pertanto incaricato di scegliere la faccia della monetina preferita ed opt\u00f2 per lo stesso lato indicato in precedenza per la scelta del campo all'inizio della gara ed ai supplementari: la decisione si rivel\u00f2 vincente. Al termine dell'incontro spieg\u00f2:\nAllenatore e dirigente.\nIntrapresa la professione di allenatore, inizia a farsi notare dagli addetti ai lavori nel 1988, quando porta la in Serie B. L'anno successivo, ancora coi calabresi, sfiora la Serie A perdendola nello spareggio ai tiri di rigore contro la Cremonese. Sostituisce successivamente Vitali sulla panchina del , con cui ottiene la promozione in massima categoria nel 1990.\nNei sei anni in cui Scala siede sulla panchina dei ducali, il club \u2013 che sino ad allora aveva quasi sempre militato nelle serie minori \u2013 si issa ai vertici del calcio italiano ed europeo: dopo la vittoria della Coppa Italia nel 1992, il Parma si aggiudica nel 1993 la Coppa delle Coppe (e perde in finale la successiva edizione del trofeo) e la Supercoppa UEFA, cui segue due anni dopo la Coppa UEFA. I parmensi di Scala entrano nel ristretto novero delle \"provinciali\" che vincono e convincono nel calcio italiano, ma sono i primi a farlo anche in campo continentale. In Serie A i giallobl\u00f9 arrivano al terzo posto in due occasioni, nel 1992-93 e nel 1994-95.\nIn seguito Scala passa ad allenare il Perugia, subentrando a Galeone nel corso nella stagione 1996-97 senza riuscire a evitare la retrocessione degli umbri tra i cadetti, mentre l'annata seguente si trasferisce in Germania sulla panchina del , con cui sul finire del 1997 trionfa nella Coppa Intercontinentale. Sar\u00e0 l'unico trionfo della sua esperienza tedesca conclusasi con un decimo posto in campionato, una sconfitta in Supercoppa UEFA contro il Barcellona e una semifinale di Champions dove il suo Borussia \u00e8 eliminato dai futuri campioni del Real Madrid.\nNel 2000-01 allena la formazione turca del Be\u015fikta\u015f, ma viene esonerato, sicch\u00e9 nel 2001-2002 passa a guidare gli Ucraini dello \u0160achtar Donec'k, con cui vince campionato e coppa nazionale. Cambia ancora nazione e nel gennaio 2004 va in Russia allo Spartak Mosca, che guida per una sola stagione, terminando cos\u00ec la sua avventura moscovita e chiudendo, di fatto, la carriera da allenatore.\nDopo un decennio, nell'estate del 2015, assume la carica di presidente del rifondato Parma, in Serie D e al termine della stagione ottiene la promozione in Lega Pro. Rimane al timone della squadra crociata fino al 22 novembre 2016, quando lascia in disaccordo con l'esonero del tecnico Luigi Apolloni, del responsabile dell'area tecnica Andrea Galassi e del D.S. Minotti."}
{"id": "428795", "revid": "76963", "url": "https://it.wikipedia.org/wiki?curid=428795", "title": "Anton Luli", "text": "Biografia.\n\u00c8 stato parroco negli ultimi anni di vita a Sh\u00ebnkoll, presso Alessio (Albania) poi a Tirana.\nConosce la libert\u00e0 solo a 80 anni quando gli \u00e8 concesso di celebrare in maniera autonoma la prima messa dopo duri anni in carcere dove viene rinchiuso nel 1946.\nFu torturato con la corrente elettrica, denudato e legato con i soli piedi che toccavano il suolo.\nVenne anche deportato nei campi di lavoro albanesi nella zona della citt\u00e0 di Kavaj\u00eb."}
{"id": "428853", "revid": "121896304", "url": "https://it.wikipedia.org/wiki?curid=428853", "title": "La Higuera (Bolivia)", "text": "La Higuera (\"albero del fico\" in spagnolo) \u00e8 un piccolissimo villaggio boliviano di circa 15-20 case sito nel dipartimento di Santa Cruz, precisamente nel comune di Pucar\u00e1 (provincia di Vallegrande), a circa 150\u00a0chilometri in linea d'aria dalla citt\u00e0 di Santa Cruz de la Sierra. La sua importanza \u00e8 soprattutto storica in quanto si tratta della localit\u00e0 nella quale il rivoluzionario argentino Ernesto \"Che\" Guevara venne catturato ed ucciso dall'esercito boliviano con il supporto materiale della CIA e di truppe irregolari statunitensi. \nGeografia fisica.\nLa Higuera \u00e8 un isolato villaggio andino ubicato a 2.000 m slm. La popolazione \u00e8 composta da circa 40 famiglie e nel censimento del 2001, si contavano 119 abitanti. Etnicamente la popolazione di quest'area viene definita \"valluna\", un meticciato intermedio tra le popolazioni di origine europea, gli abitanti quechua delle aree andine e gli indigeni delle aree tropicali della Bolivia, soprattutto guaran\u00ed. Il clima dell'area \u00e8 secco, con periodi piovosi principalmente tra dicembre e marzo.\nCi\u00f2 influenza l'ambiente naturale che \u00e8 composto da sterpaglie, ricche di cactus, e boschi spinosi. La popolazione si dedica principalmente alla pastorizia semitransumante, che ha provocato vaste aree d'erosione, e poche coltivazioni agricole, in cui primeggia il mais, la patata e alcuni ortaggi. Vi si pratica anche un ridotto allevamento di bestiame bovino, caprino ed equino (principalmente asini e muli).\nStoria.\nLa Higuera \u00e8 nota alle cronache internazionali per essere il villaggio in cui il 9 ottobre 1967 venne assassinato a freddo, per ordine del dittatore boliviano, generale Ren\u00e9 Barrientos Ortu\u00f1o, Che Guevara, catturato ferito il giorno prima.\nIn Bolivia, fino allo del governo di Gonzalo S\u00e1nchez de Lozada, nella met\u00e0 degli anni novanta, la figura del \"Che\" era nota solo a pochi militanti di sinistra e considerato ufficialmente un invasore straniero. Il precario busto collocato da alcuni studenti boliviani nella piazzetta del paese, veniva rimosso periodicamente durante le cerimonie governative in omaggio ai militari caduti combattendo la guerriglia. In occasione del trentennale della morte, Sanchez de Lozada autorizz\u00f2 un \u00e9quipe cubana a ricercare i resti del \"Che\" occultati dai militari nell'area dell'aeroporto di Vallegrande. I boliviani riscoprirono da allora l'importanza di questo personaggio.\nLa Higuera, pur senza essersi trasformata in un centro turistico, ha iniziato a contare con un paio di rustici luoghi d'alloggio, la presenza di ONG internazionali, un museo dedicato alla memoria del \"Che\" - ubicato nell'area dove si trovava l'antica scuola dove venne assassinato, demolita dal governo boliviano per distruggere eventuali luoghi di pellegrinaggio - ed uno spiazzo destinato alla figura del guerrigliero.\nIl 14 giugno 2006, per la prima volta un presidente boliviano visita il villaggio e rende omaggio alla figura di Che Guevara. Oltre al presidente della Bolivia, Evo Morales, erano presenti anche il figlio del \"Che\", Camilo, alcuni dei guerriglieri sopravvissuti, come Eusebio e Paco, e gli ambasciatori di Cuba e Venezuela."}
{"id": "428861", "revid": "1064007", "url": "https://it.wikipedia.org/wiki?curid=428861", "title": "Prefettura di Durazzo", "text": "La prefettura di Durazzo (in albanese: \"Qarku i Durr\u00ebsit\") \u00e8 una delle 12 prefetture dell'Albania.\nMunicipalit\u00e0.\nIn seguito alla riforma amministrativa del 2015 la prefettura risulta composta dalle seguenti municipalit\u00e0:\nPrima della riforma amministrativa la prefettura comprendeva i distretti di:"}
{"id": "428880", "revid": "204012", "url": "https://it.wikipedia.org/wiki?curid=428880", "title": "Deadly Viper Assassination Squad", "text": ""}
{"id": "428890", "revid": "1226", "url": "https://it.wikipedia.org/wiki?curid=428890", "title": "Anticani", "text": ""}
{"id": "428908", "revid": "327773", "url": "https://it.wikipedia.org/wiki?curid=428908", "title": "Sensibilit\u00e0", "text": ""}
{"id": "428939", "revid": "767487", "url": "https://it.wikipedia.org/wiki?curid=428939", "title": "Jack Broughton", "text": "Inserito nell'International Boxing Hall of Fame in quanto riconosciuto come fondamentale pioniere di questo sport.\nBiografia.\nNacque nel 1703 molto probabilmente a Londra, altre fonti indicano come luogo Gloucestershire.\nDa giovane lavor\u00f2 come apprendista guardiafaro al porto di Londra.\nEra un ottimo nuotatore, nel 1730 vinse la prestigiosa gara annuale sul Tamigi.\nDecise di cominciare a combattere come pugile nel 1730. Inizi\u00f2 come semiprofessionista e guadagn\u00f2 in poco tempo una reputazione invidiabile; i suoi incontri richiamavano molti spettatori. Ci sono giunti pochi documenti risalenti al pugilato del 1700, non ci sono notizie comunque di eventuali sconfitte di Broughton. Certamente quindi non conobbe mai sconfitta fino al 1750, l'anno del suo ritiro. Per questo motivo gli storici gli riconoscono di avere detenuto il titolo di campione d'Inghilterra di pugilato dal 1730 fino al 1750. A quei tempi il titolo d'Inghilterra corrispondeva al titolo di campione del mondo.\nNel 1741 accett\u00f2 la sfida di George Stevenson, l'incontro dur\u00f2 circa 40 minuti e fu molto cruento. I due pugili si colpirono duramente finch\u00e9 il pugno di Broughton si piant\u00f2 violentemente sotto il cuore di Stevenson che cadde a terra senza sensi. Si riprese dal colpo, ma dopo un mese circa mor\u00ec per le ferite riportate.\nBroughton, che considerava Stevenson un amico, rimase fortemente sconvolto da questa vicenda, fu cos\u00ec che prese la decisione di scrivere delle regole per rendere gli incontri pi\u00f9 sicuri; una serie di regole che prenderanno il nome di London Prize Ring Rules, considerato come la prima pietra su cui nacque lo sport della boxe moderna. Furono utilizzate negli incontri di pugilato per pi\u00f9 di 100 anni, finch\u00e9 non vennero elaborate le regole del Marchese del Quennsbury.\nSi considera come l'ultimo incontro ufficiale in cui vennero utilizzate le sue regole quello tra John Lawrence Sullivan e Joe Kilrian disputato l'8 luglio 1889 a Richburg, localit\u00e0 a sud di Hattiesburg, Mississippi.\nNel 1743 utilizz\u00f2 i soldi guadagnati per aprire un anfiteatro a Hanway Street dedicato al pugilato come fece James Figg qualche anno prima. Fu proprio durante questo periodo che codific\u00f2 definitivamente le nuove regole per la boxe.\nNel 1744 decise di abbandonare la carriera pugilistica e di dedicarsi a seguire gli atleti che entravano a far parte della sua accademia. Il 10 aprile 1750 Broughton annunci\u00f2 di voler disputare un nuovo incontro contro Jack Slack, i motivi di questa sua decisione sono sconosciuti. Nonostante fosse molto pi\u00f9 anziano del suo sfidante era riconosciuto da tutti come favorito. L'incontro volse a suo favore nella parte iniziale, successivamente per\u00f2 sub\u00ec una inesorabile sconfitta.\nNel 1754 l'anfiteatro chiuse, Broughton continu\u00f2 a insegnare boxe finch\u00e9 non mor\u00ec l'8 gennaio del 1789. Fu sepolto nel cimitero dell'Abbazia di Westminster, senza che nessun epitaffio fosse scritto sulla lapide, finch\u00e9 nel 1988 furono scolpite sulla pietra le parole \"Champion of England\" secondo quelle che erano state le richieste del pugile prima della sua morte."}
{"id": "428944", "revid": "494555", "url": "https://it.wikipedia.org/wiki?curid=428944", "title": "Homo superior", "text": ""}
{"id": "428961", "revid": "29035", "url": "https://it.wikipedia.org/wiki?curid=428961", "title": "Filugello", "text": ""}
{"id": "428963", "revid": "293377", "url": "https://it.wikipedia.org/wiki?curid=428963", "title": "H\u00e9ctor Castro", "text": "Carriera.\nDi origini galiziane, cresce in uno dei quartieri pi\u00f9 poveri della capitale uruguaiana, da bambino si appassiona al calcio e tifa Nacional. Studia alle scuole serali, durante il resto della giornata lavora in una falegnameria.\nAll'et\u00e0 di 13 anni il futuro attaccante perde la mano destra sul lavoro, mentre usa una sega elettrica. \u00c8 per tale motivo che i tifosi lo soprannominano \"el Manco\" (il monco, proprio perch\u00e9 privo della mano destra), anche se poi ben presto lo ribattezzano \"el divino Manco\", per il bel gioco e i tanti goal che realizza.\nNonostante la grave menomazione fisica di cui soffre, Castro esordisce giovanissimo, a 17 anni, nel campionato uruguaiano, vestendo la maglia del Lito di Montevideo. Nonostante il modesto livello della squadra, Castro si mette subito in luce, tanto da venir tesserato tre anni dopo da uno dei pi\u00f9 prestigiosi club della capitale, il Nacional. Con i \"Tricolores\" vince subito il titolo nazionale. Gioca da attaccante, \u00e8 possente fisicamente ed \u00e8 dotato di un notevole stacco aereo.\nLe prodezze gli valgono la chiamata in nazionale, con cui nel 1926 conquista il suo primo successo continentale. L'Uruguay partecipa al Campeonato Sudamericano de Football 1926 (l'equivalente dell'attuale Copa Am\u00e9rica) in Cile. Castro va subito in rete all'esordio contro i cileni padroni di casa (gara vinta dall'Uruguay 3-1), poi realizza un altro goal all'Argentina (vittoria per 2-0). Dopo il match contro la Bolivia (battuta 6-0) in cui non segna, Castro sigla quattro goal nell'ultima gara contro il Paraguay (superato 6-1). A fine torneo \u00e8 il secondo miglior realizzatore con 6 reti, dietro al cileno Arellano con 7.\nDue anni dopo giunge la medaglia d'oro olimpica nei giochi di Amsterdam 1928, dove l'Uruguay sancisce in maniera inequivocabile la sua superiorit\u00e0 mondiale e dove Castro si conferma tra i protagonisti della \"Celeste\".\nL'apoteosi avviene ai mondiali di Uruguay 1930. Il 18 luglio la \"Celeste\" esordisce contro il Per\u00f9 e Castro realizza il goal con cui i padroni di casa vincono il match. Il cammino prosegue verso la finale. Qui, contro l'Argentina, Castro inizialmente non \u00e8 tra gli undici titolari, tuttavia l'attaccante titolare designato Anselmo ha un attacco di panico appena prima di giocare la finale: Castro lo rimpiazza e realizza il quarto e ultimo goal uruguaiano, che affossa le speranze di rimonta degli avversari.\nNel 1932 passa agli argentini dell'Estudiantes de La Plata, ma gi\u00e0 un anno dopo \u00e8 di ritorno al Nacional. Con \"el Decano\" vince, nel 1933 e nel 1934, altri due titoli nazionali. Castro ha pi\u00f9 di 30 anni, tanti per un attaccante, ed \u00e8 ormai in chiusura di carriera.\nMa al Campeonato Sudamericano de Football 1935 vuole guidare un'ultima volta la sua nazionale. Nel torneo giocato in Per\u00f9 \"el Manco\" sigla la rete con cui l'Uruguay supera i padroni di casa nel match d'esordio. Non va in goal nella gara seguente, in cui l'Uruguay batte il Cile 2-1. La \"Celeste\" \u00e8 prima nella classifica, a pari merito con l'Argentina. Tutto si gioca nello scontro diretto, il 28 gennaio a Lima. E qui Castro apre le marcature al 18'. L'Uruguay vince 3-0 e Castro aggiunge alla sua bacheca personale l'ultimo trofeo della sua carriera da calciatore.\nNel 1936, con alle spalle 231 gare ufficiali disputate e 145 goal con il Nacional, si ritira.\nResta per\u00f2 nel giro del club e, nel 1939, diviene il secondo dell'allenatore scozzese William Reaside. Il Nacional vince il titolo, poi affida l'incarico direttamente a Castro. \"El Manco\" compie un capolavoro, creando una squadra capace di vincere altri 4 titoli consecutivi.\nDopo alcuni anni di stop vince, sempre col Nacional, un ultimo titolo nel 1952.Nel 1959 gli viene affidata la guida della nazionale uruguaiana, ma le sue condizioni di salute lo costringono a lasciare l'incarico dopo pochi mesi. L'anno dopo, il 15 settembre 1960, Castro muore per un attacco di cuore a Montevideo a soli 55 anni."}
{"id": "428979", "revid": "1226", "url": "https://it.wikipedia.org/wiki?curid=428979", "title": "Dottrina sociale della chiesa", "text": ""}
{"id": "429042", "revid": "1592097", "url": "https://it.wikipedia.org/wiki?curid=429042", "title": "Bill (Kill Bill)", "text": ""}
{"id": "429216", "revid": "46291", "url": "https://it.wikipedia.org/wiki?curid=429216", "title": "Darlingtonia californica", "text": "Darlingtonia californica , unica specie del genere Darlingtonia, \u00e8 una pianta carnivora endemica degli Stati Uniti d'America, in particolar modo delle zone montane dalla California settentrionale all'Oregon meridionale. La pianta fu scoperta nel 1841 dal botanico William D. Brackenridge sul monte Shasta. Nel 1853 fu descritta da John Torrey, che chiam\u00f2 il genere \"Darlingtonia\" in onore del botanico americano William Darlington.\n\u00c8 chiamata anche \"pianta cobra\" per la tipica \"lingua nettarifera\" simile a quella di un cobra.\nDescrizione.\nLa \"Darlingtonia\" \u00e8 una pianta insettivora, il rizoma \u00e8 breve e striscicante; gli ascidi (cio\u00e8 foglie modificate) possono essere alti da pochi cm fino a oltre 1\u00a0m, sono a forma di tubo espanso, verde smeraldo, avvolti su s\u00e9 stesse con un caratteristico coperchietto all'apice che ricopre una piccola apertura. In tal modo l'acqua piovana non pu\u00f2 entrare a diluire il liquido viscido, una sorta di \"succo gastrico\" prodotto dall'ascidio.\nL'opercolo \u00e8 fittamente ricoperto di macchie bianche e trasparenti. I fiori sono isolati, da giallo verdastro a bruno rossastro, posti su dei gambi lunghi svariate decine di cm. All'interno dell'opercolo sono localizzate delle ghiandole nettarifere che attirano gli insetti. Questi, quando stanno per riprendere il volo, si dirigono verso la luce e cozzano contro la cupola, fino a cadere in fondo all'ascidio dove verranno digeriti dalla pianta grazie agli enzimi secreti da cellule costituenti le pareti interne.\nAmbiente.\nLa \"Darlingtonia\" va sistemata in serra fredda in ambiente umido e ombreggiato a temperatura possibilmente costante. In estate pu\u00f2 essere collocata in posizione soleggiata e interrata in sfagno umido, provvedendo a mantenere il substrato ad una temperatura non elevata.\nColtivazione.\nProcedere al rinvaso a fine inverno/inizi primavera,con un vaso pi\u00f9 alto di 10\u00a0cm. Utilizzando un substrato costituito da torba acida di sfagno e perlite sul fondo e da sfagno vegetante in superficie.Annaffiare solo con acqua piovana o distillata,mantenere il sottovaso sempre pieno."}
{"id": "429221", "revid": "120708657", "url": "https://it.wikipedia.org/wiki?curid=429221", "title": "Salvelinus alpinus", "text": "Il salmerino alpino (\"Salvelinus alpinus\"), conosciuto anche come salmerino artico, \u00e8 un pesce appartenente alla famiglia Salmonidae ed all'ordine Salmoniformes.\nDistribuzione e habitat.\nSi hanno due gruppi di popolazioni: anadrome e stanziali.\nLe forme migratrici anadrome sono diffuse in tutto l'Oceano Atlantico settentrionale fino alla Norvegia, all'Islanda ed alla Groenlandia, mentre le forme dulcacquicole (considerate relitti dell'epoca glaciale) sono diffuse, tra l'altro, in Scozia, Irlanda, Scandinavia e nelle Alpi.\n\u00c8 assai diffuso nell'arco alpino, in particolare in Trentino ed in Lombardia (Valtellina ed in Alta Valtrompia), nel Lago Maggiore, nel Lago di Como ed in numerosi laghetti d'altura ad altitudini fino ai 2600 m. Si trova anche, pi\u00f9 raramente, nei torrenti e nei fiumi di montagna.\nDescrizione.\n\u00c8 molto simile alla trota comune, ma ha alcuni inconfondibili segni di riconoscimento, soprattutto per quanto riguarda la livrea:\nRiproduzione.\nAvviene in inverno tra novembre e gennaio, in profondi fondali con substrato sabbioso o ghiaioso. Le uova schiuderanno in maggio-giugno.\nAlimentazione.\nIl salmerino alpino \u00e8 un grande predatore: si nutre di pesci (soprattutto sanguinerole), insetti e loro larve, crostacei e invertebrati.\nPesca.\nSimile a quella della trota. Anche le carni sono simili, ma spesso maggiormente apprezzate (specie sui laghi).\nTassonomia.\nSecondo una parte della comunit\u00e0 ittiologica il binomio \"S. alpinus\" \u00e8 da impiegarsi solo per le popolazioni di Islanda, Norvegia, Russia settentrionale e in genere per l'area artica e subartica. Le popolazioni dell'area alpina e tutte quelle italiane apparterrebbero, secondo questa teoria, alla specie Salvelinus umbla (Linnaeus 1758). \"S. alpinus\" dunque, a dispetto del nome, sarebbe del tutto assente dalle Alpi."}
{"id": "429222", "revid": "5588", "url": "https://it.wikipedia.org/wiki?curid=429222", "title": "Salmerino alpino", "text": ""}
{"id": "429225", "revid": "59976", "url": "https://it.wikipedia.org/wiki?curid=429225", "title": "Orbita equatoriale", "text": "Si definiscono orbite equatoriali quelle orbite il cui piano orbitale coincide con il piano equatoriale dell'attrattore. Nel caso di orbite equatoriali terrestri, il piano orbitale coincider\u00e0 con il piano definito dall'equatore terrestre. Nelle orbite equatoriali:\nPer le orbite equatoriali ellittiche, la posizione del pericentro \u00e8 assegnata rispetto alla direzione del punto d'Ariete attraverso la longitudine del pericentro, \u03d6. Talvolta si preferisce specificare che sia la vera longitudine del pericentro. Per le orbite equatoriali circolari, per le quali non \u00e8 definita neppure la linea degli apsidi, la posizione del satellite \u00e8 data rispetto alla direzione del punto d'Ariete attraverso la longitudine vera, formula_1 o \u03bb.\nUn interessante tipologia di orbita geocentrica equatoriale \u00e8 l'orbita geostazionaria, ovvero un'orbita equatoriale e geosincrona, avente come periodo orbitale il periodo di rotazione terrestre: questo garantisce che il satellite punti sempre verso lo stesso punto della superficie terrestre (punto subsatellitare); le orbite di questo tipo sono utilizzate prevalentemente da satelliti per telecomunicazioni."}
{"id": "429230", "revid": "2034683", "url": "https://it.wikipedia.org/wiki?curid=429230", "title": "Nazionale di calcio del Per\u00f9", "text": "La nazionale di calcio del Per\u00f9 (in spagnolo \"Selecci\u00f3n de f\u00fatbol del Per\u00fa\") \u00e8 la rappresentativa calcistica del Per\u00f9 ed \u00e8 controllata dalla Federaci\u00f3n Peruana de F\u00fatbol, affiliata alla CONMEBOL.\nPur non avendo raccolto risultati di rilievo negli ultimi decenni, era considerata la rappresentativa sudamericana pi\u00f9 importante dopo , e fino ai primi anni ottanta.\nNel suo palmar\u00e8s figurano 2 Coppe America (una vinta in casa nel 1939, quando il torneo era conosciuto come \"Campeonato Sudam\u00e9ricano de Football\", e una con la denominazione \"Copa Am\u00e9rica\", nel 1975); in un'altra occasione ha disputato la finale del massimo torneo continentale, da cui \u00e8 uscita sconfitta (2019).Ha partecipato per cinque volte alla fase finale del campionato del mondo, spingendosi fino ai quarti nel 1970 e raggiungendo il girone del secondo turno nel 1978.\nNella classifica mondiale della FIFA il Per\u00f9 ha raggiunto come miglior piazzamento il 10\u00ba posto nell'ottobre del 2017, mentre il peggiore \u00e8 stato il 91\u00ba posto, nel settembre 2009. Occupa attualmente la 22\u00aa posizione della graduatoria.\nStoria.\nGli esordi e il primo mondiale.\nDopo aver debuttato da paese organizzatore nel Campeonato Sudamericano de Football nel novembre del 1927 - il primo gol della storia per il Per\u00f9 fu messo a segno da Demetrio Neyra - arriv\u00f2 la prima vetrina intercontinentale per la selezione andina: i peruviani infatti fecero il loro esordio ai mondiali nel 1930, dopo appena 6 incontri ufficiali disputati (di cui uno solo vinto). La \"Blanquirroja\" venne eliminata al primo turno: perse per 3-1 contro la (primo gol iridato di Luis de Souza Ferreira) e per 1-0 contro l' (nazione ospitante e di l\u00ec a poco campione del mondo).\nBerlino 1936 e il primo titolo sudamericano.\nNel 1935 raggiunse la terza posizione nella Copa Am\u00e9rica e l'anno successivo partecip\u00f2 alle Olimpiadi di Berlino: nel corso dei giochi a cinque cerchi, la prima rassegna disputata dai peruviani lontano dal Sudamerica, la nazionale andina sarebbe arrivata fino alla semifinale, battendo la per 7-3 e l' per 4-2; tuttavia quest'ultima gara fu annullata dalla FIFA per intemperanze della panchina e del pubblico sudamericano (che avrebbero picchiato i calciatori austriaci), ordinando di rigiocarla senza spettatori. Questa decisione provoc\u00f2 il ritiro del Per\u00f9 dalla manifestazione.\nNel 1938 vinse i Giochi Bolivariani e cinque mesi dopo domin\u00f2 il Campeonato Sudamericano de Football 1939, battendo a Lima nella gara decisiva l' per 2-1. A tale notevole risultato contribuirono giocatori di altissima levatura come Teodoro Fern\u00e1ndez (con 7 reti fu eletto miglior giocatore e capocannoniere del torneo), Jorge Alcalde, \"Titina\" Castillo, Alejandro Villanueva e Adelfo Magallanes.\nGli anni cinquanta e sessanta.\nNegli anni cinquanta e sessanta la nazionale peruviana mantenne un ottimo livello in ambito continentale: si posizion\u00f2 sul gradino pi\u00f9 basso del podio al Campeonato Sudamericano 1955, trascinata dalle prestazioni dell'ala Oscar G\u00f3mez S\u00e1nchez. Ciononostante, non riusc\u00ec ad alzare trofei, n\u00e9 a qualificarsi per il campionato mondiale di calcio.\nAnni '70: gli anni d'oro e la \"marmelada peruana\".\nIl Per\u00f9 visse il suo miglior periodo negli anni settanta, nei quali fu la terza forza calcistica della confederazione sudamericana dopo e . Della generazione d'oro facevano parte calciatori di fama mondiale, quali Te\u00f3filo Cubillas, H\u00e9ctor Chumpitaz, Pedro Pablo Le\u00f3n, Roberto Challe e Hugo Sotil. Accanto a loro ben figurarono altri ottimi interpreti, come Oswaldo Ram\u00edrez, Juan Carlos Oblitas e Rub\u00e9n Toribio D\u00edaz.\nGli \"Incas\", guidati dal commissario tecnico brasiliano Didi, si qualificarono per il , superando ed durante le qualificazioni. Nella fase finale, la nazionale peruviana vinse per 3-2 contro la , 3-0 contro il e sub\u00ec una sconfitta indolore per 3-1 contro la (tripletta di Gerd M\u00fcller, di l\u00ec a poco capocannoniere del torneo). Ebbe accesso ai quarti, ma perse contro i futuri campioni del per 4-2.\nIl secondo titolo continentale.\nIl Per\u00f9 cambi\u00f2 tre selezionatori prima di affidarsi nel 1975 nuovamente a Marcos Calder\u00f3n (gi\u00e0 sulla panchina biancorossa in tre occasioni): con lui, la \"Blanquirroja\" vinse la Copa Am\u00e9rica. Dopo una sonora sconfitta per 6-0 contro l' in amichevole, si present\u00f2 alla rassegna continentale con buone prospettive e si laure\u00f2 campione.Nella prima fase elimin\u00f2 il (famosa la rovesciata vincente di Oblitas) e la ; in semifinale tocc\u00f2 al di un giovane Roberto Dinamite (nel doppio confronto, dopo il 3-3 del risultato complessivo, i peruviani prevalsero grazie al sorteggio). In finale batt\u00e9 la : sconfitto di misura a Bogot\u00e0 (1-0), il Per\u00f9 ebbe la meglio al ritorno (2-0); nello spareggio sul neutro dell'Estadio Ol\u00edmpico di Caracas, un gol di testa di Sotil fu sufficiente per sollevare la coppa.\nIl mondiale controverso.\nLa nazionale andina si qualific\u00f2 per Argentina 1978 all'ultimo incontro, vinto per 2-0 contro il .Nel primo turno del mondiale vinse per 3-1 contro la , pareggi\u00f2 per 0-0 contro i e si impose 4-1 contro l', accedendo alla seconda fase a gruppi da prima classificata. A quel punto il Per\u00f9 cal\u00f2 di rendimento: dopo un secco 3-0 ad opera del , fu battuto anche dalla (1-0). In tale situazione, gli andini si apprestavano ad affrontare l' padrona di casa da eliminati.La partita, disputatasi dopo che i brasiliani e i polacchi avevano gi\u00e0 terminato il loro match (3-1 per i sudamericani), fin\u00ec con un clamoroso 6-0 in favore dell\"'Albiceleste\". Sull'incontro, noto in spagnolo come \"marmelada peruana\", aleggi\u00f2 il sospetto di un risultato combinato: difatti agli argentini serviva una vittoria con almeno 4 gol di scarto per sopravanzare i verde-oro ed accedere alla finalissima. La gara vide una difesa biancorossa molto svogliata, regolarmente surclassata dagli attaccanti avversari con estrema facilit\u00e0; \u00e8 da aggiungere anche che il portiere Ram\u00f3n Quiroga era nato a Rosario (sede della gara) ed aveva ottenuto la nazionalit\u00e0 peruviana solo l'anno precedente.Inoltre la notte prima della partita, la polizia allent\u00f2 le misure di sicurezza presso l'hotel in cui alloggiavano i peruviani, che furono cos\u00ec continuamente disturbati dai tifosi argentini con urla e schiamazzi. Infine, l'autobus che doveva accompagnare la squadra al Gigante de Arroyto impieg\u00f2 due ore per coprire il tragitto di pochi chilometri fino allo stadio, dato che l'autista \"sbagli\u00f2\" intenzionalmente pi\u00f9 volte la strada: quando si ferm\u00f2, lo fece davanti alla curva della \"torcida\" bianco-celeste, che sommerse di fischi e imprecazioni gli allibiti peruviani. Tuttavia le ipotesi di combine non furono mai dimostrate ufficialmente, seppur ci siano testimonianze a suffragare il \"biscotto\".\nAnni '80.\nSpagna '82.\nIl Per\u00f9 si qualific\u00f2 anche per il mondiale del 1982. Nel maggio di quell'anno gli \"Incas\" partirono verso l'Europa per una tourn\u00e9e di tre settimane in vista del mondiale: sconfisse l' (2-1) e la di Platini (1-0), mentre pareggi\u00f2 per 1-1 contro l'.Nella fase finale della competizione iridata, la selezione peruviana pareggi\u00f2 per 1-1 contro l' futura vincitrice , 0-0 contro il e fu eliminata dopo la netta sconfitta per 5-1 in favore della di Boniek e Lato.\nPeriodo di flessione: il disastro aereo dell'Alianza Lima.\nNegli anni ottanta, i cambi di allenatore sulla panchina peruviana furono addirittura undici. Dopo che nella Copa Am\u00e9rica 1983 la \"Blanquirroja\" si spinse fino alle semifinali, dovette attendere otto anni per vincere un incontro nella massima competizione continentale.\nGli andini fallirono anche la qualificazione al ai playoff.\nL'8 dicembre 1987 il calcio peruviano fu colpito dal disastro aereo dell'Alianza Lima, squadra che forniva l'ossatura della nazionale. Il charter che riportava giocatori, staff tecnico, dirigenza ed alcuni tifosi a Lima, si inabiss\u00f2 nell'Oceano Pacifico al largo di Callao: morirono 16 calciatori, l'allenatore Marcos Calder\u00f3n (ct che aveva guidato il Per\u00f9 alla vittoria in Coppa Am\u00e9rica dodici anni prima), i collaboratori, l'equipaggio ed altri passeggeri - in totale ci furono 43 vittime ed un sopravvissuto.\nDal 1990 al 2010: il declino.\nFinito il ciclo della generazione d'oro, la nazionale peruviana conobbe un periodo di crisi di risultati.In Coppa Am\u00e9rica vinse solo due partite (5-1 contro il nel 1991 e 1-0 ai danni del Cile nel 1993).Inoltre non riusc\u00ec a vincere neanche una partita nelle qualificazioni per il mondiale del 1990 e per quello del 1994, terminando il cammino eliminatorio in entrambi i casi all'ultimo posto.\nNella Copa Am\u00e9rica 1997 gli \"Incas\" diedero segnali di ripresa, piazzandosi al quarto posto, nonostante soffrirono la sconfitta pi\u00f9 pesante della loro storia: il stellare di Taffarel, Cafu, Roberto Carlos, Dunga, Fl\u00e1vio Concei\u00e7\u00e3o, Den\u00edlson, Leonardo, Ronaldo e Rom\u00e1rio inflisse un durissimo 7-0 al Per\u00f9 di Freddy Ternero.Quello stesso anno, con il nuovo sistema di qualificazione della zona CONMEBOL, il Per\u00f9 sfior\u00f2 l'accesso al , sfumato per la differenza reti sfavorevole nei confronti del .Fra i calciatori pi\u00f9 rappresentativi della selezione andina dell'epoca vi erano il difensore Miguel Rebosio e i centrocampisti Roberto Palacios, Jorge Soto e Nolberto Solano.\nInvitata a giocare la CONCACAF Gold Cup 2000 insieme a e , la nazionale peruviana partecip\u00f2 per la prima volta ad una manifestazione organizzata da una confederazione a cui non era affiliata: la centro-nordamericana e caraibica CONCACAF. I biancorossi si classificarono terzi, eliminati proprio dai colombiani in semifinale.\nIl Per\u00f9 chiuse i gironi sudamericani di qualificazione al mondiale 2002 e 2006 con due deludenti ottavi posti. Ciononostante, nel 1999, 2001, 2004 e 2007 raggiunse sempre i quarti di finale della Copa Am\u00e9rica; la stella della selezione era Claudio Pizarro.\nGli anni duemiladieci: la lenta ripresa.\nNel 2010 la panchina della nazionale peruviana fu affidata all'uruguagio di origini armene Sergio Markari\u00e1n.Nella Copa Am\u00e9rica 2011 il Per\u00f9 super\u00f2 il primo turno come migliore tra le terze classificate, insieme al . Nei quarti di finale batt\u00e9 la per 2-0 (d.t.s.). In semifinale fu eliminato dall', poi vincitore del torneo. La \"Blanquirroja\", anche grazie alle prestazioni dei trascinatori Vargas e Guerrero, si classific\u00f2 terza dopo aver sconfitto il per 4-1 nella finale per il terzo posto. In seguito a questi risultati, nel luglio 2011 la selezione peruviana sal\u00ec fino al 25\u00ba posto del ranking mondiale FIFA.\nNel marzo 2014 fu nominato nuovo CT Pablo Bengoechea, che lasci\u00f2 l'incarico nel dicembre dello stesso anno. Gli subentr\u00f2 quindi l'argentino Ricardo Gareca.Con lui alla guida tecnica, nella Copa Am\u00e9rica 2015 in Cile, il Per\u00f9 fu sconfitto in rimonta all'esordio dal (2-1), poi super\u00f2 il Venezuela (1-0) e pareggi\u00f2 a reti bianche contro la Colombia, qualificandosi ai quarti di finale. Ebbe poi la meglio sulla (3-1) e approd\u00f2 in semifinale, dove fu sconfitto per 2-1 dai padroni di casa del , futuri campioni. Battendo per 2-0 l'altra semifinalista sconfitta, il , i biancorossi chiusero la competizione nuovamente al terzo posto. Uno degli artefici di questa conferma tra le migliori tre nazionali del Sudamerica fu Christian Cueva, che mise in campo prestazioni convincenti.\nMiglior piazzamento nel ranking FIFA.\nNella Copa Am\u00e9rica Centenario dell'anno successivo, la nazionale peruviana primeggi\u00f2 nel proprio raggruppamento battendo e (entrambi per 1-0) e pareggiando per 2-2 contro l'. Nei quarti di finale gli \"Incas\" furono eliminati dalla (4-2 dopo i tiri di rigore, 0-0 al termine dei tempi supplementari).\nNell'ottobre 2017, grazie ai buoni risultati ottenuti nei mesi precedenti e durante le qualificazioni mondiali in corso, la nazionale biancorossa riusc\u00ec a raggiungere la decima posizione nella graduatoria FIFA, miglior piazzamento di sempre.\nLo spareggio intercontinentale.\nNelle qualificazioni al campionato mondiale di calcio 2018, il Per\u00f9 riusc\u00ec a raggiungere il quinto posto nella classifica del raggruppamento sudamericano, valevole per disputare lo spareggio contro i vincitori della zona oceaniana. Dopo lo 0-0 in trasferta nella gara di andata, il 15 novembre 2017 la selezione andina riusc\u00ec a sconfiggere per 2-0 la cos\u00ec da staccare il pass per il .I peruviani poterono partecipare ad una fase finale dei mondiali dopo 36 anni (l'ultima volta era stata nel 1982). Grande protagonista fu Jefferson Farf\u00e1n.\nRussia 2018 e Copa Am\u00e9rica 2019.\nNella fase finale del mondiale in Russia, il Per\u00f9 usc\u00ec al primo turno, dopo due sconfitte contro (1-0) e (1-0) ed una vittoria inutile per 2-0 contro l'.\nNella Copa Am\u00e9rica 2019, disputata in Brasile, la \"Blanquirroja\", malgrado la rovinosa sconfitta per 5-0 contro i padroni di casa verde-oro nel girone iniziale, riusc\u00ec a superare il primo turno come migliore terza classificata. Ai quarti di finale elimin\u00f2 una delle favorite: l' dovette inchinarsi dopo il 5-4 ai tiri di rigore (0-0 al termine dei tempi supplementari); in semifinale il Per\u00f9 si impose con un perentorio 3-0 ai danni del campione in carica, tornando cos\u00ec a disputare la finale del torneo dopo 44 anni. Il , tra le mura amiche, vinse agevolmente per 3-1. Durante la manifestazione, impression\u00f2 positivamente il difensore Carlos Zambrano.\nPartecipazioni ai tornei internazionali.\nCONCACAF Gold Cup.\nPur non essendo affiliata alla CONCACAF, la nazionale peruviana \u00e8 stata invitata ad un'edizione della Gold Cup, classificandosi terza.\nGiochi bolivariani.\nGli \"Incas\" hanno vinto la medaglia d'oro ai Giochi bolivariani colombiani del 1938, gli unici disputati dalle selezioni maggiori delle nazioni partecipanti.\nCampionato Panamericano.\nLa nazionale andina ha inoltre partecipato a due dei tre Campionati Panamericani, svolti senza il riconoscimento della FIFA.\nTutte le rose.\nGiochi olimpici.\nNOTA: per le informazioni sulle rose successive al 1948 visionare la pagina della Nazionale olimpica.\nRosa attuale.\nLista dei giocatori convocati per le sfide di qualificazioni al campionato mondiale di calcio 2022 contro ed del 28 gennaio e 1 febbraio 2022.\nPresenze e reti aggiornate al 2 febbraio 2022.\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |\nRecord individuali.\nIn grassetto i giocatori ancora attivi in nazionale.\n\"Dati aggiornati al 2 febbraio 2022.\""}
{"id": "429233", "revid": "1226", "url": "https://it.wikipedia.org/wiki?curid=429233", "title": "La risposta alla domanda definitiva sulla vita, l'universo e tutto quanto", "text": ""}
{"id": "429235", "revid": "599013", "url": "https://it.wikipedia.org/wiki?curid=429235", "title": "Pattinaggio su ghiaccio", "text": "Il pattinaggio sul ghiaccio \u00e8 l'azione di muoversi sul ghiaccio usando appositi pattini, che consistono in strette lame (a volte dal profilo parabolico) agganciate ad apposite scarpe (o, in tempi antichi, legate alle scarpe normali).\nNei paesi dal clima sufficientemente rigido, \u00e8 possibile praticarlo all'aperto, sulla superficie di laghi, fiumi e canali sulla cui superficie si sia formato uno strato di ghiaccio abbastanza spesso e robusto da sostenere il peso dei pattinatori. In tale caso il pattinaggio sul ghiaccio pu\u00f2 essere utilizzato come un vero e proprio metodo di trasporto, soprattutto nelle zone in cui nella stagione fredda gli altri mezzi di trasporto e le altre vie di comunicazione sono difficilmente praticabili.\nInoltre il pattinaggio su ghiaccio \u00e8 uno sport a tutti gli effetti e come tale alcune discipline vengono praticate a livello olimpionico. \nPer questi scopi \u00e8 praticato sul ghiaccio di strutture appositamente costruite, denominate palazzetti, all'interno dei quali si pu\u00f2 assistere a gare o spettacoli. Tali strutture, solitamente dette palazzetti del ghiaccio, sono chiuse e il ghiaccio \u00e8 prodotto e mantenuto attraverso sistemi di refrigerazione. Hanno quindi il vantaggio di poter essere realizzate in qualunque parte del mondo.\nAlcuni sport relativi al pattinaggio sul ghiaccio sono sport olimpici.\nStoria.\nSi ritiene che il pattinaggio su ghiaccio abbia avuto origine attorno al 300 a.C. nei paesi scandinavi e nell'estremo nord-est europeo con pattini e lame di osso di bue o di una particolare razza di cavalli. I pattini erano un mezzo di trasporto efficace sulle superfici ghiacciate di laghi e fiumi, ma paragonati con gli attrezzi odierni non erano molto efficienti tant'\u00e8 che il pattinatore si aiutava con un bastone per darsi la spinta e mantenere l'equilibrio.\nPattinare sui canali ghiacciati con pattini di legno si diffuse particolarmente nei Paesi Bassi sin dalla fine del 1300. Lo testimonia l'opera \"Vita alme virginis Lydwine\" di Johannem Brugman, che narra la vita di santa Liduina di Schiedam paralizzata a causa di una caduta sui pattini e per questo eletta a patrona dei pattinatori.\nAttorno al 1585, durante l'esilio in Olanda del re inglese Carlo II, suo figlio James duca di Monmouth si impratichisce di pattinaggio e al suo rientro in patria diffonde il nuovo sport presso l'aristocrazia inglese.\nIl pattinaggio su ghiaccio raggiunger\u00e0 diffusione internazionale nel corso del XVIII secolo.\nIl pattinaggio sul ghiaccio \u00e8 reso possibile dal ridottissimo attrito tra la superficie del ghiaccio e la lama metallica del pattino. Il pattinatore tuttavia pu\u00f2 controllare il proprio movimento attraverso minime inclinazioni della lama durante il moto. Nel pattinaggio artistico, i pattinatori svolgono movimenti, salti, piroette e passi per formare una \"coreografia\" chiamata solitamente programma, numero, disco, danza. I salti esistenti sono:\nL'axel, il salchow, il toeloop, il rittberger, il flip e il lutz. Si possono svolgere semplici, doppi, tripli, e quadrupli. Le gare per i ragazzi sono divise in tre categorie: interregionali, nazionali, elite.In una competizione vengono giudicati i vari modi di eseguire il salto, prendendo in considerazione l'entrata, lo svolgimento e il finale.\nSi possono anche eseguire combinazioni a piacimento, ad esempio un salto puntato con un salto non puntato oppure due salti dello stesso tipo.\nSolitamente i salti secondari usati per completare combinazioni sono il toeloop e il rittberger. Per ogni salto vengono assegnati dei precisi punti, cos\u00ec come per ogni combinazione. Il salto pu\u00f2 ricevere le seguenti valutazioni: -5 se \u00e8 sbagliato completamente oppure \u00e8 caduto; -3 se viene eseguito male, con piccole imperfezioni; -1 se viene fatta qualche sbavatura; 0 se \u00e8 pulito ma non spettacolare; +1 se gli viene conferito qualcosa in pi\u00f9 rispetto alla norma; +3 se \u00e8 alto, scorrevole, veloce e pulito; +5 se \u00e8 davvero bellissimo.\nLe trottole sono dei \"giri\" su s\u00e9 stessi eseguibili in moltissimi modi differenti. Alcuni di questi sono la sitz (seduta), la waget (angelo) oppure una semplice in piedi e costituiscono le tre posizioni base.\nSolitamente in un programma libero vengono completate tre trottole, una saltata, una rovesciata e una combinata. Una trottola di base, semplice, senza variazioni o cambi di piedi vale 1. Pi\u00f9 si aggiungono difficolt\u00e0 pi\u00f9 ne aumenta il livello, fino ad arrivare a un massimo di 4. Bisogna per\u00f2 prestare attenzione al fatto che il livello di difficolt\u00e0 non \u00e8 necessariamente legato alla valutazione: infatti pu\u00f2 essere meglio eseguire una trottola semplice, prendendo un punteggio non molto alto, piuttosto che azzardarne una da livello 4 sbagliandola e facendo scendere il punteggio."}
{"id": "429243", "revid": "339392", "url": "https://it.wikipedia.org/wiki?curid=429243", "title": "Ipotesi kurgan", "text": ""}
{"id": "429254", "revid": "438678", "url": "https://it.wikipedia.org/wiki?curid=429254", "title": "Patrona", "text": ""}
{"id": "429262", "revid": "104485", "url": "https://it.wikipedia.org/wiki?curid=429262", "title": "Hazara", "text": "Gli haz\u0101ra sono un gruppo etnico che vive prevalentemente in una regione montuosa dell'Afghanistan centrale, nota come Hazarajat o Hazaristan.\nNei secoli scorsi costituivano la maggiore etnia dell'Afghanistan, ma a causa delle continue persecuzioni oggi rappresentano circa il 9% della popolazione afghana (tale stima \u00e8 comunque approssimativa, dato che da decenni nel Paese non si hanno censimenti accurati). Alcuni hazara, infine, vivono in Pakistan e Iran.\nStoria e origini.\nGli hazara sarebbero genti mongole con alcuni apporti caucasoidi, come appare dai tratti somatici. La loro cultura e lingua sono invece autoctone dell'Afghanistan. Secondo la tradizione, gli hazara sarebbero i discendenti dell'armata di Gengis Khan che giunse nell'area nel XII secolo. Secondo altre fonti, essi sarebbero i discendenti dei Kushana, gli antichi abitanti dell'Afghanistan che costruirono i famosi Buddha di Bamiyan; oppure si tratterebbe di genti turche. Stando comunque alla prima teoria, i soldati mongoli si sarebbero stanziati nell'area dopo la dissoluzione dell'impero mongolo e avrebbero cos\u00ec adottato i costumi locali e la religione islamica.\nTuttavia, la \"teoria mongola\" \u00e8 contestata da alcuni storici: gli invasori, infatti, avrebbero incontrato la dura resistenza degli abitanti della zona di Bamiyan, i quali dovevano avere tratti asiatici esattamente come gli invasori mongoli: si sarebbe trattato, dunque, di genti di origine uigura-turca, stanziata in Afghanistan gi\u00e0 diversi secoli prima dell'arrivo di Gengis Khan. Recentemente, tra l'altro, il \"Global Gene Project\" ha reso noto che circa un quarto degli hazara del Pakistan, formanti il campione studiato, presenta il cromosoma Y proprio delle genti di Gengis Khan. Del resto, le fonti storiche riportano di una cruenta battaglia combattuta nei pressi di Bamiyan, durante la quale il nipote di Gengis Khan, Motochin, venne ucciso. Gengis, per vendicarne la morte, ordin\u00f2 di radere al suolo la citt\u00e0, che venne ribattezzata Ma-Obaliq (\"Dimora inabitabile\").\nDopo la caduta dell'impero degli Il-Kh\u0101n in Persia, il sovrano safavide Shah Abbas cacci\u00f2 i Mongoli dalla Persia nel Khorasan (l'attuale Afghanistan). Proprio a quell'epoca risale la prima testimonianza sugli hazara: a parlarne per primi furono gli storici della corte di Sh\u0101h \u02bfAbb\u0101s, che distinsero gli hazara stessi dagli Uzbeki e dagli altri abitanti del Khanato Chagatai.\nNel 1893 subirono un genocidio da parte del capo pashtun Abdul Rahman e si stima che il 60% della popolazione Hazara fu sterminato in quella occasione. \nNel 2001, poco prima della distruzione dei Buddha della valle di Bamiyan, gli hazara hanno subito una pulizia etnica da parte dei talebani, che ha fatto scomparire del tutto la comunit\u00e0 fino ad allora presente nella valle.\nLetteratura.\nAll'etnia hazara appartiene Hassan, uno dei due protagonisti del romanzo \"Il cacciatore di aquiloni\" scritto da Khaled Hosseini. Fa parte del gruppo etnico hazara anche Enaiatollah Akbari, protagonista del libro \"Nel mare ci sono i coccodrilli\" di Fabio Geda.\nLingua.\nGli hazara parlano un dialetto persiano che presenta alcune parole di origine mongola e turca. La lingua hazaragi \u00e8 dunque considerata una lingua indo-europea e, attualmente, \u00e8 parlata da circa il 16-20% della popolazione afghana. Molti degli hazara residenti nelle citt\u00e0 di Kabul e di Mazar-i Sharif parlano il dari (nome afgano della lingua persiana), mentre gli hazara delle regioni di Dai Kundi e Dai Zangi parlano la variante di hazaragi pi\u00f9 ricca di parole mongole. Gli hazara del Pakistan, che vivono in questo paese dal 1890 circa, usano molti prestiti dall'urdu e dall'inglese.\nReligione.\nGli hazara sono in gran parte di religione islamica sciita, sebbene alcuni di essi (specie nel nord e nel nord-ovest del paese) siano sunniti o ismailiti.\nSpesso risulta difficile distinguere gli hazara sunniti dai tagichi e dai pashtun, anch'essi sunniti.\nPolitica.\nGran parte degli hazara, sin dagli inizi degli anni novanta, appoggia il partito politico noto come Hizb-e Wahdat (Partito dell'unione), il cui \"leader\" carismatico Abdul Ali Mazari venne catturato e giustiziato dai talebani. La sua morte, tuttavia, lo ha reso ancora pi\u00f9 popolare tra gli hazara.\nMigrazioni.\nOltre ad alcune comunit\u00e0 in Pakistan (specialmente a Quetta) e in Iran, molti hazara sono emigrati, per lo pi\u00f9 forzatamente a causa delle persecuzioni, in Australia, Canada, Regno Unito e Nord Europa (Danimarca e Svezia)."}
{"id": "429263", "revid": "108809058", "url": "https://it.wikipedia.org/wiki?curid=429263", "title": "Momento angolare specifico", "text": "In meccanica classica, il momento angolare specifico \u00e8 una grandezza vettoriale definita come il momento angolare per unit\u00e0 di massa, ovvero, tenendo conto del fatto che il momento angolare rappresenta il momento della quantit\u00e0 di moto, esso rappresenta il momento della velocit\u00e0. Viene indicato con formula_1 ed \u00e8 pari al prodotto vettoriale tra il vettore posizione formula_2 e il vettore velocit\u00e0 formula_3:\ninoltre, nel Sistema Internazionale si misura in m2\u00b7s-1 (\"metro quadro su secondo\").\nSapendo che\nSvolgendo il prodotto vettoriale si ottiene:\nMomento meccanico specifico.\nPoich\u00e9 il momento angolare specifico \u00e8 definito come il momento angolare per unit\u00e0 di massa, applicando la seconda equazione cardinale della dinamica, nell'ipotesi che la massa totale del sistema sia costante, si ottiene:\ndove formula_8 \u00e8 la velocit\u00e0 del polo rispetto al quale \u00e8 calcolato il momento angolare. Pertanto l'equazione vista sopra pu\u00f2 essere riscritta come:\ndove formula_10 \u00e8 il momento meccanico specifico, cio\u00e8 il momento meccanico per unit\u00e0 di massa, ovvero, tenendo conto del fatto che il momento meccanico rappresenta il momento della forza, esso rappresenta il momento della accelerazione. Nel caso in cui il polo sia fermo, coincida con il centro di massa o abbia la propria velocit\u00e0 parallela al velocit\u00e0 totale del sistema, l'equazione assume la forma semplificata:\nApplicazioni.\nIl momento angolare specifico riveste un ruolo importante in meccanica celeste, infatti sotto le usuali ipotesi di problema dei due corpi che seguono la legge di gravitazione universale, presi il vettore posizione e il vettore velocit\u00e0 del corpo orbitante al tempo di riferimento, si ha che il loro prodotto vettoriale \u00e8 il momento angolare orbitale specifico. Quest'ultimo rappresenta una \"costante vettoriale\" di moto di un'orbita, cio\u00e8 si conserva nel tempo, di conseguenza, il corrispettivo momento meccanico specifico formula_12 sar\u00e0 nullo.\nCi\u00f2 significa che il vettore posizione formula_13 ed il vettore velocit\u00e0 formula_14 cambiano durante il moto, ma il loro momento angolare orbitale, rimane costante nel tempo. Sotto le ipotesi usuali, la direzione del momento angolare orbitale specifico formula_1 si mantiene perpendicolare al piano orbitale, quindi la costanza del vettore in esame garantisce che il moto si mantenga piano.\nLe altre costanti vettoriali di un'orbita, oltre al momento angolare orbitale specifico formula_16, sono l'eccentricit\u00e0 vettoriale formula_17 e l'energia orbitale specifica formula_18, in particolare quest'ultima \u00e8 una quantit\u00e0 scalare. , poich\u00e9 il prodotto scalare tra formula_1 ed formula_17 \u00e8 nullo, ossia sono vettori perpendicolari."}
{"id": "429268", "revid": "7336", "url": "https://it.wikipedia.org/wiki?curid=429268", "title": "Parus maior", "text": ""}
{"id": "429269", "revid": "74801", "url": "https://it.wikipedia.org/wiki?curid=429269", "title": "Alain de Botton", "text": " \nA questa attivit\u00e0 ha affiancato quella di presentatore televisivo e imprenditore culturale.\nI suoi libri e i suoi programmi televisivi trattano di vari argomenti in uno stile filosofico, ponendo l'attenzione sulla loro rilevanza per la vita quotidiana.\nScrive in inglese.\nBiografia.\n\u00c8 figlio del finanziere e collezionista d'arte Gilbert de Botton e della sua prima moglie Jacqueline Burgauer. Secondo un'intervista del maggio 2006 al quotidiano \"The Australian\", i suoi genitori facevano parte di una piccola comunit\u00e0 di Ebrei svizzeri. Ha passato i primi anni della sua vita in Svizzera, dove ha imparato il francese e il tedesco. La sua famiglia si trasfer\u00ec poi a Londra. Ha studiato a Cambridge e ha completato i suoi studi di filosofia al King's College di Londra.\nHa anche iniziato un dottorato di filosofia (Ph.D) in filosofia francese alla Universit\u00e0 Harvard, ma abbandon\u00f2 la ricerca per scrivere libri per un pubblico pi\u00f9 vasto.\nAlla morte di suo padre, la sua famiglia ricevette un fondo fiduciario di circa 200 milioni di sterline. La consistente eredit\u00e0 \u00e8 stata presa a pretesto da alcuni giornali inglesi per contestare a de Botton la pretesa di parlare di lavoro, in \"Lavorare piace\", in quanto non ha mai avuto realmente bisogno di mantenersi. Dal canto suo de Botton ha dichiarato di vivere completamente con i proventi delle vendite dei suoi libri..\nIn risposta alla domanda se si fosse sentito votato al mestiere dello scrittore, de Botton ha risposto:\n\"Penso che dove la gente tende a finire sia il risultato di una combinazione di incoraggiamento, caso, e fortuna. Come per molti altri, la mia carriera si \u00e8 svolta cos\u00ec perch\u00e9 certe porte si sono aperte e certe altre si sono chiuse. Ad un certo punto ho pensato che sarebbe stato grande fare dei documentari. In realt\u00e0, ho scoperto che \u00e8 incredibilmente difficile e molto dispendioso, e veramente non avevo il coraggio di continuare a combattere per quello. In un altro periodo, avrei potuto essere un accademico in un'universit\u00e0, se il sistema universitario fosse stato diverso. In definitiva, sta tutto nel trovare il miglior accordo tra i tuoi talenti e quello che il mondo pu\u00f2 offrire in quel determinato momento.\nDe Botton vive attualmente a Londra, con la moglie Charlotte Neser, sposata nel 2003, e con i figli Samuel e Saul.\nAttivit\u00e0 letteraria.\nDe Botton ha scritto opere di diverso genere, le quali hanno avuto accoglienze contrastanti. Le reazioni positive sostengono che de Botton ha reso la letteratura pi\u00f9 accessibile alle masse. I critici negativi dicono invece che de Botton tende a esprimere l'ovvio e hanno descritto alcuni suoi libri come ampollosi e dispersivi.\nRomanzi.\nNel suo primo romanzo, \"Esercizi d'amore\", pubblicato nel 1993 de Botton si confronta con il processo dell'inizio e della fine dell'amore. Lo stile del libro \u00e8 inconsueto, in quanto mischia elementi romanzeschi con riflessioni ed analisi che normalmente si trovano in opere non di finzione.\nA fine aprile 2016, \u00e8 stato pubblicato \"The course of love\" (tradotto in \"Il corso dell'amore\"), che attraverso i personaggi di Rabih e Kirsten, segna il ritorno al romanzo di de Botton dopo oltre venti anni.\nSaggi.\nDe Botton ha scritto saggi nei quali le sue esperienze ed idee personali sono intrecciate con quelle di artisti, filosofi e pensatori. Sono stati descritti come \"filosofia quotidiana\".\nSebbene a volte descritti come semplici opere di volgarizzazione, in questi saggi, con l'aiuto di idee di altri pensatori, si sviluppano anche idee originali riguardo ad esempio l'amicizia, l'arte, l'invidia, il desiderio e il senso di inadeguatezza.\nFu la sua prima opera non di fantasia, \"Come Marcel Proust pu\u00f2 cambiarvi la vita\", a dargli notoriet\u00e0 internazionale nel 1997.\nL'opera \u00e8 basata sulla vita e le opere di Marcel Proust, in cui uno dei pi\u00f9 venerati ma meno letti libri della letteratura occidentale, \"Alla ricerca del tempo perduto\", \u00e8 la base per riflessioni filosofiche. Il libro \u00e8 stato un bestseller in U.S.A. e in Gran Bretagna.\n\"Proust\" fu seguito nel 2000 dal \"Le consolazioni della filosofia\". Il titolo \u00e8 un riferimento all'omonimo libro di Severino Boezio, nella quale la filosofia personificata appare a Boezio per consolarlo nel periodo di prigioni che lo avrebbe portato all'esecuzione.\nNe \"Le consolazioni della filosofia\", de Botton tenta di dimostrare come gli insegnamenti di filosofi come Epicuro, Montaigne, Nietzsche, Schopenhauer, Seneca e Socrate possono essere applicati agli affanni moderni quali la impopolarit\u00e0, il senso di inadeguatezza, le preoccupazioni finanziarie, i cuori spezzati e in generale il problema della sofferenza.\nIn seguito de Botton \u00e8 tornato a uno stile di scrittura pi\u00f9 lirico e personale. In \"L'arte di viaggiare\", si \u00e8 dedicato ai temi della psicologia del viaggio: come ci immaginiamo le destinazioni prima di raggiungerle, come ci ricordiamo delle cose belle, cosa ci accade quando osserviamo deserti, stiamo chiusi in albergo o visitiamo la campagna.\nIn \"L'importanza di essere amati\" (2004), esamina la quasi universale ansiet\u00e0 che raramente \u00e8 esplicitata: cosa gli altri pensano di noi; se siamo giudicati un successo o un fallimento, dei vincenti o dei perdenti.\nNel successivo \"Architettura e felicit\u00e0\" (2006) discute sulla natura della bellezza nell'architettura e come essa \u00e8 correlata al benessere e all'appagamento dell'individuo e della societ\u00e0. Descrive come l'architettura condiziona le persone ogni giorno, sebbene esse raramente prestino ad essa particolare attenzione. Buona parte dell'opera espone come i tratti della personalit\u00e0 sono riflessi in architettura.\nNell'aprile 2009 de Botton ha pubblicato \"Lavorare piace\", un'analisi di dieci lavori diversi, dalla contabilit\u00e0 alla manifattura di biscotti, che include duecento immagini originali e ha come scopo quello di mettere in mostra la bellezza, l'interesse e l'orrore occasionale del moderno mondo del lavoro.\nNell'agosto 2009, de Botton rispose alla gara emessa dalla BAA (British Airports Authority) presso gli agenti letterari inglesi, per un posto di \"scrittore di sede\" all'aeroporto di Heathrow. Il lavoro consisteva nel rimanere seduto a una scrivania nel Terminal 5, per scrivere degli arrivi e delle partenze dei passeggeri per una settimana. Il risultato \u00e8 il libro \"Una settimana all'aeroporto\" (\"A week at the Airport\").\nNel 2011 esce \"Religion for Atheists\" (tradotto in \"Del buon uso della religione: una guida per i non credenti\") dove \u2014come ateo convinto, con radici ebraiche\u2014 suggerisce che i laici dovrebbero, ispirandosi alla millenaria esperienza dalle religioni, riconoscerne i meccanismi di propaganda, reinterpretandoli e applicandoli a una societ\u00e0 secolare (spesso inabile a esprimere e affermare i propri valori). Anche con lo scopo di ricavarne qualche utilit\u00e0, motivi di interesse o fonti di conforto, adattando alla propria vita certi principi o consuetudini religiose.\nPurtroppo cedendo pi\u00f9 alla fascinazione del sacro che all'analisi delle modalit\u00e0 di convincimento, che dovrebbe portare all'uso di questi espedienti, riadattati, per propagandare il culto della ragione sulla superstizione e promuovendo sentimenti di fratellanza, una \u201cgioiosa immersione nello spirito collettivo\u201d.\nAttivit\u00e0 giornalistica e documentaristica.\nDe Botton scrive regolarmente per diversi giornali inglesi, tra i quali \"The Independent on Sunday\".\nPossiede e collabora a condurre una sua compagnia di produzione, la Seneca Productions, che trae regolarmente documentari televisivi basati sulle sue opere.\nAltre attivit\u00e0.\nSchool of life.\nDal 2008 De Botton \u00e8 impegnato in un'iniziativa culturale, con base a Londra, denominata \"School of life\" (Scuola di vita), nella quale viene offerta un'istruzione che ha come fine una vita completa. In un'intervista, de Botton ha detto:\nL'intenzione \u00e8 sfidare le universit\u00e0 tradizionali e riorganizzare la conoscenza, orientandola verso la vita, e lontana dal sapere fine a se stesso. In parole povere, \u00e8 un istituto che cerca di dare alla gente quello che penso le universit\u00e0 dovrebbero sempre dare: un senso di orientamento e saggezza per la vita con l'aiuto della cultura\nLiving Architecture.\nNel maggio del 2009 de Botton \u00e8 stato l'ispiratore di un nuovo progetto architettonico denominato \"Living Architecture\" (Architettura vivente) che propone di costruire una serie di residenze innovative in Gran Bretagna, con l'aiuto di alcuni architetti contemporanei di spicco, tra i quali Peter Zumthor, MVRDV e Michael e Patti Hopkins. Gli edifici sono destinati a essere affittati al pubblico. Lo scopo del progetto \u00e8 quello di migliorare l'accoglienza dell'architettura moderna e si presenta come la continuazione pratica delle teorie espresse nel suo libro \"Architettura e felicit\u00e0\".\nTrasposizioni televisive.\nNel 2000 sono stati tratti da \"How Proust Can Change Your Life\" l'omonimo docu-drama televisivo, con Ralph Fiennes nel ruolo di Marcel Proust, da \"The Consolations of Philosophy\" una serie in sei episodi intitolata \"Philosophy: A Guide to Happiness\". Nel 2004 \u00e8 stato tratto da \"Status Anxiety\" l'omonimo documentario. Nel 2006 da \"The Architecture of Happiness\" \u00e8 stata tratta la miniserie in tre episodi \"The Perfect Home\"."}
{"id": "429271", "revid": "38120", "url": "https://it.wikipedia.org/wiki?curid=429271", "title": "Cavalieri d'Oro", "text": ""}
{"id": "429275", "revid": "1516566", "url": "https://it.wikipedia.org/wiki?curid=429275", "title": "Metalli secondari", "text": "Il ferro e l'acciaio sono dei metalli araldici, del gruppo dei cosiddetti metalli secondari, che oggi non sono pi\u00f9 utilizzati, bench\u00e9 siano presenti in alcune blasonature antiche.\nNella rappresentazione monocromatica il ferro pu\u00f2 essere simboleggiato da linee diagonali intrecciate, mentre l'acciaio con piccole crocette.\nIl ferro dovrebbe essere utilizzato per gli elementi delle armature ed \u00e8 spesso presente nelle catene che attraversano gli alberi che compaiono negli stemmi di alcuni comuni delle regioni alpine italiane, e in particolare del Cadore (Cortina d'Ampezzo, Vigo di Cadore, etc.)."}
{"id": "429279", "revid": "536103", "url": "https://it.wikipedia.org/wiki?curid=429279", "title": "Predatore", "text": ""}
{"id": "429281", "revid": "1573940", "url": "https://it.wikipedia.org/wiki?curid=429281", "title": "Scarabaeidae", "text": "Gli scarabeidi (Scarabaeidae ) sono una famiglia dell'ordine dei Coleotteri comprendente pi\u00f9 di 20.000 specie, di cui oltre 300 presenti in Europa e 200 in Italia.\nMorfologia.\nAdulto.\nGli Scarabeidi sono caratterizzati dal possedere antenne lamellate non genicolate (come i Lucanidi), n\u00e9 arrotolabili (come i Passalidi).\nTali antenne sono costituite da un funicolo con una clava di 3-7 articoli mobili e lamelliformi. Talora queste lamelle possono essere molto lunghe e vengono dette flabellate.\nQuando l'insetto \u00e8 inattivo, esse sono tenute racchiuse a forma di clava o a palla, ma vengono dispiegate a ventaglio quando l'insetto entra in attivit\u00e0. \nQueste antenne consentono agli scarabeidi un senso dell'olfatto acutissimo.\nGli scarabeidi possiedono un corpo relativamente robusto e forte. Le loro dimensioni variano da pochi millimetri a 15 e pi\u00f9 centimetri (Dynastinae, Goliathini). Appartiene a questa famiglia il coleottero pi\u00f9 lungo finora conosciuto, lo \"Scarabeo Ercole\".\nAlcuni gruppi (Coprini e Onthophagini, molti Dynastinae, Cetoniinae e Goliathini) sono caratterizzate dal possedere sul capo o sul torace corna molto sviluppate e prominenti, spesso utilizzate per le lotte durante la conquista di una compagna. \nLe tibie sono spesso dentate e munite di un solo sperone apicale. Talvolta (Melolonthinae) solo le tibie anteriori delle femmine sono dentate, mentre quelle dei maschi sono lisce. \nLa formula tarsale \u00e8 5-5-5, ma talvolta i tarsi anteriori sono ridotti o scomparsi (\"Scarabaeus\", \"Onitis\").\nL'addome presenta l'ultimo urotegite (VIII) e talora anche il precedente ispessiti a costituire un 'pigidio' e un 'prepigidio' spesso non ricoperti dalle elitre. \nIn molte specie \u00e8 frequente il dimorfismo sessuale, che si manifesta attraverso un ventaglio delle antenne pi\u00f9 lungo (Melolonthinae), corna e appendici cefaliche e/o toraciche (Dynastinae, Coprini, Onthophagini), zampe pi\u00f9 allungate (Euchirini) o di forma differente (Melolonthinae).\nLarva.\nLe larve posseggono una caratteristica forma che per analogia viene detta \"melolontoide\": sono bianche o giallo paglierino, col corpo molle e sempre ricurvo a forma di Ca. Vivono la prima parte del ciclo evolutivo nel sottosuolo, al riparo dal sole. Alcune specie si cibano delle radici dei prati e delle piante ornamentali, altre di legno morto ed altre ancora di materia organica in decomposizione.\nBiologia.\nAgli Scarabeidi appartengono specie dalle variegate abitudini comportamentali: molte sono notturne, ma non mancano specie diurne. Alcune preferiscono nascondersi sotto i sassi o nelle tane scavate nel sottosuolo, altre volano di fiore in fiore o di albero in albero.\nLe specie appartenenti a questa famiglia sono prevalentemente coprofaghe (come gli \"Scarabaeus\") o fitofaghe (come i \"Melolontha\", volgarmente chiamati \"maggiolini\").\nAlcune specie sono di notevole utilit\u00e0 ecologica, soprattutto quelle coprofaghe, perch\u00e9 contribuiscono alla decomposizione delle carogne, alla fertilizzazione del suolo e all'attivazione del ciclo dell'azoto.\nLe specie fitofaghe, come i cosiddetti maggiolini, si nutrono invece di radici, tuberi o steli di piante minacciando spesso le coltivazioni e le piantagioni.\nLa presenza delle forti coxa \u00e8 infatti riconducibile alla loro attivit\u00e0 scavatoria nel suolo o nello sterco, cos\u00ec come all'abilit\u00e0 (quasi esclusivamente degli \"Scarabaeus\") di trasportare materiale fecale per interrarlo e deporre le uova.\nLa maggioranza degli Scarabeidi depone infatti le uova nel sottosuolo nei pressi di accumuli di sterco o materiale organico in decomposizione; o talvolta nel materiale fecale stesso. Interessante \u00e8 la specie \"Copris lunaris\" che non abbandona le uova deposte ma le accudisce finch\u00e9 le larve non si allontanano dalle gallerie.\nTassonomia.\nLa tassonomia degli Scarabeidi \u00e8 stata oggetto di molti studi che sono arrivati a delle conclusioni comuni (ma non ancora definitive) solo alla fine del secolo scorso. Una piccola parte di studiosi continua a vedere gli Scarabeidi come un insieme di sottofamiglie a cui farebbero capo taxon come i Trogidae e i Geotrupidae, oggi invece inseriti come famiglie al pari degli stessi Scarabeidi nella pi\u00f9 grande superfamiglia degli Scarabeoidi.\nTutt'oggi rimane incerta la natura filogenetica della famiglia dei Geotrupidi (Howden inser\u00ec in questo taxon Bolboceratinae, Geotrupinae e Taurocerastinae). Dibattuta \u00e8 pure la posizione dei Glaphyridae, un tempo considerati una superfamiglia a parte (Hinton, 1967).\nUna recente revisione (Bouchard 2011) riconosce le seguenti sottofamiglie viventi:"}
{"id": "429282", "revid": "287204", "url": "https://it.wikipedia.org/wiki?curid=429282", "title": "Evariste Galois", "text": ""}
{"id": "429283", "revid": "38120", "url": "https://it.wikipedia.org/wiki?curid=429283", "title": "Brian di Nazaret", "text": ""}
{"id": "429284", "revid": "21079", "url": "https://it.wikipedia.org/wiki?curid=429284", "title": "Identit\u00e0 trigonometriche", "text": ""}
{"id": "429285", "revid": "6923", "url": "https://it.wikipedia.org/wiki?curid=429285", "title": "Raffaele Riario", "text": " Fu un amante delle arti e un mecenate e si deve principalmente a lui l'inizio dell'attivit\u00e0 di Michelangelo a Roma. \nEra figlio di Antonio Sansoni e di Violante Riario Della Rovere e prese il cognome della madre.\nBiografia.\nAlla protezione del potente prozio e del nipote di questi Girolamo Riario, signore di Imola e comandante generale dello Stato Pontificio, si deve la sua precoce ascesa ai vertici delle gerarchie curiali. Gi\u00e0 protonotario apostolico (cos\u00ec lo ritrasse Melozzo da Forl\u00ec, accanto al pontefice, al Platina e ad altri parenti in un celebre affresco del 1476-77), appena diciassettenne il 10 dicembre 1477 venne creato cardinale da papa Sisto IV sotto il titolo diaconale di S. Giorgio al Velabro. Successe cos\u00ec nel ruolo di porporato \u2018di famiglia\u2019 a Pietro Riario, fratello di Girolamo, morto nel 1474.\nAlla nomina cardinalizia segu\u00ec, il 19 gennaio 1478, quella a legato per l\u2019Umbria, dove Perugia e altri centri minori, sostenuti da Lorenzo de\u2019 Medici, si erano ribellati al pontefice. Riario, allora studente di diritto canonico a Pisa, dove ebbe come precettore l\u2019umanista antimediceo Iacopo di Poggio Bracciolini, si trov\u00f2 catapultato al centro della grande politica in un frangente particolarmente delicato dei rapporti tra la Repubblica di Firenze e Sisto IV, il quale, in funzione antimedicea, sosteneva la candidatura alla sede arcivescovile di Pisa da parte di Francesco Salviati, collaboratore di Pietro Riario e cugino di Jacopo de\u2019 Pazzi.\nProprio negli ambienti legati ai Pazzi, nel 1474-75 venne definito, con l\u2019avallo dello stesso papa e del re di Napoli, Ferrante d\u2019Aragona, un piano per estromettere i Medici dal governo di Firenze. L\u2019occasione per l\u2019attuazione della cospirazione nota come congiura dei Pazzi venne offerta dal viaggio che Riario doveva compiere per prendere possesso della legazione umbra. Il passaggio per Firenze del cardinale si rivel\u00f2 infatti \u00ab\"un vero e proprio cavallo di Troia\"\u00bb (Fubini, 1984, p.\u00a047), permettendo ai congiurati di eludere il sistema di sicurezza predisposto dai Medici e di porre in atto la congiura, che port\u00f2 al ferimento di Lorenzo e all'uccisione del fratello di questi, Giuliano, senza tuttavia riuscire nell\u2019intento di rovesciare il regime mediceo (Congiura dei Pazzi). L\u2019aggressione avvenne il 26 aprile 1478 in duomo nel corso di una celebrazione presieduta proprio da Riario, il quale venne arrestato (scampando cos\u00ec al linciaggio popolare) e tenuto in ostaggio, a differenza di Salviati, di Francesco Pazzi e altri congiurati, che furono giustiziati. In risposta, Sisto IV scagli\u00f2 l\u2019interdetto su Firenze, scomunicando Lorenzo de\u2019 Medici. L\u2019offensiva spirituale e propagandistica del pontefice era finalizzata, tra l\u2019altro, alla liberazione di Riario, che fu ottenuta il 12 giugno 1478. La storiografia non \u00e8 riuscita a definire il suo reale grado di coinvolgimento, ma \u00e8 probabile, come gi\u00e0 scrisse Francesco Guicciardini, che l\u2019ancora inesperto neocardinale fosse stato \u00ab\"non conscio per la et\u00e0\u00bb delle trame dei suoi familiari e alleati\u00bb\" (Storie fiorentine, a cura di E. Lugnani Scarano, 2010, p. 93). Legato a queste vicende \u00e8 l\u2019avvio dei rapporti con Marsilio Ficino, il quale nei primi del 1478 l\u2019umanista fece infatti pervenire a Riario una lettera gratulatoria, accompagnata da un opuscolo intitolato \"Veritas de institutione principis ad Raphaelem Riarium cardinalem\". Alcune allusioni allegoriche dello scritto, unitamente a una seconda missiva elogiativa di Riario inviata da Ficino \u00ab\"a nome dei fiorentini e dei pisani\"\u00bb al fiduciario del re di Napoli, hanno indotto a ipotizzare che egli fosse consapevole dell\u2019imminente congiura. Fallita quest\u2019ultima, a ogni modo, l\u2019umanista si riavvicin\u00f2 ai Medici, rifiutando \u2013 forse per prudenza \u2013 l\u2019offerta che Riario gli aveva fatto di seguirlo a Roma.\nGrazie anche alle sue abilit\u00e0 politiche, fu in grado di tessere una rete di rapporti e di acquisire un\u2019autorevolezza tali da attraversare indenne i difficili frangenti seguiti alla morte dei suoi protettori, Sisto IV (1484) e Girolamo Riario (1488), mantenendo una posizione in Curia anche sotto i pontificati seguenti, a partire da quello di Innocenzo VIII (29 agosto 1484), che contribu\u00ec a far eleggere. In occasione di questo e dei successivi conclavi il suo nome figur\u00f2 costantemente tra quello dei papabili. L\u2019accumulo e la gestione personalistica di titoli e prebende hanno concorso a fare di Riario la paradigmatica incarnazione della figura del cardinale-principe caratteristica del primo Rinascimento. A quell'epoca era invalso l'uso di cumulare pi\u00f9 cariche ecclesiastiche per ricevere le relative prebende. Questa pratica fu fortemente limitata dal Concilio di Trento.\nLe principali cariche del cardinal Riario furono:\nL'investitura a cardinale gli fu revocata il 22 giugno 1517 come sanzione per aver partecipato ad una congiura contro il papa, ordita da cardinale Alfonso Petrucci, ma gli fu ripristinata il 24 agosto 1517. Oltre a pensioni varie e commende, tra le quali quelle di S. Mercuriale e S. Maria di Fumana (Forl\u00ec), S. Donnino (Pisa), S. Bartolomeo (Genova); fu infine protettore dell\u2019Ordine Agostiniano.\nManifestazione eloquente delle ambizioni temporali di Riario fu la costruzione nel centro di Roma di una dimora principesca, che rappresent\u00f2 per anni \u00ab\"l\u2019unica costruzione [\u2026] che potesse veramente rivaleggiare con il Pantheon\"\u00bb (Frommel, 1989b, p.\u00a030). Il palazzo sorse sul sito della chiesa paleocristiana di S. Lorenzo in Damaso, che fu demolita per essere ricostruita e incorporata nel nuovo complesso. Il Palazzo, detto poi della Cancelleria (sull'antica \"via Papalis\", oggi Corso Vittorio Emanuele II) fu edificato tra il 1487 e il 1495 circa (con rifiniture nel 1502-03 e nel 1511) grazie al contributo di diversi architetti, tra i quali Baccio Pontelli, Andrea Bregno, Antonio e Giuliano da Sangallo. Realizzato secondo le istanze del nuovo stile vitruviano condivise da Riario, promotore dell\u2019Accademia Pomponiana e dedicatario della \"editio princeps\" del \"De architectura\" curata da Giovanni Sulpizio (1487/1488), il palazzo si caratterizza per la facciata dall\u2019inusuale lunghezza, per il cortile monumentale che si adattava al gusto del committente per le rappresentazioni, per gli avancorpi (o torri) laterali e per l\u2019articolazione su tre piani, decorati con opus isodomum e ordini di paraste a \u2018trovata ritmica\u2019: elementi che conferivano all\u2019edificio un aspetto classicheggiante, inusuale per i grandi palazzi romani tardomedievali, pi\u00f9 simili a fortezze che al modello di reggia principesca, teorizzato in quegli anni nel De cardinalatu di Paolo Cortesi. Al proprio interno, il palazzo ospitava numerose opere d\u2019arte e antiche statue, ad una di esse \u00e8 collegata la prima venuta di Michelangelo a Roma. Tra il 1495 e il 1496, infatti, Riario aveva acquistato tramite un intermediario la statua di un Cupido dormiente ritenuta antica, che invece era stata realizzata dal giovane artista. Accortosi della truffa, il cardinale invi\u00f2 a Firenze un agente per rintracciare l\u2019autore dell\u2019opera, il quale, all\u2019oscuro del raggiro, si rec\u00f2 a Roma per recuperare la statua. Fu cos\u00ec che Michelangelo entr\u00f2 in contatto con Riario, il quale gli mostr\u00f2 la sua collezione di statue (tra le quali spiccavano due marmi raffiguranti Giunone e la musa Melpomene) e gli commission\u00f2 la realizzazione di un Bacco, che tuttavia non piacque al cardinale e fin\u00ec per essere acquisito dall\u2019ospite romano del Buonarroti, Jacopo Gallo.\nIn questi anni Riario fu uno dei pi\u00f9 popolari protagonisti della vita pubblica romana: i diari e le cronache lo ritraggono al centro di eventi mondani e aneddoti riguardanti la caccia, il gioco e la politica accanto ad altri influenti cardinali, quali Ascanio Sforza, Rodrigo Borgia e Franceschetto Cybo, al quale pare vinse in una notte ben 14.000 ducati, poi impiegati per finanziare il cantiere del suo palazzo. Alieno da interessi spirituali e pi\u00f9 a suo agio nelle vesti di munifico mecenate, favor\u00ec umanisti come Antonio Flamini, fu dedicatario dell'edizione romana del \"Manilii Astronomicon\" (1484), corrispose con Erasmo da Rotterdam e \u00abaccord\u00f2 al teatro favori da principe\u00bb (Pastor, 1908-1912, III, p.\u00a091), finanziando rappresentazioni di grande impatto scenico, come quella del 1492 per la riconquista di Granada, o quella del 1486 che vide l\u2019allestimento dell\u2019Hyppolitus di Seneca. Sovrintese inoltre alla realizzazione della nuova via Alessandrina in vista del giubileo del 1500, ma non gli fu possibile presenziare all\u2019inaugurazione, in quanto costretto a lasciare Roma nel novembre del 1499 a causa di contrasti insorti con i Borgia. I rapporti con Alessandro VI, che in conclave si era guadagnato il suo favore con promesse, furono inizialmente positivi. Nella primavera del 1495 Riario ripar\u00f2 con il pontefice a Orvieto al passaggio delle truppe di Carlo VIII; poi, nel giugno del 1497, venne nominato tra i sei cardinali che stilarono la mai pubblicata bolla di riforma della Curia, effimero frutto della breve stagione moralizzatrice inaugurata da Borgia dopo la morte del figlio Giovanni. Negli anni seguenti, tuttavia, quando Borgia sostenne l\u2019ambizioso piano del figlio Cesare per la creazione di un ducato in Romagna a scapito dei signori locali, quali i Riario Sforza che persero Forl\u00ec e Imola (dicembre 1499-gennaio 1500), Riario dovette abbandonare Roma, rifugiandosi in Francia presso Luigi XII. Con questi fece ritorno nella penisola nell\u2019agosto del 1502, rientrando tuttavia nell\u2019Urbe solo alla morte di Alessandro VI, nel settembre del 1503.\nIn qualit\u00e0 di camerlengo, resse la sede vacante e amministr\u00f2 i conclavi dai quali uscirono eletti prima Pio III (22 settembre 1503) e poi Giulio II (1\u00ba novembre 1503), questi lo tenne in grande considerazione, tuttavia non valsero l\u2019appoggio del pontefice alla restaurazione del regime dei Riario a Forl\u00ec e Imola, che la Chiesa aveva recuperato in seguito alla caduta del Valentino. Ordinato cardinale sacerdote nell\u2019aprile del 1504, Riario mantenne a ogni modo un ruolo centrale nel S. Collegio, ottenendo nel marzo del 1506 la legazione di Roma durante l\u2019assenza del papa, impegnato nella campagna per Bologna e Perugia. Nel settembre successivo, sigl\u00f2 l\u2019accordo per la sottomissione di Giampaolo Baglioni, che permise l\u2019ingresso del pontefice a Perugia.\nIn seguito, celebr\u00f2 con un discorso in Concistoro le imprese del \u2018papa guerriero\u2019, volte a suo giudizio non a favorire l\u2019interesse personale, ma a consolidare lo Stato della Chiesa. A sua volta, alla vigilia della morte, Giulio II raccomand\u00f2 i propri parenti a Riario. A questo periodo risale il noto affresco del Miracolo di Bolsena (1512), eseguito da Raffaello che vi ritrasse il papa circondato da familiari, tra i quali Riario (un terzo ritratto si conserva nel suo monumento funebre). Un anno prima (20 gennaio 1511), Riario aveva assunto il titolo di cardinale di Ostia, con il quale prese parte al Concilio Lateranense V (1512-15), celebrandovi la messa inaugurale (3 maggio 1512). In questi anni commission\u00f2 a Jacopo Ripanda un ciclo di affreschi per il palazzo dell\u2019Episcopio ostiense, ristrutturato da Baldassarre Peruzzi. Come decano e favorito del partito spagnolo, alla morte di Giulio II prese parte al conclave che, anche grazie alla sua rinuncia e alla decisione di dirottare le preferenze dei suoi sostenitori sul Medici, determin\u00f2 l\u2019elezione del figlio di Lorenzo il Magnifico, Giovanni (11 marzo 1513). Nel dicembre del 1514, presenzi\u00f2 all\u2019incontro di Bologna tra Leone X e il re di Francia Francesco I, reduce dalla riconquista di Milano.\nIl pontificato del Medici coincise, tuttavia, con la fase crepuscolare della lunga parabola curiale di Riario, la quale, cos\u00ec come aveva preso avvio, si concluse nel segno di una congiura dai contorni ambigui. Delusi dalla contraddittoria condotta di Leone X, nel 1517 alcuni cardinali \u2018giovani\u2019 architettarono infatti un piano volto all\u2019eliminazione del papa e alla sua sostituzione, secondo alcuni, proprio con Riario. La presunta congiura fu tuttavia scoperta, offrendo al pontefice il pretesto per procedere all\u2019incriminazione dei suoi pi\u00f9 temibili avversari. Il 19 maggio vennero arrestati i cardinali Bandinello Sauli e Alfonso Petrucci, quest\u2019ultimo giustiziato ai primi di luglio. Il 29 maggio fu poi la volta di Riario, il quale venne rinchiuso in Castel S. Angelo e privato del titolo cardinalizio oltre che di numerosi benefici. Dalla confessione estortagli emerse la complicit\u00e0 di altri due porporati, Francesco Soderini e Adriano Castellesi, che furono perdonati, ma condannati all\u2019esilio. Il 20 maggio 1520 firm\u00f2 il decreto con il quale Leone X intimava al duca Federico di Sassonia di costringere Lutero a ritrattare le sue tesi. Nell\u2019autunno, ammalatosi, ottenne di trasferirsi prima a Caprarola, poi a Napoli, dove fu ospite del gran conestabile Prospero Colonna. Si ammal\u00f2 nuovamente nella primavera del 1521. Superata la crisi, il 3 luglio dett\u00f2, alla presenza dei fratelli Giuliano e Giovan Battista Galli, il proprio testamento, di cui nomin\u00f2 coesecutori Giulio de\u2019 Medici e il nipote Cesare Riario.\nRicevuta l\u2019estrema unzione, mor\u00ec a Napoli il 9 luglio 1521. Dopo la cerimonia funebre officiata presso la chiesa di S. Agostino, il corpo venne condotto a Roma, ove ricevette solenne sepoltura nella basilica di S. Lorenzo in Damaso, per essere poi trasferito presso i Ss. Apostoli, dove oggi riposa nel monumento funebre a lui dedicato.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "429286", "revid": "7336", "url": "https://it.wikipedia.org/wiki?curid=429286", "title": "Erbivoria", "text": ""}
{"id": "429288", "revid": "123514124", "url": "https://it.wikipedia.org/wiki?curid=429288", "title": "Societ\u00e0 di capitali", "text": "Nel diritto commerciale, le societ\u00e0 di capitali sono forme giuridiche assunte da imprese di medie e grandi dimensioni operanti nei diversi settori produttivi. Sono societ\u00e0 definite tali in quanto, in esse, l'elemento del capitale ha una prevalenza concettuale e normativa rispetto all'elemento soggettivo rappresentato dai soci. La partecipazione dei soci al capitale sociale pu\u00f2 essere rappresentata da azioni o da quote a seconda dello specifico tipo di societ\u00e0. Sono classificate come tali la \"S.p.A.\" (societ\u00e0 per azioni), la \"S.a.p.A.\" (societ\u00e0 in accomandita per azioni), la \"S.r.l.\" (societ\u00e0 a responsabilit\u00e0 limitata), la \"S.r.l.s.\" (societ\u00e0 a responsabilit\u00e0 limitata semplificata).\nDescrizione.\nLe caratteristiche delle societ\u00e0 di capitali sono:\nLe societ\u00e0 di capitali si dividono in:\nI TITOLI AZIONARI: le azioni sono titoli rappresentativi di una quota del capitale della societ\u00e0 per azioni o in accomandita per azioni.\nLe azioni ordinarie rappresentano il tipo di azione pi\u00f9 comune e danno ai soci i seguenti diritti:\nEsistono vari tipi di azioni:\nLe societ\u00e0 per azioni.\nNelle societ\u00e0 per azioni (S.p.A.) il capitale sociale \u00e8 rappresentato da azioni, con un valore minimo in euro pari a 50\u00a0000 (dal 2014). Le societ\u00e0 per azioni possono emettere varie categorie di azioni (ordinarie, privilegiate, di godimento, senza voto, con voto limitato, di risparmio).\nLe societ\u00e0 per azioni si distinguono in:\nInoltre, per legge hanno carattere d'impresa esercitata da societ\u00e0 per azioni le imprese di intermediazione mobiliare (imprese che, nell'interesse degli investitori, operano sui mercati finanziari con strumenti finanziari, definiti come \"valori negoziabili sul mercato dei capitali\" ed espressamente rivolti alla raccolta del risparmio su larga scala). Le imprese di intermediazione mobiliare sono: banche, imprese di assicurazione, societ\u00e0 di gestione del risparmio (anche dette societ\u00e0 ad investimento mobiliare - S.i.m.).\nEsse sono societ\u00e0 azionarie a diritto speciale, vista la particolare normativa che le riguarda e che prevede:\nTali norme sono poste particolare garanzia degli investitori, in linea anche con quanto stabilito dall'art. 47 della Costituzione (\"La Repubblica incoraggia e tutela il risparmio in tutte le sue forme\")\nLa societ\u00e0 in accomandita per azioni.\nLe societ\u00e0 in accomandita per azioni (S.a.p.A.) rappresentano una derivazione delle societ\u00e0 per azioni; sono caratterizzate dalla presenza di due categorie di soci: i soci accomandatari, che rispondono solidalmente e illimitatamente dei debiti sociali, ed hanno la qualifica di amministratori della societ\u00e0, e i soci accomandanti, che rispondono limitatamente alle quote sottoscritte e non possono svolgere le funzioni tipiche degli amministratori.\nLa costituzione avviene con atto pubblico, che deve indicare, oltre quanto richiesto all'art. 2328 del c.c. per le societ\u00e0 per azioni, i soci accomandatari della societ\u00e0.\nA tutela dei terzi, in modo da rendere immediata l'identificazione di almeno uno degli amministratori il cui patrimonio va ad integrare quello sociale, la denominazione sociale deve essere costituita dal nome di uno o pi\u00f9 accomandatari, con l'indicazione di S.a.p.a.\nIl notaio entro 20 giorni provvede al deposito dell'atto costitutivo presso l'Ufficio del registro delle Imprese e alla contestuale iscrizione della societ\u00e0 presso lo stesso Ufficio: con l'iscrizione la societ\u00e0 acquisisce personalit\u00e0 giuridica.\nL'amministrazione della societ\u00e0, infatti, spetta di diritto ai soci accomandatari e la carica di amministratore \u00e8 a tempo indeterminato.\nL'assemblea dei soci ha la facolt\u00e0 di revocare il mandato di amministratore per giusta causa, in assenza della quale l'amministratore revocato ha diritto al risarcimento dei danni (art. 2456 c.c.). L'accomandatario che cessa dalla funzione di amministratore, per revoca o per rinuncia, a differenza di quanto previsto per le societ\u00e0 in accomandita semplice, non \u00e8 responsabile per le obbligazioni societarie sorte dopo l'iscrizione nel registro delle imprese della cessazione dall'ufficio (art. 2461 c.c.).\nIl funzionamento della societ\u00e0 si basa sulla compresenza di tre organi:\nl'assemblea dei soci, costituita da soci di entrambi i tipi e le cui maggioranze si formano in base alle quote di capitale possedute, indipendentemente dallo status di accomandante o accomandatario;\nl'organo amministrativo, composto dai soci accomandatari, amministratori di diritto della societ\u00e0 (art. 2455 c.c.);\nil collegio sindacale, organo di controllo della societ\u00e0. Al fine di garantirne l'autonomia e l'indipendenza, nelle assemblee dei soci in cui se ne eleggono o revocano i membri, non hanno diritto di voto gli accomandatari (art. 2459 c.c.).\nSia le s.a.p.a. che le s.p.a. devono possedere le seguenti caratteristiche:\nLo scioglimento della societ\u00e0 in accomandita per azioni pu\u00f2 avvenire, oltre che per le cause comuni alle altre societ\u00e0 di capitali, per una causa specifica dettata dall'art. 2458 del c.c. che stabilisce che, qualora tutti gli amministratori decadono dal loro incarico, la societ\u00e0 si scioglie se nel termine di 180 giorni non si sia provveduto alla loro sostituzione e i sostituti non abbiano accettato la carica. Per questo lasso di tempo il collegio sindacale nomina un amministratore provvisorio (anche estraneo alla societ\u00e0) con il compito di svolgere gli atti di ordinaria amministrazione.\nLe cause di scioglimento comuni alle societ\u00e0 di capitali (art. 2484 del c.c.) sono il decorso del termine, il conseguimento dell'oggetto sociale o la sopravvenuta impossibilit\u00e0 di conseguirlo, l'impossibilit\u00e0 di funzionamento o la reiterata inattivit\u00e0 da parte dell'assemblea, la riduzione del capitale al di sotto del minimo legale (fatta salva la previsione dell'artt. 2447 c.c. relativamente al suo reintegro), l'impossibilit\u00e0 di liquidare la quota del socio recedente, la deliberazione dell'assemblea e le altre cause previste dall'atto costitutivo, dallo statuto e dalle leggi vigenti.\nLa societ\u00e0 a responsabilit\u00e0 limitata.\nLe societ\u00e0 a responsabilit\u00e0 limitata (S.r.l.) costituiscono un modello societario a ristretta compagine sociale; in esse le quote sociali non possono essere rappresentate da azioni ed \u00e8 vietata la raccolta del risparmio presso il pubblico.\nLa societ\u00e0 a responsabilit\u00e0 limitata (S.r.l.), disciplinata nel Codice Civile dagli articoli 2462-2483, rappresenta la forma pi\u00f9 flessibile e diffusa tra le societ\u00e0 di capitali, destinata tendenzialmente ad imprese di dimensioni pi\u00f9 ridotte.\nLa S.r.l. presenta caratteristiche intermedie tra societ\u00e0 di capitali e societ\u00e0 di persone, condividendo con le prime l'autonomia patrimoniale perfetta, con i soci che rispondono limitatamente alla propria quota delle obbligazioni sociali, e con le societ\u00e0 di persone la forte autonomia statutaria nella disciplina dei rapporti interni tra soci.\nIl capitale sociale minimo \u00e8 di \u20ac 10.000,00, suddiviso in quote che attribuiscono a ciascun socio un potere proporzionale alla quota posseduta, salva diversa disposizione dell'atto costitutivo. Possono essere oggetto di conferimento (art. 2464 c.c.) tutti gli elementi dell'attivo suscettibili di valutazione economica: denaro, crediti, beni mobili ed immobili, ma anche prestazioni di opera o di servizi in favore della societ\u00e0, per le quali si richiede la presentazione di una polizza d'assicurazione o di una fideiussione bancaria che garantisca gli obblighi assunti dal socio.\nLe caratteristiche delle S.r.l. sono:\nIl valore dei conferimenti non pu\u00f2 essere complessivamente inferiore all'ammontare del capitale sociale.\nLe decisioni vengono prese con deliberazione assembleare, ma l'atto costitutivo pu\u00f2 derogare a tale norma.\nLe s.r.l. possono essere costituite per contratto o con atto unilaterale, purch\u00e9 l'atto costitutivo rispetti i requisiti indicati dalla legge.\nGli amministratori hanno la rappresentanza generale della societ\u00e0 e sono responsabili verso di essi per i danni che possono essere causati, tale responsabilit\u00e0 non si estende a chi dimostri di essere esente da colpa o che abbia fatto constare il proprio dissenso.\nGli organi sociali delle societ\u00e0 di capitali.\nPerch\u00e9 la societ\u00e0 operi regolarmente occorre che al suo interno vengano svolte correttamente determinate funzioni comuni a tutte le societ\u00e0: l'organizzazione, la gestione e il controllo (art. 2363-2409). Nelle societ\u00e0 di capitali ciascuna di queste compete ad un organo corrispondente:\nL'assemblea.\nL'assemblea rappresenta nelle societ\u00e0 di capitali il luogo di formazione della volont\u00e0 e di scelte cruciali, tra cui l'approvazione del bilancio, le operazioni straordinarie, lo scioglimento della societ\u00e0. \u00c8 l'organo collegiale nel quale si forma, secondo il criterio maggioritario, la volont\u00e0 sociale. Gli altri organi, cio\u00e8 l'amministratore e il collegio sindacale, sono subordinati all'assemblea. Il pieno diritto di voto in assemblea spetta ai soci possessori di azioni ordinarie, i quali possono intervenire in assemblea anche per procura e non quindi per forza di persona.\nIl legislatore ha predisposto alcuni strumenti operativi:\nL'assemblea ordinaria e quella straordinaria sono fondamentalmente lo stesso organo, ma deliberano su questioni diverse. Sono previsti per i due tipi di assemblee diverse soglie minime di costituzione (quorum costitutivi) e di decisione (quorum deliberativi) (art. 2368).\nL'assemblea \u00e8 ordinaria quando (art. 2364):\nL'assemblea \u00e8 straordinaria quando \u00e8 chiamata a deliberare (art. 2365):\nGli amministratori.\nGli amministratori costituiscono l'organo esecutivo della S.p.A. Agli amministratori, nominati dall'assemblea o dall'atto costitutivo, \u00e8 affidato il compito di dare materiale esecuzione sia alle delibere dell'assemblea, sia agli atti di gestione, tanto di ordinaria quanto di straordinaria amministrazione (art. 2380 c.c.).\nL'amministrazione pu\u00f2 essere:\nGli amministratori hanno l'obbligo di:\nNelle s.p.a. l'amministrazione \u00e8 affidata a persone solitamente diverse dai soci, mentre nelle S.a.p.A. sono amministratori di diritto i soci accomandatari e nelle s.r.l., data la ridotta dimensione, il pi\u00f9 spesso l'amministratore unico \u00e8 il socio di maggioranza o il socio unico.\nIl controllo sulla gestione e il controllo contabile.\nNelle s.p.a. la funzione di controllo \u00e8 affidata al collegio sindacale, che \u00e8 composto (art. 2397) da tre o cinque membri effettivi e da due membri supplenti tutti nominati dall'assemblea ed ha la durata di tre esercizi. L'assemblea designa anche il presidente del collegio sindacale, che deve vigilare:\nIl controllo contabile, che pu\u00f2 essere affidato anche a un revisore contabile o a una societ\u00e0 di revisione, consiste invece:\nLa fase costitutiva.\nPer costituire una societ\u00e0 per azioni occorre la stipulazione dell'atto costitutivo, il deposito dello stesso presso l'ufficio del registro delle imprese entro 20 giorni dalla costituzione e l'iscrizione della societ\u00e0 presso l'ufficio del registro delle imprese.\nQuesta stessa procedura deve essere osservata anche per le eventuali modificazioni apportate allo statuto e all'atto costitutivo nel corso della vita della societ\u00e0.\nLe condizioni preliminari per la costituzione di una S.p.A. o A.a.p.A. sono:\nLe condizioni preliminari per la costituzione di una S.r.l. sono:\nNella societ\u00e0 per azioni la costituzione pu\u00f2 avvenire secondo due diverse modalit\u00e0:\nL'atto costitutivo.\nL'atto costitutivo pu\u00f2 consistere in un contratto tra pi\u00f9 parti (se vi \u00e8 la pluralit\u00e0 dei soci), oppure in un atto unilaterale (se vi \u00e8 un socio unico).\nL'atto costitutivo, secondo l'articolo 2328 c.c., deve essere redatto per atto pubblico e deve indicare:\nLo statuto, contenente le norme relative al funzionamento della societ\u00e0, costituisce parte integrante dell'atto costitutivo e, in caso di contrasto, prevale il primo.\nPrima di depositare l'atto costitutivo, il notaio ha l'obbligo di verificare che siano state rispettate le condizioni richieste dalla legge per la costituzione della societ\u00e0:"}
{"id": "429291", "revid": "767487", "url": "https://it.wikipedia.org/wiki?curid=429291", "title": "Fantomas contro Fantomas (film 1949)", "text": "Fantomas contro Fantomas (\"Fant\u00f4mas contre Fant\u00f4mas\") \u00e8 un film del 1949 diretto da Robert Vernay.\n\u00c8 ispirato al personaggio di Fant\u00f4mas, genio del crimine protagonista di una serie di romanzi di Marcel Allain e Pierre Souvestre a partire dal 1911.\n\u00c8 il remake di \"Fantomas contro Fantomas\" di Louis Feuillade.\nFu il secondo film nella carriera di Odile Versois, all'epoca diciottenne.\nTrama.\nCoinvolto in un incidente stradale, un celebre chirurgo, Fran\u00e7ois de Br\u00e9val, scompare nel nulla dopo essere stato respinto dalla donna che ama, la bellissima Ir\u00e8ne de Charras. Qualche tempo dopo, Parigi vive nel terrore a causa di una serie di inspiegabili omicidi e di rapimenti che portano la firma di Fant\u00f4mas. Alcuni degli assassini vengono catturati ma non sanno spiegare le ragioni del loro gesto. Tutti, per\u00f2, recano i segni di una trapanazione al cranio.\nLe indagini sono condotte da Juve che, insieme al giornalista Fandor, riesce ad arrivare a una sala chirurgica in un luogo segreto che reca le tracce delle operazioni effettuate. Il chirurgo, che non \u00e8 altri che Br\u00e9val, riesce a fuggire alla cattura, ma viene rapito da Fant\u00f4mas, furioso perch\u00e9 l'uomo ha utilizzato falsamente il suo nome. Ora il genio del crimine costringe il chirurgo a lavorare per lui: con il suo esercito di morti viventi, vuole imporre la sua volont\u00e0 al governo francese. Juve e Fandor riescono, per\u00f2, a rintracciare il covo del bandito in un chiostro abbandonato.\nNella piscina, piena di acido solforico dove Br\u00e9val scioglieva i cadaveri dei suoi \"esperimenti\", viene ritrovato un corpo mezzo sfigurato che potrebbe essere quello di Fant\u00f4mas. Ma Juve non ne \u00e8 molto sicuro...\nProduzione.\nIl film fu prodotto dalla Latino Consortium Cin\u00e9ma.\nDistribuzione.\nDistribuito dalla Path\u00e9 Consortium Cin\u00e9ma, usc\u00ec nelle sale cinematografiche francesi l'8 febbraio 1949. Venne presentato a Parigi il 18 marzo. In Spagna, il 25 luglio e in Portogallo il 29 agosto 1949. Nel 1955, usc\u00ec anche in Svezia il 12 settembre con il titolo \"Fantomens h\u00e4mnd\"."}
{"id": "429298", "revid": "5680", "url": "https://it.wikipedia.org/wiki?curid=429298", "title": "Piano euclideo", "text": ""}
{"id": "429299", "revid": "767487", "url": "https://it.wikipedia.org/wiki?curid=429299", "title": "Fantomas 70", "text": "Fantomas 70 (\"Fant\u00f4mas\") \u00e8 un film del 1964, diretto da Andr\u00e9 Hunebelle. Appartiene al filone cinematografico ispirato al personaggio di Fant\u00f4mas dei romanzi di Pierre Souvestre e Marcel Allain, uno dei pi\u00f9 celebri cattivi della letteratura francese del Novecento, e fu il primo di tre film su questo personaggio diretti da Hunebelle; i successivi sono \"Fantomas minaccia il mondo\" (\"Fant\u00f4mas se d\u00e9cha\u00eene\", 1965) e \"Fantomas contro Scotland Yard\" (\"Fant\u00f4mas contre Scotland Yard\", 1967).\nCome per gli altri \"Fant\u00f4mas\" di Hunebelle, le vicende dell'arcimaligno criminale vengono interpretate in chiave fumettistica, quasi parodistica. Il ritmo del film \u00e8 retto principalmente dalla figura comica del Commissario Juve, interpretato da Louis de Fun\u00e8s. Jean Marais (doppiato come Fantomas dall'attore Raymond Pellegrin) interpreta il ruolo di Fant\u00f4mas e quello di Jerome Fandor, un altro paladino del bene oltre al goffo commissario.\nIl film appare abbastanza lontano dalla figura del bandito cos\u00ec come lo concepirono i suoi autori; l'ultraottantenne Marcel Allain, unico dei due scrittori ancora in vita (Souvestre era morto nel 1914), intent\u00f2 causa alla produzione del film (ma non riusc\u00ec a far valere le sue ragioni perch\u00e9 mor\u00ec prima della fine del processo).\nTrama.\nFandor, un giornalista de \"Le point du Jour\", pubblica una falsa intervista a Fantomas, nella quale mette in bocca al celeberrimo bandito un delirante piano di conquista del mondo e altre amenit\u00e0 consimili, condite da una strampalata e risibile Weltanschauung. Il mendace articolo fa scalpore in tutto il mondo, tant'\u00e8 che persino il commissario Juve \u00e8 costretto a rilasciare una dichiarazione alla nazione in merito a siffatta intervista. Sennonch\u00e9 il vero Fantomas, dipinto da tutti i mass media come un pazzo furioso, decide di rivalersi sul giornalista che lo ha tanto clamorosamente diffamato, assumendone le sembianze e portando avanti col di lui volto svariati misfatti.\nIl commissario Juve casca nel tranello del camuffamento e non ha pi\u00f9 dubbi: quella di Fandor \u00e8 la vera identit\u00e0 di Fantomas! Juve si unisce quindi alla caccia, ma il camaleontico Fantomas commette subito un crimine indossando una maschera nelle sembianze di Juve. Alla fine Fandor, Juve e la fidanzata di Fandor H\u00e9l\u00e8ne si lanciano all'inseguimento del grande criminale, chi in auto, chi in elicottero, ma \u00e8 tutto inutile, poich\u00e9 l'uomo dalle mille maschere riesce infine a sfuggire utilizzando un sottomarino.\nCritica.\nCinquanta anni dopo la trasposizione cinematografica di Louis Feuillade con la sua classica serie di \"Fant\u00f4mas\" (1913, suddivisa in cinque episodi), il famigerato criminale torna al cinema francese in questa colorata commedia d'azione, primo dei tre nuovi film su Fantomas caratterizzati da Louis de Fun\u00e8s e Jean Marais. Il gruppo di produzione \u00e8 molto cauto nel calpestare il vecchio terreno, e piuttosto che tentare un remake diretto dei film di Feuillade, intraprendono un percorso completamente diverso. Con il suo formato di commedia d'azione, il film \u00e8 molto pi\u00f9 vicino ad essere una parodia dei romanzi popolari di Marcel Allain e Pierre Souvestre, piuttosto che un adattamento fedele, che fu quello tentato da Feuillade.\n\"Fantomas 70\" \u00e8 certamente un film molto diverso dal \"Fant\u00f4mas\" del 1913, anche se entrambi sono stati destinati a un pubblico di massa. Mentre il film di Feuillade \u00e8 un'opera agghiacciante e suggestiva, che riesce a trasmettere la pervadente minaccia di Fantomas, la versione di Andr\u00e9 Hunebelle \u00e8 poco pi\u00f9 di una commedia d'azione convenzionale, che \u00e8 molto pi\u00f9 interessata ad acrobazie comico-farsesche che non alla caratterizzazione. Poich\u00e9 i loro approcci sono cos\u00ec diversi, \u00e8 difficile e forse ingiusto fare paragoni tra i due film. Tuttavia, pochi avrebbero a contestare che il \"Fant\u00f4mas\" di Feuillade sia il migliore dei due, specie sul piano artistico.\nIl cast di \"Fantomas 70\" \u00e8 interessante ed \u00e8 stato fonte di grandi controversie. A Jean Marais fu dato maggior risalto a causa del suo duplice ruolo di Fantomas e del giornalista Fandor. Chiaramente Marais \u00e8 perfetto nei panni di Fantomas, con i suoi movimenti fisici potenti ed eleganti, ma il suo impatto nel film \u00e8 diminuito dal suo modo di interpretare il carattere molto pi\u00f9 debole di Fandor. Quest'ultimo \u00e8 un eroe d'azione tradizionale che, a oltre 50 anni, Marais \u00e8 troppo vecchio per rappresentare in maniera convincente (sebbene riesca ad eseguire azioni con alcune acrobazie notevoli). Presumibilmente per evitare di complicare i due ruoli di Marais, nella parte di Fant\u00f4mas viene doppiato dalla voce dell'attore Raymond Pellegrin.\nNonostante Jean Marais abbia due ruoli da protagonista nel film, \u00e8 tuttavia Louis de Fun\u00e8s che domina la commedia, nel suo ruolo di Juve, nemico mortale di Fantomas. A De Fun\u00e8s viene data la parte solo dopo che un altro grande attore comico, Bourvil, l'aveva rifiutata. A quel tempo, de Fun\u00e8s era diventato una star all'improvviso, grazie al successone della sua interpretazione nella commedia di Jean Girault, \"Una ragazza a Saint-Tropez\" (il primo di una lunga serie di film). Il ruolo di de Fun\u00e8s in \"Fantomas 70\" cementa la sua popolarit\u00e0 e non molto tempo dopo diventa l'attore pi\u00f9 popolare di Francia.\nLa mimica gommosa di de Fun\u00e8s trova ulteriori possibilit\u00e0 di esprimersi e con notevole apprezzamento di pubblico, dato che i risultati commerciali del film sono notevoli (confermati dai successivi \"Fantomas minaccia il mondo\" e \"Fantomas contro Scotland Yard\"). Nel complesso per\u00f2 l'estro creativo del comico risulta imbrigliato nel personaggio e chiuso dalla meccanicit\u00e0 e ripetitivit\u00e0 dello scontro col malefico antagonista.\nFantomas agli italiani riporta alla mente, con le dovute differenze, il mitico Diabolik ideato nel 1962 dalle sorelle Angela e Luciana Giussani. Anche qui maschere, tranelli, inseguimenti e sparatorie imperano. Nel 1968 Mario Bava ne ha curato l'adattamento per il grande schermo, non approvato dalle realizzatrici del fumetto \u2013 proprio come per \"Fantomas 70\" \u2013 ma impreziosito da fantasiose scenografie \"pop art\" e dalla suggestiva colonna sonora del maestro Ennio Morricone.\nProduzione.\nSi racconta che il rapporto di lavoro tra i due attori principali non sia stato buono: Marais risente la popolarit\u00e0 di Louis de Fun\u00e8s e fa osservazioni poco lusinghiere sul personaggio interpretato dal suo rivale. Fortunatamente, niente di tale antagonismo \u00e8 percepibile nel film. In ogni caso Marais accetta subito che il proprio nome stia sui manifesti accanto a quello di de Fun\u00e8s, il quale col passare del tempo gli ruba la scena e diventa il vero protagonista della serie. Pi\u00f9 semplice \u00e8 invece la sintonia con Myl\u00e8ne Demongeot, che negli anni 1960 viene lanciata come una sorta di nuova Brigitte Bardot.\nLouis de Fun\u00e8s viene ferito in una scena in cui \u00e8 sospeso dal braccio di una gru su Parigi. Sebbene nella realt\u00e0 fosse solo a un metro da terra, \"alcuni tronchi nervosi, stirati dalla lunga sospensione, avevano causato la paralisi dei muscoli della spalla.\". All'attore ci vorranno diversi anni per recuperare, in parte, le sue capacit\u00e0 muscolari.\nUn nuovo \"Fant\u00f4mas\" venne annunciato nel 2002 con Jean Reno e Jos\u00e9 Garcia nei ruoli dei protagonisti.. Il progetto, con la regia di Fr\u00e9d\u00e9ric Forestier fu sospeso nel 2003 dalla societ\u00e0 di produzione \"La Petite Reine\" di Thomas Langmann, per essere poi riattivato all'inizio del 2009. Il nuovo adattamento di \"Fant\u00f4mas\", con un budget di 50 milioni di euro fin\u00ec per esser diretto da Christophe Gans tra la fine del 2009 e l'inizio del 2010.\nUna curiosit\u00e0: in questo film il nome \"Fandor\" del giornalista interpretato da Jean Marais, non viene n\u00e9 pronunciato n\u00e9 scritto, il che significa che per tutto il film non si conosce l'identit\u00e0 del giornalista, che \u00e8 invece appresa nel successivo \"Fantomas minaccia il mondo\".\nBotteghino.\nCon 4,5 milioni di spettatori nelle sale francesi, \"Fantomas 70\" in uscita \u00e8 stato uno dei grandi successi dell'anno, anno di gran successo soprattutto per Louis de Fun\u00e8s che contemporaneamente ha avuto anche \"Una ragazza a Saint-Tropez\" a coronargli definitivamente la fama di grande comico nazionale.\nIl film far\u00e0 pi\u00f9 di 60 milioni di entrate in URSS \u2013 un tale successo che si pens\u00f2 di farne un sequel intitolato \"Fantomas a Mosca\" (ma l'idea viene poi scartata, a favore di \"Fantomas minaccia il mondo\").\nLocation.\nGli esterni del film sono stati girati nelle seguenti \"location\":\nSequel.\nIl film ebbe due seguiti, per un totale quindi di tre pellicole:"}
{"id": "429301", "revid": "729019", "url": "https://it.wikipedia.org/wiki?curid=429301", "title": "Societ\u00e0 in accomandita per azioni", "text": "Con societ\u00e0 in accomandita per azioni (acronimo S.a.p.A. oppure S.A.A.), si intende in Italia una societ\u00e0 di capitali con capitale sociale diviso in azioni, dotata di personalit\u00e0 giuridica, che si differenzia dalla societ\u00e0 per azioni per la presenza di due categorie di soci: accomandanti e accomandatari.\nCategorie di soci.\nLa prima tipologia di soci \u00e8 data dagli accomandatari, amministratori di diritto, rispondono solidalmente ed illimitatamente delle obbligazioni sociali. In caso di violazione dei loro obblighi devono risarcire i danni alla societ\u00e0, ai creditori sociali e ai soci eventualmente danneggiati. La seconda categoria di soci \u00e8 data dagli accomandanti, i quali rispondono nei limiti del conferimento e non possono amministrare la societ\u00e0.\nNella SAPA la qualit\u00e0 di socio accomandatario e di amministratore non sono separabili mentre nella societ\u00e0 in accomandita semplice il socio accomandatario non \u00e8 necessariamente amministratore; nella societ\u00e0 in accomandita semplice risponde solidalmente ed illimitatamente con gli accomandatari per le obbligazioni sociali, ma non \u00e8 di diritto amministratore.\nNettamente diversa la responsabilit\u00e0 del socio accomandatario della Societ\u00e0 in accomandita per azioni che risponde per il periodo in cui mantiene l'ufficio di amministratore.\nAlla Societ\u00e0 in accomandita per azioni si applicano le norme relative alla Societ\u00e0 per azioni (costituzione, conferimento ecc.), ma in pi\u00f9:\nLa connessione tra la qualit\u00e0 di socio accomandatario e quella di amministratore rappresenta il pregio ed il limite di questa societ\u00e0:\nVa detto tuttavia che questa tipologia di societ\u00e0 ha trovato ben scarsa diffusione, rimanendo confinata all'utilizzo di \"cassaforte di famiglia\" per impedire scalate azionarie da parte di terzi.\nAmministrazione.\nTutti i soci accomandatari sono, di diritto, membri dell'organo amministrativo della societ\u00e0.\nSi applicano le norme della societ\u00e0 per azioni. Tuttavia, con riferimento alla riforma del diritto societario si ritiene che risulti precluso il sistema monistico (ne consegue l'impossibilit\u00e0 che 1/3 degli amministratori risultino indipendenti rispetto alla compagine sociale), ma non quello dualistico (essendo in tale ipotesi il numero minimo di accomandatari-consiglieri di gestione necessariamente pari a due).\nLa revoca degli amministratori deve essere deliberata con le maggioranza prescritte per le deliberazioni dell'assemblea straordinaria delle s.p.a.\nAssemblea.\nIl funzionamento \u00e8 pressoch\u00e9 identico a quello di una Societ\u00e0 per azioni. \u00c8 costituita da tutti i soci e le maggioranze si formano con riferimento alle porzioni del capitale possedute da ciascuno di essi, indipendentemente che si tratti di accomandante o accomandatario. Inoltre:\nI soci accomandatari non hanno diritto di voto per le azioni di cui sono titolari, nelle deliberazioni dell'assemblea relative alla nomina ed alla revoca dei sindaci e all'esercizio dell'azione di responsabilit\u00e0 nei loro confronti (a garanzia dell'indipendenza dell'organo di controllo). Se la societ\u00e0 \u00e8 quotata ed \u00e8 soggetta a revisione contabile obbligatoria, il divieto di voto dei soci accomandatari \u00e8 esteso anche al conferimento ed alla revoca dell'incarico alla societ\u00e0 di revisione (ART. 159 TUF).\nModifiche statutarie.\nSi fa riferimento alle norme della societ\u00e0 per azioni. Per le modifiche dell'atto costitutivo tuttavia \u00e8 richiesta non solo l'approvazione dell'assemblea straordinaria dei soci ma anche il consenso di tutti i soci accomandatari.\nScioglimento.\nLa Societ\u00e0 in accomandita per azioni si pu\u00f2 sciogliere, oltre che per le cause previste per le S.p.a., anche per la cessazione dall'ufficio di tutti gli amministratori, se entro sei mesi non si \u00e8 provveduto alla loro sostituzione. In questo periodo il collegio sindacale o il consiglio di sorveglianza nomina un amministratore provvisorio per il compimento degli atti di ordinaria amministrazione che non assume la qualit\u00e0 di accomandatario.\nDivieto d'immistione.\nL'amministrazione della societ\u00e0 compete esclusivamente ai soci accomandatari. Qualsiasi atto dei soci accomandanti fa perdere il beneficio della responsabilit\u00e0 limitata per tutte le obbligazioni sociali.\nIl giudice ha il potere di rilevare d'ufficio la reale natura del rapporto sottostante fra soci accomandanti e accomandatari, disapplicando i patti statutari a favore della tipologia di societ\u00e0 di capitali maggiormente conforme a quella realmente sussistente fra i soggetti che partecipano al versamento liquido del capitale sociale.\nLa legge non prevede un termine di prescrizione intercorrente fra la data di violazione della natura e dei regolamenti societari e la data di avvio di un recupero coattivo del credito. Quest'ultimo pu\u00f2 essere vantato e fatto valere da terzi detentori di diritti o interessi legittimi nei confronti dei soci accomandatari e dei soci accomandanti ad essi assimilati \"de iure\" e \"de facto\" in sede giudiziale.\nLa casistica dei fatti qualificati come ingerenza indebita dei soci accomandanti \u00e8 potenzialmente molto ampia, potendo includere anche l'emissione di assegni a nome di una sas da parte di persone prive della relativa delega di cassa.\nL'ampia discrezionalit\u00e0 dei giudici nell'apprezzamento dei casi di ingerenza e l'assenza di limiti temporali che rendano il fatto non pi\u00f9 produttivo di effetti giuridici hanno contribuito alla scarsa diffusione di tale tipologia di societ\u00e0 di capitali all'interno del panorama imprenditoriale italiano.\nSimmetricamente, l'assenza di casi nel mondo imprenditoriale e nella giurisprudenza di merito hanno contribuito a non determinare i limiti della portata di una norma molto generale e discrezionale, quale \u00e8 l'art. 2320 del codice civile."}
{"id": "429302", "revid": "124380157", "url": "https://it.wikipedia.org/wiki?curid=429302", "title": "Grenchen", "text": "Grenchen (toponimo tedesco; in francese: Granges) \u00e8 un comune svizzero di 17\u00a0372 abitanti del Canton Soletta, nel distretto di Lebern del quale \u00e8 capoluogo; ha lo status di citt\u00e0 ed \u00e8 il secondo centro abitato per popolazione del cantone.\nGeografia fisica.\nSituata fra Bienne e Soletta, sorge tra il Massiccio del Giura e il fiume Aar, a un'altitudine di 451 m s.l.m. Il territorio comunale ha il suo punto a maggior altitudine 1\u00a0348 m s.l.m (monte Oberer Grenchenberg), mentre il punto pi\u00f9 basso \u00e8 la localit\u00e0 Witi nella piana dell'Aar, a 430 m s.l.m.\nStoria.\nIl nome della citt\u00e0 \u00e8 attestato per la prima volta nel 1131 nella forma \"Granechum\". Nel 1851 fu introdotta l'industria dell'orologeria e la popolazione aument\u00f2 rapidamente.\nNegli anni 1830 la citt\u00e0, gi\u00e0 attiva nell'elaborazione del pensiero politico radicale, accolse personalit\u00e0 del movimento in fuga, come il tedesco Karl Mathy e l'italiano Giuseppe Mazzini.\nCultura.\nA Grenchen ha sede il quotidiano \"Grenchner Tagblatt\".\nEconomia.\nL'economia di Grenchen \u00e8 fortemente incentrata sull'industria orologiera, in particolare con le societ\u00e0 ETA Manufacture Horlog\u00e8re (che produce per il gruppo Swatch), Eterna, Breitling, Fortis, ITS Time e Rodania. Vi anche la sua sede la ditta BMC che produce biciclette da corsa e componentistica.\nInfrastrutture e trasporti.\nLa citt\u00e0 ha due stazioni ferroviarie: Grenchen Nord, sulla linea Bienne-Moutier-Basilea, e Grenchen S\u00fcd, sulla linea Bienne-Soletta-Olten.\n\u00c8 presente anche un aeroporto, costruito nel 1931."}
{"id": "429306", "revid": "203463", "url": "https://it.wikipedia.org/wiki?curid=429306", "title": "Dialetto parmigiano", "text": "Il dialetto parmigiano, o parmense (nome nativo \"dial\u00e8tt pramzan\"), \u00e8 un dialetto della lingua emiliana parlato nella citt\u00e0 di Parma. Tale variet\u00e0 non \u00e8 per\u00f2 uniforme in tutto il territorio amministrativo che fa capo a Parma.\nDiffusione e varianti.\nIl dialetto parmigiano propriamente detto non si estende all'intera provincia di Parma, in quanto divergenze emergono tra Parma e alcune particolari aree del territorio. Gi\u00e0 nel 1853 Bernardino Biondelli in \"Saggio sui dialetti gallo italici\" distingueva infatti tra il dialetto parmigiano vero e proprio e un pi\u00f9 ampio gruppo dialettale che da esso prende il nome: il \"gruppo Parmigiano\" costituito dal parmigiano, dal borgotarese, dal piacentino, dal bobbiese, dal pavese, dal bronese e dal tortonese.\nIn particolare, nel Parmense sono tre le aree che si distinguono in base alle caratteristiche dei propri dialetti:\nLe variazioni nel dialetto sono riscontrabili, oltre che in alcuni termini, soprattutto nella fonetica e nella morfologia. Il dialetto che non \u00e8 proprio della citt\u00e0 di Parma, \u00e8 identificato dai suoi abitanti come \"\"arioso\" o \"parmense\". Al giorno d'oggi il dialetto cittadino si \u00e8 profondamente mescolato con quello cosiddetto \"arioso\"\" del contado e solo pochi studiosi del dialetto conservano la parlata originaria.\nIl parmense occidentale.\nI dialetti della parte occidentale del Parmense presentano alcuni tratti fonetici che li distinguono dal resto della provincia e li avvicinano alle variet\u00e0 piacentine. All'interno del continuum dialettale emiliano-romagnolo il fiume Taro rappresenta infatti un confine netto, ad est del quale generalmente si estinguono le vocali turbate \"\u00f6\" (\u00f8) ed \"\u00fc\" (y) caratteristiche delle lingue lombarda e piemontese. Radicate per lo pi\u00f9 nelle varianti comprese appunto fra Taro e Scrivia (provincia di Alessandria), includendo talvolta la Bassa parmense, possono avere diverse origini ad un confronto con il latino.\nIn alcuni casi derivano entrambe da un'evoluzione della u lunga latina in sillaba chiusa: \"g\u00fcst\" e \"s\u00f6t\" si contrappongono a \"gust\" e \"sot\" oltre il Taro. In parole come \"f\u00f6ra\" e \"f\u00f6g\", la \"\u00f6\" \u00e8 il risultato di una trasformazione della o breve latina in sillaba aperta, che nel resto delle variet\u00e0 emiliane estese da Parma in poi d\u00e0 invece \"fora\" e \"fog\". La u lunga latina in sillaba aperta d\u00e0 esito in \"\u00fc\": \"b\u00fc\u1e61\" e \"m\u00fcr\" si oppongono alle forme \"bu\u1e61\" e \"mur\" presenti in quasi tutta l'area linguistica emiliano-romagnola che va dal Taro a Senigallia (provincia di Ancona), fatta eccezione per parte della zona appenninica, la Bassa reggiana ed il Mantovano. La o lunga e la u breve latina in sillaba chiusa si riflettono in \"u\" sulla sponda occidentale del fiume e in \"o\" su quella orientale , per cui ancora a Fidenza si hanno \"musca\" e \"pus\", ma \"m\u00f2sca\" e \"pos\" a Parma. Le stesse vocali in sillaba chiusa portano a \"fiur\" e \"ura\" contro \"fi\u00f3r\" e \"\u00f3ra\" a Parma.\nAncora, fino al Taro sopravvive la vocale \"\u00eb\", una \"e\" semimuta (\u0259) attestata anche in piemontese: \"fr\u00ebd\" e \"p\u00ebs\" diversamente dal parmigiano \"fr\u00e8d\" e \"p\u00e8s\".\nAltra peculiarit\u00e0 condivisa con il piacentino \u00e8 l'articolazione uvulare della \"r\" (). Il fenomeno \u00e8 stato osservato in Valle d'Aosta, in alcune vallate del Piemonte occidentale e in una piccola area compresa appunto tra il settore occidentale del Parmense e la provincia di Alessandria.\nSebbene nelle variet\u00e0 del gruppo linguistico gallo-italico vi sia la tendenza all'apocope (troncamento) delle vocali finali diverse da \"a\", nel territorio in oggetto, come nel Piacentino, sono presenti alcuni casi di desinenze in \"\u2013u\": \"diu\", \"\u1e61iu\", \"orbu\".\nInfine, ad ovest di Parma e del Taro si affievolisce notevolmente l'ancor presente fenomeno, tipicamente emiliano, della sincope delle vocali non accentate (specialmente \"e\").\nIl parmense della Bassa.\nParlato nella zona rivierasca parmense, intorno a Sissa, \u00e8 strettamente legato sotto il profilo fonologico alle parlate casalasche, ancora di tipo emiliano, dell'opposta sponda cremonese. Ci\u00f2 in virt\u00f9 dei rapporti storicamente intercorsi con i comuni di Torricella del Pizzo, Gussola e Casalmaggiore. Come le variet\u00e0 piacentine, quella fidentina e casalasca ha mantenuto le vocali turbate \"\u00f6\" (\u00f8) ed \"\u00fc\" (y) proprie della lingua lombarda. Pur appartenendo al ramo occidentale della lingua emiliana, ha conosciuto evoluzioni fonetiche tipiche del ramo centrale (verosimilmente per influsso casalasco o del vicino reggiano). Si caratterizza per:\nIn comune con il solo casalasco ha:\nI punti in comune con il parmigiano urbano sono soprattutto di carattere morfologico e lessicale; l'arco intonativo, soprattutto interrogativo, \u00e8 tipicamente parmigiano sebbene manchi della caratteristica pronuncia \u201cstrascicata\u201d.\nL' Appennino.\nDa un punto di vista linguistico la zona montuosa del Parmense non \u00e8 omogenea rispetto a Parma e alle fasce di collina e pianura della provincia. Dialetti di transizione sono infatti presenti nell'Appennino, il cui crinale non sempre funge da confine tra il continuum dialettale emiliano e il ligure. Ci\u00f2 si manifesta soprattutto ad ovest del fiume Taro, con particolare evidenza nei dintorni di Bedonia, gi\u00e0 compresa nell'area linguistica ligure, mentre Borgotaro fu territorio ligure tra i secoli XIII e XVI e ligure resta per quanto riguarda gli aspetti linguistici.\nDiverse peculiarit\u00e0 fanno propendere per l'appartenenza all'area linguistica ligure dell'alta Val di Taro e dei territori limitrofi. Esse possono essere di tipo\nma anche\nEsempi di dialetto parmigiano.\nLa parabula del fi\u00f6 trasun.\nUn \u00f2m gh'av\u00ec du fi\u00f6.\nE 'l p\u00f9 z\u00f3ven 'd lur el dz\u00ecss a s\u00f2 p\u00e4der: \u201cP\u00e4p\u00e0, d\u00e4m la p\u00e4rta che 'm v\u00e8n!\u201d. E 'l p\u00e4der al ghe sp\u00e4rt\u00ec la roba 'd lur.\nPoch gi\u00f3ren d\u00f2p, el p\u00f9 z\u00f3ven al f\u00e8 fag\u00f2t e 'l 's t\u00f2s su e l'and\u00ec int un pa\u00e8is lunt\u00e4n, dova el cunsum\u00ec tut col che 'l gh'\u00e4va in bagordi.\nE dop 'ch l'av\u00ec d\u00e4 f\u00e8in a tut, a vens una gran carestia in col pa\u00e8is, e l\u00f9 el cminz\u00ec a trov\u00e4rs in bsogn.\nE 'l 's n'and\u00ec e 'l 's miss a servir u zitadein 'd col sit, ch'al la mand\u00ec int 'na s\u00f2 possi\u00f9n a f\u00e4r pascl\u00e4r i goz\u00e8in.\nE l'ar\u00e8 'v\u00f9 v\u00f6ja 'd limpirs la p\u00e4nza dil gi\u00e4ndi 'ch magn\u00e4va i anim\u00e4i: e niss\u00f3n gh'in d\u00e4va.\nTorn\u00e4 in se stess, el dziss: \"Quant servitur in c\u00e4 'd m\u00e8 p\u00e4der 's buten adree al p\u00e4n e m\u00ec a son ch\u00ec ch'a m\u00f6r 'd fam!\nA m'\u00e4lvar\u00f2 su e andar\u00f2 da m\u00e8 p\u00e4der e a 'gh dir\u00f2: \"P\u00e4p\u00e0, a i h\u00f2 fat pc\u00e4 contra 'l zel e contra 'd vu;\nA 'n son pu degn d'esser ciam\u00e4 voster fi\u00f6l. tol\u00ecm per v\u00f3n di voster servitur\".\nE tolends su al vens da s\u00f2 p\u00e4der. Mentr l'era 'ncora lont\u00e4n, s\u00f2 p\u00e4der el l'ha vist, e al 's moss a compassion, e corendgh incontra el 's gh' but\u00ec con i brazz al col, e 'l la bas\u00ec.\nEl fi\u00f6l el ghe diss: \"P\u00e4p\u00e0, a i h\u00f2 ofeis al zel, e a v'h\u00f2 ofeis vu. A 'n son pu degn d'esser ciam\u00e4 voster fi\u00f6l\"\nAlura 'l p\u00e4der al dziss ai s\u00f2 servitur: \"Port\u00e4 ch\u00ec subit el pu bel vistii, e vist\u00ecl, e mt\u00ecgh l'anel in did e i sc\u00e4rp ai pee!\"\nE condus\u00ec ch\u00ec al vitel pu grass, e amazz\u00e4l, e magn\u00e4ma 'legrament.\nPerch\u00e9 'st m\u00e8 fi\u00f6l era mort e l'\u00e8 arsussit\u00e4; l'era pers, e 'l s'\u00e8 trov\u00e4\". E i 's missen a magn\u00e4r alegrament.\nA gh'era 'm\u00f2 al s\u00f2 fi\u00f6l pu grand, int i c\u00e4mp e int el torn\u00e4r, qu\u00e4nd el fu vsen a c\u00e0, al sint\u00ec a son\u00e4r e a cant\u00e4r.\nE 'l ciam\u00ec v\u00f3n di servitur e 'l ghe dimand\u00ec coss'era chil cosi.\nEl servitur al 'gh rispond\u00ec: \"Voster fradel l'\u00e8 torn\u00e4 a c\u00e4, e voster p\u00e4der l'ha fat mazz\u00e4r al vitel ingrass\u00e4, perch\u00e9 l'\u00e8 torn\u00e4 san e s\u00e4lv\".\nAlura a 'gh vens la stizza e 'l ne vreva pu intr\u00e4r in c\u00e4; donca s\u00f2 p\u00e4der, 'gnend fora lu, al la cminz\u00ec a perg\u00e4r.\nMa lu, per risposta, al gh' dziss a s\u00f2 p\u00e4der: \"Guard\u00e4: l'\u00e8 tant \u00e4gn ch'a 'v serv, senza m\u00e4i dsobdirv, e vu a 'n m'hii m\u00e4i don\u00e4 un cravet da goder con i m\u00e8 amigh;\nE dop che 'st \u00e4ter voster fi\u00f6l, ch'a consum\u00e4 tut al s\u00f2 con dil doni 'd mond, l'\u00e8 torn\u00e4 a c\u00e4, a j'avii mazz\u00e4 per lu al vitel ingrass\u00e4!\"\nMa lu al gh' rispos: \"Fi\u00f6l m\u00e8, ti t'\u00e8 semper st\u00e4 megh, e tut col ch'i h\u00f2 l'\u00e8 t\u00f2;\nMa bisogn\u00e4va magn\u00e4r alegrament, perch\u00e9 'st t\u00f2 fradel era mort e l'\u00e8 arsussit\u00e4, l'era pers e 'l s'\u00e8 trov\u00e4\".\nUna nuvela del Bucasc.\nDialetto di Busseto.\nDigh donca ch'int i prim teimp del re 'd Cipri, dop al conquist fat dla Tera Santa 'd Gotifr\u00e8 'd B\u00fcglion, acad\u00ec che 'na bela dona 'd Guascogna, in pelegrinagg l'\u00e8 andada al Sepolcher e, tornand, in Cipri arivada, da qualch omen sceleraa vilanameint la f\u00fc oltragiada. E 'd cost l\u00ea, senza 'na consolazion doleindes, la pens\u00ec d'andarsen a ricorer al re; ma 'gh f\u00fc dit da qual d'on che la fadiga l\u00e0 la perdrev, per cost che l'era 'd vita s\u00ec rim\u00f6ssa e ad s\u00ec poch bein che, non sol al ne vendicava miga con gi\u00fcstizia i afront fat ai ater, anzi a bota, con 'na vit\u00fcperevola vilt\u00e0, al n'in perdonava fat a l\u00fc; tant che chi gh'avan dl'odi con qual d'on, i se sfogavan fandegh a l\u00fc onta e vergogna. 'Sta coss senteind la dona, desprada dla vend\u00f6ta, per consolars dla s\u00f2 rabia, la 's propos 'd borir la miseria dal re. E la s'and\u00ec pianzend da l\u00fc e l'ha dit: \"Siur m\u00ec, m\u00ec a 'n veign a la tov preseinza par la vend\u00f6ta ch'am s' dev dl'ofes ch'm'\u00e8 st\u00e2 fat; at preigh che t\u00ec at m'insign, in sodisfaciment, cm\u00e8 at soport gl'ins\u00fclt che s\u00f4 ch'i t'ein fat, perch\u00e9, imparand da t\u00ec, m\u00ec possa pazieintemeint la m\u00ec soport\u00e0; la qual, Dio al sa, se m\u00ec far la podiss, vlonter at la donarev, post che acs\u00ec bon portador at n'in s\u00ea\".\nAl re, fina alor staa tard e cola pegor adoss, quas al se desdiss dal son, l'ha cominci\u00e2 da l'ins\u00fclt fat a 'sta dona, vendicada agrameint, a dvint\u00e0 rigidissom persec\u00fctor d'ognon che contr l'onor dla s\u00f2 corona qualcos cometeva da col giorn inanz.\nGiovanni Papanti, \"Parlari Italiani in Certaldo\", 1875, pag. 342\nDialetto di Lugagnano (Monchio delle Corti).\n\u00c4 digh donca, che int i temp der prim re 'd Cipri, dop er conquist fat dla Tera Santa da Gottofr\u00e8 di Buglione, \u00e4 sucess che 'na gentil dona ed Guascogna l'and\u00e9 'n pelegrinagg al Sepolcr e, 'nt l'artornar de 'd l\u00e0, ariv\u00e2 en Cipri, da di scelerat d'omi la fu vilanament oltragi\u00e2; e, dolendes ed cla cosa l\u00ec sensa ensuna consolasion, la pens\u00e9 d'andar a reclamar dau re. Ma \u00e4gh fu dit da quarch d'un ch'l'ar\u00e9 but\u00e2 er fiad ar vent, perch\u00e9 l\u00f9 l'era un om ritentiv e bon da gnent, e che 'nvece 'd vendic\u00e0 con giustisia li ofes fat ai \u00e4tr, l'en soportava con gran vilt\u00e0 un'enfinit\u00e0 ch'i 'gh favon a l\u00f9. Tant che tut coi ch'aven quarc\u00f2 con l\u00f9, i 's vendicavan a f\u00e0gh di despet o del vergogn. La dona, sentend cs\u00ec, desprada d'aver vendeta, pr'una sodisfasion dla s\u00f3 malcontentessa la 's mis en testa ed vrer zizzoiar la miseria ed cal re. E l'and\u00e9 da l\u00f9 piangend, e la 'gh diss: \"Er m\u00e8 sior, m\u00e9 'n vegn a la t\u00f3 presensia pr'atend vendeta dl'angiuria ch'm'\u00e8 st\u00e2 fat, ma en sodisfasion ed cola, \u00e4t pregh che 't m'ansegn cm\u00e9 't f\u00ea a sofri coli che sent ch'i 't fan. Perch\u00e9, emparand da t\u00e9, 'm possa tor en pasa la mia; j'o sa Iddio, se podessa f\u00e0, vlontera \u00e4t dar\u00ea 'n so gnan m\u00e9 cosa, ma \u00e4 so che 't s\u00ee tant un bon portador\".\nO re, che fin alora l'era st\u00e2 'nfingard, cm\u00e9 s'o 's fussa sdorm\u00ee su 'nt l'at, cmensand da l'angiuria fat a 'sta dona, ch'o la vendich\u00e9 asprament, o dvent\u00e9 persecutor rigidissim ed tut coi ch'i essen comiss quarc\u00f2 contr'a l'onor dla s\u00f2 corona.\nibidem, pag. 343-344\nDialetto di Parma.\nA digh donca che int i temp del prim re 'd Cipro, dop l'aquist dla Tera S\u00e4nta fat da Gotifr\u00e8 'd Buglion, a sucess che 'na gentildona 'd Guascogna l'and\u00ec in pelegrinagg al Sepolcher e, torn\u00e4nd indr\u00ea, la fu insult\u00e4da malament da di omi sceler\u00e4. E l\u00ea, lament\u00e4ndsen senza nsuna consolazion, la pens\u00ec d'and\u00e4r a ricorer al re; ma 'gh fu dit ch'la gh'armetr\u00e8 la fadiga, perch\u00e9 l\u00f9 l'era 'd vita cs\u00ec grama e cs\u00ec poch ad bon, che putost che vendic\u00e4rs ad i \u00e4ter insult con giustizia, anzi 'l n'in sostgniva un'infinit\u00e4 fat a l\u00f9 con 'na vilt\u00e4 vergogn\u00f6sa, t\u00e4nt che chiunque gh'aviss un qualch dispiaseir al la sfog\u00e4va f\u00e4ndegh un qu\u00e4lch insult o vergogna. Quand la sint\u00ec cs\u00ec 'sta dona, despr\u00e4da 'd vendic\u00e4res, pr'una qu\u00e4lca consolazion dal s\u00f2 disgut, la 's miss in meinta 'd vrer svergogn\u00e4r la miseria 'd col re l\u00ec. E and\u00e4nd pianzend dav\u00e4nti a l\u00f9, la 'gh dsiss: \"C\u00e4ra 'l m\u00e8 sior, m\u00ec an vegn miga in preseinza sova per la vendeta che m\u00ec poss aspt\u00e4r dl'insult che m'\u00e8 st\u00e4 fat; ma per sodisf\u00e4rla, 'l preigh ch'al m'insigna cm\u00e8 'l fa a sofrir coli ch'a j'ho sint\u00ee a dir ch'i 'gh fan, perch\u00e9 m\u00ec, impar\u00e4nd da l\u00f9, a possa soport\u00e4r la meia pazientement; e 'l Sgn\u00f6r al sa che se m\u00ec 'l podiss f\u00e4r, agh la donar\u00e8 vlontera, perch\u00e9 l\u00f9 l'\u00e8 bon soportat\u00f6r\".\nAl re, che fin alora l'era st\u00e4 pigher e longh, cm\u00e8 s'al s'fuss dessd\u00e4 da dormir, cminzand da l'insult fat a 'sta dona, ch'al vindich\u00ec bein, al 'gn\u00ec f\u00f2 un persecut\u00f6r teribil ad tuti coli che, contra l'onor dla s\u00f2 corona, da ch\u00ec inanz i avissen comiss qualcosa.\nibidem, pag. 344\nDialetto di Zibello.\nDonca a digh che ind i temp dal prim re 'd Cipar, dop al conquist fat dla Tera Santa da Gofred ad Buglion, \u00e8 gn\u00fc che 'na gentildona 'd Guascogna in pelegrinagg l'\u00e8 andada al Sepolcar; intant che la tornava dadl\u00e0 cm\u00e8 la fu arivada in Cipar, da sert oman birbant l'\u00e8 stada vilanament minciunada. E par cost, sensa ans\u00f6na consolazion, l'ha pens\u00e2 d'and\u00e4r a lament\u00e4ras dal re. Ma da sert \u00e4tar a gh'\u00e8 st\u00e4 det ch'a 's perdr\u00e9 la fadiga, parch\u00e8 l'era un p\u00f4 mincion, che miga solament coli di \u00e4tar ingi\u00fcri a glia vindicass, ansi al sostneva con gran vilt\u00e0 coli ch'i 'gh f\u00e4van a l\u00fc; e intant che qual d'on a gh'\u00e4va qu\u00e4lch dispiaser, l\u00fc al sa sfogava cm'al f\u00e4ragh qu\u00e4lca balossada, op\u00fcr cm'al svergogn\u00e4ral. La dona, sentend stel cosi, desprada 'd la vendeta, par consol\u00e4ras dla s\u00f2 noia la s'\u00e8 missa in menta 'd minciun\u00e4r col re; l'\u00e8 andada pianzend dedn\u00e4ns a l\u00fc e l'ha det: \"C\u00e4ra 'l m\u00e8 sior, m\u00e9 an vegn miga dedn\u00e4ns a t\u00e9 par essar sudisf\u00e4ta 'd l'ingi\u00fcria ch'i m'han fat, ma par f\u00e4ram pag\u00e4r cola, at pregh ch'at m'insegn cm'at f\u00ea a sofrir coli che m\u00e9 a s\u00f4 ch'i 't fan, parch\u00e8, impar\u00e4nd da t\u00e9, m\u00e9 a possa con paziensa soport\u00e4r la mea; che Dio al sa che, se m\u00e9 a podess, vlontera a t'admandariss, parch\u00e8 at ja s\u00ea soport\u00e4r acs\u00ec ben\".\nAl re, ch'l'era st\u00e4 fen alora pigar, cm\u00e9 sa 'l sa svegli\u00e4ss da la son, cmins\u00e4nd da l'ingi\u00fcria f\u00e4ta a 'sta dona, ch'l'ha vindic\u00e2 ass\u00ea, l'\u00e8 dvint\u00e2 rigorosissim par t\u00fct coi che cometessar qu\u00e4lca cosa contra l'onor del s\u00f2 regn dop cla cosa l\u00ec.\nibidem, pag. 345-346"}
{"id": "429308", "revid": "1632387", "url": "https://it.wikipedia.org/wiki?curid=429308", "title": "Enzo Maresca", "text": "Biografia.\nSposato con Maria Jesus Pariente, ha tre figli.\nCaratteristiche tecniche.\nGiocatore.\nPoteva giocare in tutti i ruoli del centrocampo, con particolare preferenza per quello di regista con caratteristiche offensive. Era dotato di personalit\u00e0, tecnica e visione di gioco.\nEmiliano Mondonico, suo allenatore alla Fiorentina nella stagione 2004-2005, lo defin\u00ec \u00abun centrocampista di movimento con ottima tecnica e dotato di grande capacit\u00e0 tattica. Fa della consistenza fisica e del girovagare per il campo due delle caratteristiche principali. Sicuramente stiamo parlando di un giocatore completo perch\u00e9 \u00e8 in grado di garantire un ottimo apporto in entrambe le fasi, specie in quella offensiva, essendo bravissimo nello scegliere i tempi di inserimento\u00bb.\nCarriera.\nGiocatore.\nClub.\nGli inizi.\nCresciuto nelle giovanili del Milan prima e in quelle del Cagliari poi, nell'estate 1998 lascia l'Italia e si trasferisce agli inglesi del West Bromwich Albion, squadra militante in Premier League. Con la formazione delle Midlands Occidentali disputa un campionato e mezzo, inizialmente come riserva e poi, nella sua seconda stagione, da titolare; totalizza 47 presenze e 5 gol e diventa uno dei beniamini della tifoseria. Nel gennaio 2000, a 19 anni, torna in Italia, acquistato dalla per 10 miliardi di lire; con i bianconeri esordisce in Serie A il 12 marzo 2000, nella vittoria per 2-0 sul campo del , e rimane la sua unica apparizione stagionale.\nLe esperienze emiliane, Juventus e Fiorentina.\nNell'ottobre 2000 viene ceduto in prestito al Bologna, con cui disputa 23 partite; la stagione \u00e8 negativa, anche a causa di problemi con l'allenatore Francesco Guidolin e i compagni di squadra.\nLa stagione successiva torna alla Juventus, ma \u00e8 poco impiegato totalizzando solo 16 presenze in campionato pi\u00f9 altre 12 partite tra Coppa Italia e Champions League: il 24 febbraio 2002 riesce comunque a segnare il suo primo gol in Serie A, quello del decisivo 2-2 contro il , una rete peraltro rimasta nella storia del derby della Mole per l'irriverente esultanza-sfott\u00f2 rivolta ai concittadini granata. L'anno seguente \u00e8 ceduto in compartecipazione al dove, nonostante la retrocessione degli emiliani, si fa notare con 9 reti in 31 partite.\nRiscattato dalla Juventus, \u00e8 impiegato con maggior regolarit\u00e0 da Marcello Lippi nella stagione 2003-2004: 29 presenze e 4 gol tra Serie A, Coppa Italia e Champions League. A fine stagione \u00e8 messo sul mercato per contrasti sul rinnovo del contratto, quindi si trasferisce in compropriet\u00e0 alla Fiorentina, neopromossa in Serie A. Con i \"viola\" disputa 25 partite di campionato con 5 reti, senza convincere. A fine stagione, insieme al compagno di squadra Fabrizio Miccoli, \u00e8 riscattato alle buste dalla Juventus.\nLe stagioni in Spagna e Grecia.\nNon rientrando nei piani tecnici del nuovo allenatore Fabio Capello, nell'estate 2005 si trasferisce al Siviglia: pur condizionato da un infortunio al tendine d'Achille nella sua prima stagione, con il club andaluso vince due Coppe UEFA, una Supercoppa Europea, una Coppa di Spagna e una Supercoppa di Spagna. Nella Coppa UEFA 2005-2006 segna una doppietta nella finale vinta per 4-0 contro il Middlesbrough, venendo nominato miglior giocatore della partita. Con gli andalusi Enzo in quattro stagioni e 141 presenze segna 21 gol, ottenendo come miglior risultato il terzo posto nel campionato 2006-2007.\nDopo aver perso il posto da titolare nelle due ultime stagioni in Spagna, anche a causa di alcuni problemi fisici, l'11 luglio 2009 si trasferisce ai greci dell' per 5 milioni di euro. Vi disputa da titolare l'intera stagione 2009-2010, 24 presenze e 5 reti in campionato, e l'inizio dell'annata successiva, nella quale disputa le prime quattro partite (valide come turni preliminari dell'Europa League). Il 30 agosto 2010 decide di rescindere il contratto con la squadra del Pireo, rinunciando a due milioni di euro di ingaggio, a causa della mancanza di stimoli.\nDa ottobre 2010 si allena con la Primavera della Fiorentina, ma a dicembre 2010 \u00e8 ingaggiato dal club spagnolo del M\u00e1laga. Esordisce con la nuova maglia il 5 gennaio 2011 nella partita di Coppa del Re Malaga-Siviglia (0-3), subentrando ad Apo\u00f1o al 45'.\nA M\u00e1laga ha giocato 42 partite tra campionato e coppe, mettendo a segno 4 gol.\nIl ritorno in Italia con la Sampdoria.\nIl 30 agosto 2012 ritorna in Italia accasandosi alla Sampdoria. Fa il suo esordio il 2 settembre nella partita in casa vinta per 2-1 contro il Siena colpendo anche una traversa su calcio piazzato, e il 6 ottobre, nella sconfitta per 2-1 contro il ChievoVerona, realizza il primo gol in blucerchiato su calcio di punizione. Con l'arrivo del nuovo allenatore, Delio Rossi, perde il posto da titolare a beneficio di Nenad Krsticic; termina la stagione in blucerchiato con 16 presenze e 3 gol.\nPur rimanendo sotto contratto con la Sampdoria, nella stagione 2013-2014 \u00e8 inizialmente messo fuori squadra insieme a Simon Poulsen; il successivo 1\u00ba ottobre \u00e8 reintegrato in rosa.\nIl 23 novembre, con l'arrivo di Sini\u0161a Mihajlovi\u0107, \u00e8 inserito nella lista dei convocati della prima squadra per l'incontro di campionato Sampdoria-Lazio (1-1) e subentra al 93' ad Angelo Palombo.\nPalermo.\nIl 15 gennaio 2014 viene acquistato a titolo definitivo dal Palermo, su espressa richiesta del tecnico Giuseppe Iachini. Esordisce alla prima partita utile, giocando titolare in Palermo- (0-0) della prima giornata di ritorno. Il 3 maggio 2014, dopo la vittoria contro il Novara per 1-0 in trasferta, ottiene la promozione in Serie A \u2013 con annessa vittoria del campionato\u00a0\u2013 con cinque giornate d'anticipo. Chiude la stagione con 13 presenze in campionato.\nIl 15 settembre 2014 \u00e8 stato operato a causa di un'appendicite acuta, tornando in campo in Juventus-Palermo (2-0) da subentrato.\nIl 3 dicembre 2015 viene messo fuori rosa, insieme a Luca Rigoni e Fabio Daprel\u00e0, per alcune divergenze con il presidente Maurizio Zamparini a seguito della sconfitta casalinga 2-3 contro l' nel quarto turno di Coppa Italia. Il 12 gennaio 2016 il presidente Maurizio Zamparini lo reintegra con un comunicato ufficiale nella rosa siciliana. Il 15 maggio 2016 segna in Palermo - H. Verona 3-2 il suo primo gol (la rete del momentaneo 2-1) con la maglia rosanero all'ultima giornata di campionato contro il Verona, contribuendo, cos\u00ec, alla salvezza dei siciliani.\nVerona.\nIl 5 settembre 2016 viene ingaggiato, da svincolato, dal , con cui si lega fino al giugno seguente, scegliendo di indossare la maglia numero 16. Il 13 gennaio 2017, dopo aver collezionato nove presenze totali con la squadra veneta (8 in campionato e una in Coppa Italia), rescinde il contratto che lo legava agli \"Scaligeri\".\nIl 10 febbraio seguente, giorno del suo trentasettesimo compleanno, annuncia il ritiro dal calcio giocato tramite una lettera pubblicata sul suo profilo Instagram.\nNazionale.\nPur non avendo mai vestito la maglia della nazionale maggiore italiana, ha militato in tutte le rappresentative giovanili collezionando in totale 50 convocazioni, 45 presenze e 13 gol. \u00c8 stato capitano della nazionale Under-20, sotto la guida di Claudio Gentile.\nAllenatore.\nGli inizi.\nIl 1\u00ba giugno 2017 diventa il vice di Fulvio Fiorin dell' in Serie B in attesa di ottenere il patentino da allenatore. Il 13 giugno intanto inizia il corso a Coverciano da allenatore professionista categoria UEFA A che gli consente di essere allenatore in seconda in Serie A e B. Il 7 settembre supera con esito positivo l'esame di fine corso. Il 21 novembre a seguito di 4 sconfitte consecutive si dimette da vice tecnico dell'Ascoli.\nIl 28 dicembre 2017, dopo otto anni, torna al Siviglia come collaboratore di Vincenzo Montella. Nel maggio 2018 firma con il club londinese del West Ham, divenendo cos\u00ec allenatore in seconda di Manuel Pellegrini; nel dicembre 2019, dopo le dimissioni del primo allenatore Manuel Pellegrini, anche lui lascia il ruolo di vice del club londinese.\nIl 28 agosto 2020 viene ingaggiato dal Manchester City come allenatore della \"Elite Development Squad\", con cui vince la Premier League 2. \nParma.\nIl 27 maggio 2021 viene nominato nuovo tecnico , appena retrocesso in Serie B. Debutta il 15 agosto nella sconfitta per 1-3 contro il Lecce, gara valida per i trentaduesimi di Coppa Italia. Il 23 novembre successivo, dopo 13 giornate, viene esonerato, lasciando i \"ducali\" al quattordicesimo posto in classifica con 17 punti.\nStatistiche.\nPresenze e reti nei club.\n\"Statistiche aggiornate al 13 gennaio 2017.\"\nStatistiche da allenatore.\n\"Statistiche aggiornate al 21 novembre 2021.\""}
{"id": "429310", "revid": "767487", "url": "https://it.wikipedia.org/wiki?curid=429310", "title": "Fantomas minaccia il mondo", "text": "Fantomas minaccia il mondo (\"Fant\u00f4mas se d\u00e9cha\u00eene\") \u00e8 un film del 1965 diretto da Andr\u00e9 Hunebelle.\nSeguito di \"Fantomas 70\" (\"Fant\u00f4mas\", 1964), \u00e8 il secondo capitolo di una trilogia di film che Hunebelle dedic\u00f2 al personaggio di Fant\u00f4mas e che si conclude con \"Fantomas contro Scotland Yard\" (\"Fant\u00f4mas contre Scotland Yard\", 1967).\nTrama.\nMentre il commissario Juve viene insignito della legion d'onore per la lotta contro Fant\u00f4mas, ormai sparito nel nulla da un anno, questi si rif\u00e0 vivo e rapisce uno scienziato da un centro di ricerca. Il suo progetto criminale lo vede impegnato a recuperare le informazioni di due insigni scienziati francesi che stanno studiando la potenza delle \"onde telepatiche\". Rapito il primo, a Fantomas manca di rapire il professor Le Fevres, ma il giornalista Fandor, sempre alla caccia dello scoop su Fantomas, si sostituisce a lui causando gravi inconvenienti sia ai rapitori sia alla polizia francese la quale in incognito, cerca di sorvegliare Le Fevres.\nMentre Fandor, nei panni di Le Fevres, giunge a Roma per un congresso, il vero professore si mostra irritato da alcuni interventi goffi del suo alter ego durante un'intervista televisiva. Al convegno Fantomas mette in atto il suo piano di sequestro e, ignaro dell'inganno del giornalista ora alleato con il commissario Juve, indossa anche lui la maschera dello scienziato. Scaturisce cos\u00ec una buffa baraonda dove Fantomas fugge insieme a Helen, la fidanzata di Fandor, scambiandolo lei per il suo compagno, con il vero professore che arriva proprio sul pi\u00f9 bello e che viene tempestivamente rapito dagli uomini di Fantomas. Il commissario Juve viene arrestato e portato in manicomio.\nHelen viene ricattata da Fantomas, che ha sequestrato suo fratello adolescente ma ha lasciato lei libera. Il criminale organizza una festa in maschera per completare la serie sequestrando anche i suoi nemici giurati, Fandor e Juve. I protagonisti si ritrovano in un laboratorio segreto di Fantomas, dove lavorano gli scienziati sequestrati. Con l'aiuto di alcuni gadget del commissario e con gli scienziati stessi, riescono a capovolgere la situazione, avvalendosi anche di un'arma a onde telepatiche che funziona entro un raggio di 14 metri. Fantomas si vede costretto a fuggire, prima a piedi, sulle pendici di un vulcano, poi in macchina, con la Citro\u00ebn DS bianca. Fandor e Juve riescono a procurarsi una jeep per inseguirlo ma il criminale, in una scena epica, raggiunge la pista di un aeroporto e trasforma la propria auto in un piccolo velivolo, alzandosi in volo. I due inseguitori allora prendono in ostaggio il pilota di un aereo e lo costringono a decollare. Nei cieli alcuni disguidi fanno s\u00ec che il commissario apra il portellone dell'aereo e ne voli fuori. Fandor si lancia con il paracadute per trarlo in salvo mentre Fantomas dal cielo contempla divertito la scena.\nProduzione.\nPrima di scegliere il titolo originale francese \"Fant\u00f4mas se d\u00e9cha\u00eene (Fantomas si scatena)\", la produzione pensava di intitolarlo \"La Vengeance de Fant\u00f4mas (La vendetta di Fantomas)\" o \"Fant\u00f4mas revient (Fantomas ritorna)\". Inizialmente, Louis de Fun\u00e8s non doveva far parte del secondo \"Fantomas\". Infatti, dopo le riprese del primo \"Fantomas 70\", la sceneggiatura era stata scritta senza de Fun\u00e8s; tuttavia, tra le riprese del primo e del secondo \"Fantomas\", Louis de Fun\u00e8s era diventato una star con tre film di gran successo \u2013 \"Una ragazza a Saint-Tropez\" (7 milioni di entrate), \"Fantomas 70\" (4,5 milioni di entrate) e \"Colpo grosso ma non troppo\" (7 milioni di entrate). Andr\u00e9 Hunebelle e Jean Halain decisero quindi di riscrivere la sceneggiatura includendoci il Commissario Juve, cio\u00e8 de Fun\u00e8s.\nMax Douy, creatore e disegnatore dello stravagante covo del genio del male, sarebbe poi diventato il progettista di uno degli episodi di James Bond: \"Moonraker\" nel 1979. Durante le riprese di \"Fantomas minaccia il mondo\", in occasione del suo cinquantunesimo compleanno, de Fun\u00e8s ricevette un'attrezzatura completa da agente segreto. La prima centrale nucleare francese (\"Chinon A1\" commissionata nel 1963 e che ha prodotto energia elettrica fino al 1973), \u00e8 servita da sfondo alle malefatte di Fantomas. Parte di questo sito \u00e8 ora visitabile poich\u00e9 la centrale \u2013 soprannominata \"La Palla\" a causa dei reattori installati in una unit\u00e0 sferica in acciaio di 55\u00a0m di diametro\u00a0\u2013 dal 1986 ospita un museo dell'atomo di Chinon. \u00c8 all'interno di questa \"palla\" che il professor Marchand lavora nel film quando appare Fantomas. Altre scene sono state girate a Chinon, compresa quella in cui il criminale controlla un esercito di lavoranti impegnati nel suo covo segreto.\nLe scene di eruzioni vulcaniche del Vesuvio, presso il covo di Fantomas, sono estratte dal film documentario \"Les Rendez-vous du diable\" di Haroun Tazieff. Olivier de Fun\u00e8s, figlio del comico francese, appare per la prima volta sullo schermo in questo film, per poi prender parte ad altre cinque pellicole col padre, prima di diventare pilota di linea.\nRiprese.\nIl film \u00e8 stato girato nelle seguenti \"location\":\nAccoglienza.\nCritica.\nIl secondo dei tre film di \"Fantomas\" degli anni 1960 riunisce le star Louis de Fun\u00e8s e Jean Marais in quella che \u00e8 essenzialmente una parodia dei film di spionaggio, con Marais che interpreta sia il buono (Fandor) che il cattivo (Fantomas). Il figlio di de Fun\u00e8s, Olivier, fa il suo debutto sul grande schermo, recitando la parte del fratello minore di H\u00e9l\u00e8ne.\nCome negli altri due film della serie, \"Fantomas minaccia il mondo\" ha sicuramente diversi momenti brillanti, ma nel complesso sembra piuttosto piatto e insoddisfacente. Il regista Andr\u00e9 Hunebelle aveva quasi settant'anni quando gir\u00f2 questo film e ci\u00f2 appare molto evidente nella mancanza di concentrazione scenica e di energia. \"Ci\u00f2 che salva il film e lo ha trasformato in un \"cult movie\", \u00e8 la qualit\u00e0 delle prestazioni dei due attori principali e l'atmosfera visiva del film, che deriva principalmente dalla progettazione sfrontatamente kitsch del set. Questo ricompensa la direzione poco brillante, la trama faticosa (che deve pi\u00f9 a Tintin di Herg\u00e9 che ai romanzi originali di Fant\u00f4mas) e le scene d'azione noiose.\"\n\u00c8 un peccato che nessuno dei tre film riesca veramente a sfruttare appieno il potenziale del personaggio di Fantomas redivivo. La prestazione di Jean Marais quale arcicriminale dalla pelle verde \u00e8 cupa e agghiacciante, ma rivela una sottile umanit\u00e0 non presente nei film originali (1913) di Louis Feuillade. Purtroppo, tutto ci\u00f2 \u00e8 quasi totalmente eclissato dall'avvolgente personaggio comico di Louis de Fun\u00e8s, che domina la scena. Il film \u00e8 giocato principalmente su risate a buon mercato, e si pu\u00f2 facilmente capire la frustrazione di Marais nell'impresa."}
{"id": "429311", "revid": "3831", "url": "https://it.wikipedia.org/wiki?curid=429311", "title": "Hugo Ko\u0142\u0142antaj", "text": ""}
{"id": "429314", "revid": "111373", "url": "https://it.wikipedia.org/wiki?curid=429314", "title": "Selzach", "text": "Selzach (toponimo tedesco) \u00e8 un comune svizzero di 3\u00a0301 abitanti del Canton Soletta, nel distretto di Lebern.\nInfrastrutture e trasporti.\nSelzach \u00e8 servita dall'omonima stazione sulla ferrovia Losanna-Olten."}
{"id": "429315", "revid": "767487", "url": "https://it.wikipedia.org/wiki?curid=429315", "title": "Fant\u00f4mas (film 1947)", "text": "Fant\u00f4mas \u00e8 un film del 1947 diretto da Jean Sacha.\nTrama.\nDopo una lunga assenza, Fant\u00f4mas riappare: il grande criminale vuole impedire che la figlia H\u00e9l\u00e8ne si sposi con il giornalista Fandor. Per ostacolare le nozze, uccide il sindaco che avrebbe dovuto celebrare la cerimonia. Poi lancia una sfida al Ministro degli Interni: esige un miliardo di franchi, altrimenti un milione di parigini moriranno.\nProduzione.\nIl film fu prodotto dalla Latino Consortium Cin\u00e9ma.\nDistribuzione.\nDistribuito dalla Cin\u00e9 S\u00e9lection, usc\u00ec nelle sale cinematografiche francesi il 18 settembre 1947."}
{"id": "429321", "revid": "287204", "url": "https://it.wikipedia.org/wiki?curid=429321", "title": "Hermann Schwarz", "text": "Biografia.\nSchwarz fu inizialmente studente di chimica a Berlino, e successivamente avvicinato alla matematica da Kummer e Weierstrass. Fu quindi professore a Halle tra il 1867 e il 1869. Quindi si spost\u00f2 a Zurigo, nel 1875 a Gottinga e finalmente a Berlino nel 1892. \nLa sua ricerca ha riguardato l'analisi funzionale, la geometria differenziale ed il calcolo delle variazioni. Tra i suoi lavori troviamo \"Bestimmung einer speziellen Minimalfl\u00e4che\" (1871) e \"Gesammelte mathematische Abhandlungen\" (1890). Furono suoi studenti Lipot Fejer, Paul Koebe e Ernst Zermelo.\nTeoremi.\nIl nome di Schwarz (da non confondere con Schwartz, matematico francese) compare in numerosi risultati. Tra questi la disuguaglianza di Cauchy-Schwarz, il lemma di Schwarz e il teorema di Schwarz sull'uguaglianza delle derivate seconde miste."}
{"id": "429322", "revid": "11684", "url": "https://it.wikipedia.org/wiki?curid=429322", "title": "Celebrazione del matrimonio", "text": ""}
{"id": "429324", "revid": "21079", "url": "https://it.wikipedia.org/wiki?curid=429324", "title": "Hermann Amandus Schwarz", "text": ""}
{"id": "429325", "revid": "55935", "url": "https://it.wikipedia.org/wiki?curid=429325", "title": "Loglio", "text": ""}
{"id": "429328", "revid": "17654", "url": "https://it.wikipedia.org/wiki?curid=429328", "title": "BullGuard Antivirus", "text": ""}
{"id": "429332", "revid": "39692", "url": "https://it.wikipedia.org/wiki?curid=429332", "title": "Lolium tumulentum", "text": ""}
{"id": "429334", "revid": "1665365", "url": "https://it.wikipedia.org/wiki?curid=429334", "title": "Kip Thorne", "text": "Il 3 ottobre 2017 ha conseguito il Premio Nobel per la fisica, insieme a Rainer Weiss e Barry Barish, per il rilevamento delle onde gravitazionali predette dalla relativit\u00e0 generale einsteniana.\nBiografia.\nProfessore di fisica teorica al California Institute of Technology, ha compiuto studi sui buchi neri, le stelle di neutroni, i cunicoli spazio-temporali, le onde gravitazionali e i gravitoni. \u00c8 conosciuto soprattutto per le teorie riguardo alla possibilit\u00e0 di viaggi nel tempo tramite cunicoli spazio-temporali, per la \"congettura del cerchio\" sulla singolarit\u00e0 dei buchi neri e per gli studi sulla loro entropia. Ha inoltre cercato di applicare la teoria delle p-brane (oggetto proveniente dalla teoria delle stringhe) ai buchi neri. Nel 1984 ha fondato il progetto LIGO per la ricerca delle onde gravitazionali.\n\u00c8 anche un fautore delle teorie riguardanti l'esistenza della materia esotica antigravitazionale, elemento che potrebbe far aprire cunicoli spazio-temporali. Secondo tale teoria l'antigravit\u00e0 corrisponderebbe a un campo di quintessenza presente nel vuoto quantistico. Ha collaborato con fisici come Stephen Hawking e John Wheeler. Ha scritto il saggio di divulgazione scientifica \"Buchi neri e salti temporali. L'eredit\u00e0 di Einstein\". Le sue teorie sono state alla base del film \"Interstellar\" di Christopher Nolan, di cui \u00e8 stato anche consulente scientifico."}
{"id": "429336", "revid": "1862310", "url": "https://it.wikipedia.org/wiki?curid=429336", "title": "Proiezione ortogonale", "text": ""}
{"id": "429337", "revid": "1451528", "url": "https://it.wikipedia.org/wiki?curid=429337", "title": "Stomatico", "text": "Lo stomatico \u00e8 un dolce tipico di Reggio Calabria.\nSi tratta di un biscotto secco, vagamente simile al panpepato, preparato tramite un impasto di zucchero caramellato, farina, olio, ammoniaca per dolci e aromi (usualmente chiodi di garofano e cannella). Successivamente l'impasto \u00e8 steso su una teglia, tagliato in quadrati spennellati con dell'uovo sbattuto, cosparso superficialmente con delle mandorle e infine infornato.\nL'origine del nome.\nIl nome Stomatico deriva dal greco\"to stoma\" la bocca.\nDolce derivante dalle influenze greche nella cultura calabrese.\nPiparelle.\nCon piccole differenze nella preparazione tale dolce \u00e8 noto anche come Pipareddhi o Piparelle, in questo caso le mandorle sono inserite direttamente nell'impasto, che viene tagliato trasversalmente in striscioline."}
{"id": "429338", "revid": "70154813", "url": "https://it.wikipedia.org/wiki?curid=429338", "title": "Piparelle", "text": ""}
{"id": "429340", "revid": "79227", "url": "https://it.wikipedia.org/wiki?curid=429340", "title": "Ecclesiazuse", "text": ""}
{"id": "429342", "revid": "4106", "url": "https://it.wikipedia.org/wiki?curid=429342", "title": "John Wheleer", "text": ""}
{"id": "429344", "revid": "1821190", "url": "https://it.wikipedia.org/wiki?curid=429344", "title": "Insieme di Julia", "text": "In analisi complessa, l'insieme di Julia di una funzione olomorfa consiste di tutti quei punti il cui comportamento dopo ripetute iterazioni della funzione \u00e8 caotico, nel senso che pu\u00f2 cambiare drasticamente in seguito ad una piccola perturbazione iniziale.\nIl complementare dell'insieme di Julia nel piano complesso si chiama insieme di Fatou: \u00e8 l'insieme dei punti il cui comportamento (sempre in seguito a ripetute iterazioni della funzione) \u00e8 pi\u00f9 stabile.\nI nomi per questi insiemi si riferiscono ai matematici francesi Gaston Julia e Pierre Fatou, che iniziarono a studiare la dinamica delle funzioni olomorfe all'inizio del XX secolo, considerando il caso delle iterazioni di funzioni razionali.\nPolinomi quadratici.\nConsideriamo ad esempio la funzione olomorfa, dipendente da un parametro complesso formula_1:\nL'insieme di tutti i valori formula_1 per cui l'insieme di Julia di formula_4 \u00e8 connesso forma il celebre insieme di Mandelbrot. Se formula_1 \u00e8 fuori di questo insieme, l'insieme di Julia risulta essere omeomorfo all'insieme di Cantor.\nEsempi.\nTramite un calcolatore \u00e8 possibile rappresentare la dinamica delle iterazioni.\nQui di seguito viene rappresentata la dinamica dell'iterazione formula_6 per i valori:\ne quindi per: \nCuriosit\u00e0.\nCome spesso succede in matematica, Julia e Fatou furono rivali, sviluppando contemporaneamente la teoria delle iterazioni razionali. Per ironia della sorte, oggi il loro nome viene portato da due insiemi complementari."}
{"id": "429347", "revid": "15756", "url": "https://it.wikipedia.org/wiki?curid=429347", "title": "Piazza Santa Maria Novella", "text": "Piazza Santa Maria Novella, dominata dalla grande Basilica di Santa Maria Novella, \u00e8 una delle principali piazze di Firenze.\nStoria.\nLa piazza fu aperta su iniziativa del Comune a partire dal 1287 e conclusa verso il 1325, dopo aver abbattuto le case che vi si trovavano. Era usata per accogliere i sempre pi\u00f9 numerosi fedeli che accorrevano alle prediche dei frati Domenicani, i quali vivevano nell'attiguo convento. Divenne in seguito, grazie alla sua ampiezza, scenario di feste e spettacoli come il \"Palio dei Cocchi\" (una corsa con carrozze simili alle bighe romane), istituito da Cosimo I nel 1563, per il quale furono innalzati i due obelischi marmorei, opera di Bartolomeo Ammannati (cavati nel 1570) e sostenuti da tartarughe in bronzo realizzate nel 1608 dal Giambologna.\nNell'Ottocento la piazza era solcata dalla linea dei tram.\nLa sistemazione delle aiuole nella piazza \u00e8 recente: foto degli anni '30 mostrano un disegno completamente diverso. Chiusa al traffico sul finire degli anni '80, almeno a quello proveniente dalla stazione. La piazza ha visto negli ultimi anni un completo restyling e riqualificazione con una completa ripavimentazione, la scomparsa del traffico e dei parcheggi, lo spostamento dei chioschi, delle panchine e dei bidoni dell'immondizia (questi ultimi sono stati interrati).\nEdifici di rilievo.\nLa chiesa e il convento di Santa Maria Novella.\nLa facciata della chiesa di Santa Maria Novella si staglia sulla grande piazza, la quale permette di ammirare tutta la sua maestosit\u00e0 e armonia tipica dello stile rinascimentale. Terminata da Leon Battista Alberti nel 1470 su incarico del ricco mercante Giovanni Rucellai, fu in realt\u00e0 innestata sulla parte inferiore gi\u00e0 esistente che risaliva al Trecento. L'Alberti realizz\u00f2 il portale centrale e la parte superiore usando dei precisi calcoli modulari che stabiliscono delle proporzioni esatte fra i vari elementi: base uguale all'altezza, scomposizione delle aree in quadrati con rapporti 1/2 o 2/3 e cos\u00ec via.\nNon mancano i riferimenti alla committenza, come il simbolo della famiglia Rucellai in una fascia del frontone (la vela con le sartie libere intrecciate dal vento, simbolo di fortuna) e il nome del mecenate nell'iscrizione sotto il timpano. Il \"Sol Invictus\" al centro del timpano \u00e8 lo stemma del quartiere di Santa Maria Novella dalla riforma amministrativa del 1343, ma anche il simbolo della ragione.\nA sinistra della chiesa, dall'antico ingresso del convento, si pu\u00f2 accedere al Museo di Santa Maria Novella, che permette di vistare gli affreschi del Chiostro Verde e del Cappellone degli Spagnoli; esso espone una collezione di dipinti, reliquiari, arredi sacri, parati ed altri oggetti appartenuti al complesso domenicano. Sulla lunetta d'ingresso del Museo esisteva un affresco di Masaccio, andato perduto ma pervenutoci tramite alcune copie.\nDall'altro lato della facciata gli \"avelli\" erano arche sepolcrali che proseguono nella vicina via degli Avelli.\nL'ospedale di San Paolo.\nSul lato meridionale della piazza si trova la loggia dell'ospedale di San Paolo, fondato nel XIII secolo e ampliato nel XV secolo con l'aggiunta di un portico ispirato al brunelleschiano Spedale degli Innocenti, sempre a Firenze. Fu un ospizio per pellegrini, amministrato dai terziari francescani e dal 1345 divenne anche un ospedale. Passato nel 1451 sotto la direzione dei Buonomini di San Martino, fu ampliato e venne eretto il portico. La serie di medaglioni in terracotta invetriata con \"Santi francescani\" e le \"Opere di Misericordia\" fu eseguita da Andrea della Robbia, che \u00e8 anche l'autore della lunetta con l\"'Incontro fra San Francesco e San Domenico\" (1495 ca.) situata sul portale della chiesa a testimonianza dell'amicizia fra i due ordini mendicanti che occupavano la piazza. Nel 1592 Ferdinando I de' Medici istitu\u00ec il primo ospedale per convalescenti della citt\u00e0, dotato fra l'altro di un orto soleggiato per le ore ricreative. Il granduca Pietro Leopoldo, dopo la soppressione degli istituti religiosi, nel 1780 trasform\u00f2 l'ospedale in Scuola. Dal 1\u00ba novembre 2006 le ex-Scuole Leopoldine ospitano il Museo Nazionale Alinari della Fotografia.\nI palazzi.\nTra i palazzi della piazza sono interessanti il Palazzo Pitti-Broccardi, a sinistra uscendo dalla chiesa, gi\u00e0 residenza di Luca Pitti prima di trasferirsi nel Palazzo Pitti da lui commissionato. Una targa lo ricorda e un'altra \u00e8 dedicata invece a Gaetano Baccani, che qui abit\u00f2 e mor\u00ec nell'Ottocento. Questo lato, di andamento obliquo, \u00e8 caratterizzato da vari palazzi il cui aspetto dipende dalle trasformazioni otto-novecentesche di edifici precedenti. Al numero 8 l'Albergo Roma risale agli anni Venti ed \u00e8 decorato da alcune vetrate in stile d\u00e9co di Tito Chini (1920-1923). Il Grand Hotel Minerva \u00e8 un interessante esempio di architettura moderna a cavallo tra gli anni Cinquanta a Sessanta del XX secolo.\nGli obelischi.\nI due obelischi sono cinquecenteschi, creati in marmo \"mischio\" di Seravezza. Furono cavati nel 1570 e lavorati a cura di Bartolomeo Ammannati, dopodich\u00e9 vennero collocati in opera nel 1608, in occasione del matrimonio di Cosimo II con Margherita d'Austria. Sostituivano due monumenti lignei, innalzati provvisoriamente nel 1563 come mete per la tradizionale corsa dei cocchi, svolta la vigilia di San Giovanni (24 giugno). Le tartarughe in bronzo su cui poggiano le guglie sono probabilmente di Giambologna (1608). Alla fine del Settecento gli obelischi furono oggetto di restauro con sostituzione dei basamenti seicenteschi con piedistalli in pietra bigia con specchiature in breccia di Serravezza (quelle attuali in marmo rosso levanto sono degli anni '60). I gigli dorati posti in sommit\u00e0 sono ottocenteschi.\nLe aiuole.\nLa sistemazione delle aiuole e dei camminamenti risale al 1933, quando sostituirono la lastricatura, ed \u00e8 gi\u00e0 stata modificata pi\u00f9 volte. Dalla fine del 2006 \u00e8 in corso un recupero ed una nuova sistemazione del centro della piazza. Al centro si trovava una vasca marmorea circolare che raccoglieva le acque di una fontana.\nLe panche.\nLa sistemazione delle nuove panche - in diversi materiali come corten con legno e vetro - \u00e8 avvenuta a seguito del processo di riqualificazione della piazza degli ultimi anni, privilegiando un solo asse monumentale che consente di rivolgersi esclusivamente o verso la Basilica di Santa Maria Novella o verso la loggia dell'Ospedale San Paolo (Firenze).\nSulla panca centrale in vetro trova collocazione la frase di Leon Battista Alberti \"Il tempio deve intrattenere piacevolmente l'animo e riempirlo di gioiosa meraviglia\" tratta da De Re Aedificatoria.\nIl tabernacolo.\nIn angolo con via della Scala si trova il grande tabernacolo con un affresco di Francesco d'Antonio di Bartolomeo(oggi in copia), raffigurante la \"Madonna col Bambino e santi\".\nLe feste.\nLa piazza, per le sue grandi dimensioni, si prestava allo svolgimento di numerose feste e manifestazioni cittadine che prevedevano un'ampia partecipazione di pubblico. Con piazza Santa Croce e con piazza Santo Spirito, Santa Maria Novella era infatti uno degli spazi urbani preferiti per il gioco del Calcio.\nA partire dal 1563 divenne il luogo prescelto per il Palio dei Cocchi che si correva alla vigilia della festa di San Giovanni. La gara si ispirava alle corse delle bighe dei Romani: quattro cocchi di legno tirati da due cavalli, distinti dai quattro colori dei Quartieri di Firenze (il verde di San Giovanni, il rosso di Santa Maria Novella, l'azzurro di Santa Croce e il bianco di San Frediano), correvano seguendo un percorso ellittico segnato dal canapo teso tra i due obelischi, affinch\u00e9 i cocchi non potessero tagliare la pista.\nIl suono della tromba annunciava la \"mossa\" (cio\u00e8 la partenza) data dal Granduca e dopo tre giri la corsa terminava all'obelisco di partenza. La famiglia granducale assisteva al Palio da un grande baldacchino che veniva appositamente allestito sulla scalinata del Loggiato di San Paolo. Il vincitore veniva premiato con un palio di velluto cremisi, fatto fare a spese dei Capitani di Parte Guelfa. L'ultima corsa dei cocchi in piazza Santa Maria Novella ebbe luogo nel 1852. ..."}
{"id": "429349", "revid": "1534511", "url": "https://it.wikipedia.org/wiki?curid=429349", "title": "Equazione Wheeler-DeWitt", "text": "Lequazione di Wheeler-DeWitt (dovuta ai fisici John Archibald Wheeler e Bryce DeWitt) \u00e8 un'equazione funzionale che deriva dalla quantizzazione dalla relativit\u00e0 generale secondo il formalismo canonico. Alla soluzione \u00e8 stato dato il suggestivo nome di \"funzionale d'onda dell'universo\".\nFormalismo canonico e Wheeler superspace.\nNella formulazione hamiltoniana con le variabili ADM, la teoria della relativit\u00e0 generale assume l'aspetto di un sistema dinamico vincolato con vincoli di prima classe. Lo spazio delle configurazioni su cui sono definiti i vincoli \u00e8 costituito dall'insieme di tutte le possibili trimetriche riemanniane modulo il gruppo dei diffeomorfismi sulle foliazioni formula_1 in cui \u00e8 suddivisa la variet\u00e0 spaziotemporale formula_2:\ndove formula_4 rappresenta la trimetrica spaziale indotta sulla foliazione formula_1 dalla metrica spaziotemporale formula_6.\nLe trimetriche risultanti formano uno spazio, detto Wheeler Superspace, infinito dimensionale ma con un numero finito di gradi di libert\u00e0 in ciascun punto\nQuantizzazione della teoria.\nPer quantizzare un sistema vincolato di prima classe sono percorribili due diverse strade:\nAnche se formalmente si tratta di procedure equivalenti, esse generalmente producono teorie differenti a causa dei cosiddetti problemi di ordinamento; Inoltre il primo metodo presenta spesso difficolt\u00e0 significative gi\u00e0 con modelli molto semplici.\nSeguendo quindi la procedura di Dirac promuoviamo le parentesi di Poisson a commutatori\ndove formula_14 \u00e8 il momento canonicamente coniugato alla trimetrica.\nOsserviamo che:\nPromossi quindi i vincoli secondari (superhamiltoniana e supermomento) ad operatori otteniamo:\ndove formula_20 \u00e8 il funzionale d'onda dell'Universo. Assunto che i vincoli primari siano soddisfatti\ncon formula_22 i momenti coniugati rispettivamente alla funzione di lapse e al vettore di shift, l'hamiltoniana ADM assume la forma\nche implica in un'ipotetica equazione di evoluzione tipo Schr\u00f6dinger\nl'indipendenza del funzionale d'onda dal tempo. Si tratta del cosiddetto formalismo bloccato: apparentemente il concetto di evoluzione nel tempo non \u00e8 presente nella teoria quantistica della relativit\u00e0. Inoltre in virt\u00f9 dei vincoli primari la formula_20 risulta essere un funzionale della sola trimetrica\nIl passo successivo consiste nello scegliere una rappresentazione per l'algebra canonica:\nla quale tuttavia presenta le difficolt\u00e0 gi\u00e0 evidenziate: non consente di definire operatori autoaggiunti ed \u00e8 incompatibile con la richiesta di positivit\u00e0 di formula_28.\nPer mezzo di tale rappresentazione possiamo riscrivere il vincolo del supermomento come\nPoich\u00e9 il supermomento genera l'algebra formula_30 dei diffeomorfismi spaziali sulla foliazione formula_1 , la relazione precedente afferma che il funzionale d'onda formula_20 \u00e8 costante lungo le orbite del gruppo dei diffeomorfismi formula_33. Segue allora che formula_20 \u00e8 definito sull'intera classe delle trimetriche:\nIl vincolo di supermomento delimita cos\u00ec lo spazio di Hilbert cinematico.\nDinamica ed equazione Wheeler-DeWitt.\nLa dinamica \u00e8 generata invece dal vincolo scalare (superhamiltoniana) che restringe lo spazio di Hilbert cinematico a quello fisico, dando luogo all'equazione di Wheeler-DeWitt:\ndove si \u00e8 scelto un ordinamento in cui i momenti sono a destra della trimetrica, presente nella cosiddetta supermetrica:\nNotiamo che:\nInterpretazione del funzionale d'onda dell'Universo.\nL'interpretazione in senso probabilistico del funzionale d'onda dell'Universo appare alquanto problematica. Nella meccanica quantistica ordinaria \u00e8 possibile associare alla funzione d'onda una densit\u00e0 di probabilit\u00e0, relativa alla natura delle predizioni che la teoria \u00e8 in grado di effettuare. In tale contesto, una delle richieste fondamentali della teoria \u00e8 che si possa separare il sistema sotto esame, il cui comportamento \u00e8 quantistico, dall'osservatore esterno, con caratteristiche di tipo invece classico. L'osservatore inoltre deve poter effettuare le proprie misure su un insieme di sistemi preparati nel medesimo stato iniziale o quantomeno essere in grado di ripetere le misure nel tempo su un sistema in cui \u00e8 possibile ristabilire le stesse condizioni. Tali considerazioni, applicate a livello cosmologico, incontrano tuttavia delle serie difficolt\u00e0 concettuali. L'Universo, infatti, costituisce tutto ci\u00f2 che esiste: pertanto, come oggetto il cui stato \u00e8 rappresentato dal funzionale formula_20, non ammette una suddivisione in sistema quantistico ed osservatore esterno, non essendovi nulla di esterno all'Universo stesso. Inoltre, in quanto unico, non \u00e8 suscettibile di misure ripetute n\u00e9 nel tempo n\u00e9 nel numero.\nUn'interpretazione di tipo probabilistico pu\u00f2 essere recuperata a livello semiclassico nella trattazione a gradi di libert\u00e0 ridotti, nelle cosiddette teorie di minisuperspace.\nLa questione del tempo nel formalismo di Wheeler-DeWitt.\nCome \u00e8 emerso nella trattazione del vincolo superhamiltoniano, l'equazione di Wheeler-DeWitt non contiene in modo esplicito una dipendenza temporale. Tale caratteristica \u00e8 comune a tutte le procedure di quantizzazione di teorie di campo che godono della propriet\u00e0 di invarianza per diffeomorfismi: ci\u00f2 \u00e8 dovuto al fatto che in relativit\u00e0 generale il campo metrico \u00e8 una variabile dinamica esso stesso e non uno scenario di background su cui evolvono i campi descritti dalla teoria. Pertanto non \u00e8 pi\u00f9 possibile individuare in modo univoco e consistente un sistema di riferimento esterno rispetto al quale definire un concetto di evoluzione temporale. Tuttavia \u00e8 possibile costruire, in determinate circostanze, variabili che svolgano un ruolo analogo a quello del tempo in meccanica classica o in meccanica quantistica ordinaria. Queste variabili possono essere elaborate sia prima della procedura di quantizzazione sia a posteriori, rimanendo pur sempre aperta la possibilit\u00e0 di una trattazione fisica della teoria che non faccia affatto riferimento esplicito ad una variabile temporale.\nTempo pre-quantizzazione.\nPossiamo individuare due differenti metodi:\nTempo post-quantizzazione.\nL'idea \u00e8 di utilizzare la somiglianza dell'equazione di Wheeler-DeWitt con l'equazione di Klein-Gordon, dove il termine di massa \u00e8 sostituito dal termine proporzionale alla trimetrica e allo scalare di curvatura tridimensionale formula_44. Tale strategia presenta tuttavia diverse difficolt\u00e0 legate alla difficolt\u00e0 di definire un appropriato spazio di Hilbert.\nAlternativamente si pu\u00f2 utilizzare, una volta quantizzata la teoria, la costruzione di stati semiclassici, secondo i quali il tempo (e pi\u00f9 in generale lo spaziotempo stesso) risulterebbe essere una propriet\u00e0 emergente. Tale approssimazione diviene per\u00f2 necessariamente inconsistente una volta raggiunto il regime planckiano, dove gli effetti quantistici diventano dominanti."}
{"id": "429350", "revid": "36426", "url": "https://it.wikipedia.org/wiki?curid=429350", "title": "Piazza di Cestello", "text": "La Piazza di Cestello \u00e8 una piazza di Firenze dominata dalla facciata della chiesa di San Frediano in Cestello, dalla quale prende il nome.\nStoria e descrizione.\nLa chiesa \u00e8 molto antica, del XII secolo, ma il suo aspetto attuale risale al periodo tra la fine del XVII, quando vi arrivarono i monaci cistercensi, e il primo XVIII, quando fu completata la decorazione con la cupola di Antonio Maria Ferri. Dopo la soppressione del convento nel 1783, grazie all'intervento dell'arcivescovo Antonio Martini, venne riusato come sede del Seminario diocesano. All'interno del complesso religioso vi sono due chiostri e varie opere d'arte, oltre a un'importante biblioteca che conserva il celebre Codice Rustici (1448), oltre ad altri codici medievali.\nLa piazza \u00e8 dominata dalla mole della chiesa e vi si accede dal Lungarno Soderini, da via Cestello e da via del Piaggione, il cui nome ricorda come un tempo questi luoghi degradassero verso il fiume quasi a formare una sorta di spiaggetta.\nIl nome \"Cestello\" deriva dai monaci cistercensi, detti anche \"frati del cestello\". Anticamente si chiamava \"Piazza dell'Uccel Grifagno\", perch\u00e9 qui esisteva un tiratorio dell'Arte della Lana con tale curioso nome.\nNel 1695 fu costruito dall'architetto Giovan Battista Foggini, per volont\u00e0 del Granduca Cosimo III de' Medici, il Granaio dell'Abbondanza al fine di provvedere alla conservazione del grano in tempo di carestia. Questo edificio fu poi amministrato dal Magistrato dell'Annona e, nell'Ottocento, divenne Panificio militare, prima di diventare sede della Caserma Cavalli, funzione che ricopre tutt'oggi. Qui per molto tempo i fiorentini si recarono per ricevere la visita di leva (compito che pi\u00f9 recentemente era assolto dalla Caserma Morandi in Via Alamanni, fino alla cessazione dell'obbligo). Fino al XVIII secolo inoltre in questa piazza si tennero le esecuzioni dei militari.\nFra il 1881 e il 1921 la piazza ospit\u00f2 il capolinea della tranvia Firenze-Signa, che dal 1895 raggiunse Porto di Mezzo costituendo uno dei principali collegamenti con l'area occidentale della citt\u00e0.\nSul lato che guarda verso l'Arno si trova il piccolo Teatro di Cestello, un'istituzione culturale di sapore rionale nella quale vengono rappresentate da una compagnia locale spettacoli in vernacolo fiorentino.\nIl quartiere di San Frediano \u00e8 uno dei pochi del centro storico che sia riuscito a mantenere un verace aspetto rionale tipicamente fiorentino. In questa zona Vasco Pratolini ha ambientato il suo romanzo \"Le ragazze di San Frediano\"."}
{"id": "429354", "revid": "1718925", "url": "https://it.wikipedia.org/wiki?curid=429354", "title": "Serie A - Il grande calcio", "text": "Serie A - Il grande calcio \u00e8 stato un programma televisivo italiano a tema calcistico, trasmesso su Canale 5 dal 28 agosto 2005 al 14 maggio 2006.\nStoria.\nIl programma nacque il 28 agosto 2005, in coincidenza dell'acquisizione da parte di Mediaset dei diritti televisivi per la trasmissione della sintesi delle partite di Serie A. La conduzione fu affidata a Paolo Bonolis.\nLo show andava in onda dallo studio 11 del Centro di produzione Mediaset di Cologno Monzese (gi\u00e0 set di alcune edizioni di Buona Domenica e di molti show degli anni '90).\nCon Monica Vanali a collaborare, la moviola era invece curata da Matteo Dotto.\nLa trasmissione.\n\"Serie A - Il grande calcio\" debutt\u00f2 il 28 agosto 2005, in occasione dell'avvio del campionato di Serie A 2005-2006. La trasmissione aveva una durata di due ore, dalle 18:00 alle 20:00, con il segmento finale dedicato alla Gialappa's Band. Gi\u00e0 dalla prima puntata si registrarono tuttavia ascolti bassi. L'11 settembre il programma sfor\u00f2 oltre l'orario previsto, comportando l'inizio in ritardo del TG5 causando parecchie polemiche sia del pubblico che della stessa testata giornalistica.: nei giorni successivi, Bonolis ironizz\u00f2 sul fatto. Oltre al programma domenicale era previsto lo speciale \"Un mercoled\u00ec da tifosi\", dedicato ai turni infrasettimanali: questo fu per\u00f2 sospeso gi\u00e0 dopo la prima puntata (a fronte di cinque in calendario) per gli scarsi dati di ascolto.\nNelle settimane seguenti, Bonolis fu inoltre contestato dagli altri componenti dello staff: a causa di un malore, nella puntata del 30 ottobre fu sostituito dalla sola Vanali. Nei giorni immediatamente successivi il conduttore dichiar\u00f2 che avrebbe mantenuto il ruolo, malgrado le voci di un possibile addio e di un possibile trasferimento della trasmissione a Roma (a causa anche degli impegni del conduttore con la neonata trasmissione \"Il senso della vita\"). La polemica sorta con Sandro Piccinini \u2014 all'epoca conduttore di \"Controcampo\" \u2014 ne comport\u00f2 tuttavia l'avvicendamento con Enrico Mentana, a partire dal 20 novembre.\nAlla nuova conduzione corrispose un restyling del programma, maggiormente incentrato sui fatti agonistici. L'esiguo successo raccolto determin\u00f2 tuttavia la chiusura del programma dopo un'unica edizione."}
{"id": "429355", "revid": "1776051", "url": "https://it.wikipedia.org/wiki?curid=429355", "title": "Leytron", "text": "Leytron (toponimo francese) \u00e8 un comune svizzero di 3\u00a0135 abitanti del Canton Vallese, nel distretto di Martigny.\nGeografia fisica.\nNel territorio comunale sorge il Grand Muveran (3\u00a0051\u00a0m\u00a0s.l.m.). \nStoria.\nIl comune di Leytron \u00e8 stato istituito nel 1820 per scorporo da quello di Saillon.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nEconomia.\nA Leytron ha sede l'azienda di orologeria West End Watch.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune.\nSport.\nOvronnaz ha ospitato i Campionati del mondo di corsa in montagna 2007."}
{"id": "429360", "revid": "86341", "url": "https://it.wikipedia.org/wiki?curid=429360", "title": "Il Quotidiano del Sud", "text": "Il Quotidiano del Sud (che nasce da il Quotidiano della Calabria, il Quotidiano della Basilicata e Corriere - Il quotidiano dell'Irpinia) , \u00e8 un quotidiano italiano pubblicato in versione cartacea e digitale, a diffusione nazionale e regionale in Basilicata, Calabria, Campania e Puglia. L'edizione di quest'ultima copre le provincie di Bari e Barletta-Andria-Trani e le Murge. \nDal mese di aprile 2019 la direzione editoriale passa a Roberto Napoletano, gi\u00e0 direttore del Sole 24ore e del Messaggero, e viene aggiunta una edizione nazionale dal titolo Il Quotidiano del Sud - L'Altravoce dell'Italia che affronta tematiche meridionalistiche e nazionali caratterizzandosi per una analisi dei fatti nazionali e internazionali visti dal Sud: \u00abSi propone - venne annunciato con la pubblicazione del primo numero - come un Quotidiano che racconta i fatti della politica, della finanza, dell'economia, della geopolitica, della societ\u00e0 con gli occhi del Mezzogiorno\u00bb.\nStoria.\nNato il 13 giugno 1995 per iniziativa di quattro giovani imprenditori (Franco Giannone, Raffaele Giordanelli, Donatella Guido e Franco Schirinzi) che crearono la Chelone SpA grazie alla legge sulla imprenditoria giovanile, \"Il Quotidiano\" fu fondato e diretto fino al dicembre 1996 da Pantaleone Sergi, all'epoca inviato speciale del quotidiano \"La Repubblica\". Per problemi di ricapitalizzazione, nel 1997 il giornale \u00e8 stato acquisito dalla Finedit, fondata dai fratelli Dodaro. Dal 1\u00ba gennaio 1997 alla direzione \u00e8 subentrato l'avellinese Ennio Simeone, gi\u00e0 direttore del Tirreno e vicedirettore di Paese Sera, che nel 2006 ha lasciato il giornale nelle mani del giornalista napoletano Matteo Cosenza; nel 2014 gli subentra il giornalista crotonese Rocco Valenti. \nIl primo numero del \"Quotidiano\" fu pubblicato il 13 giugno 1995 con la testata \"Il Quotidiano di Cosenza e provincia\". Dal 4 giugno 1996 con l'edizione di Reggio Calabria e provincia e quindi, dal 12 giugno 1996, dell'edizione di Catanzaro e Provincia, cambi\u00f2 la testata in \"Il Quotidiano della Calabria\". Il 16 aprile 1997 apr\u00ec la redazione di Crotone e il 1\u00ba luglio 1997 quella di Vibo Valentia. \nIl 12 marzo 2002 la societ\u00e0 editrice decise di pubblicare anche una edizione della Basilicata con una redazione autonoma ma in sinergia con quella calabrese affidando la condirettore a Pino Anzalone, figura storica del giornalismo lucano per aver fondato e diretto per trent'anni l'edizione per la Basilicata della \"Gazzetta del Mezzogiorno\". In Basilicata si succederanno in seguito quali direttori i coniugi Paride Leporace e Lucia Serino gi\u00e0 attivi per diversi anni nella testata calabrese.\nLa redazione centrale \u00e8 a Castrolibero, comune dell'area urbana di Cosenza dove ha sede anche un moderno centro stampa nel quale viene stampata anche l'edizione della Basilicata con gli inserti riguardanti la Murgia barese e tarantina.\nDal primo luglio 2014 le tre testate \"il Quotidiano della Calabria\", \"il Quotidiano della Basilicata\" (diretto da Paride Leporace e poi Lucia Serino, entrambi a lungo caporedattore dell\u2019edizione calabrese) e \"il Corriere dell'Irpinia\" si fondono ne \"Il Quotidiano del Sud\" gi\u00e0 Corriere - Quotidiano dell'Irpinia fondato e diretto da Gianni Festa (come riporta la stessa gerenza del giornale). \nNel 2019 nasce l'Altravoce dell'Italia, l'edizione nazionale del Quotidiano del Sud, inizialmente distribuita, nella sua versione cartacea, oltre che nelle tre Regioni in cui editano le edizioni locali anche a Milano, Roma, Bologna, Napoli e Bari. La direzione editoriale di tutte le testate passa a Roberto Napoletano, gi\u00e0 direttore del Sole 24ore e del Messaggero, che viene affiancato da Rocco Valenti quale direttore responsabile e da diversi co-direttori per le edizioni regionali e provinciali di Basilicata, Campania-Irpinia e Campania-Salerno. \nLe novit\u00e0 editoriali.\nCon il cambio di guardia tra Simeone e Cosenza il giornale ha presentato ai suoi lettori alcune novit\u00e0. La veste grafica \u00e8 stata rinnovata, si \u00e8 arricchita di nuovi inserti settimanali, come \"il domenicale\", di approfondimento culturale. La rubrica quotidiana dedicate alle \"lettere\", curata da Pietro De Luca, \u00e8 stata successivamente affidata alla ex giornalista della Rai Annarosa Macr\u00ec. Nel frattempo fa il suo esordio il sito internet del giornale, che nel 2012 viene affidato ad un nucleo dedicato di giornalisti della redazione. Nella linea della continuit\u00e0 il passaggio da Matteo Cosenza a Rocco Valenti. Ma \u00e8 sotto la direzione di quest'ultimo che le testate del \"Quotidiano della Calabria\" e del \"Quotidiano della Basilicata\" si fondono insieme alla nuova edizione irpina curata dalla redazione del \"Corriere dell'Irpinia, diretta da Gianni Festa.\"\nDal settembre 2018 il direttore Rocco Valenti ha chiamato alla condirezione del giornale Roberto Marino, gi\u00e0 direttore del \"Centro\" e capo redattore de \"l'Alto Adige\", nonch\u00e9 caporedattore del Quotidiano della Calabria dal 2014. \nDal marzo 2019 si \u00e8 aggiunta un'edizione pugliese, sia pure limitata alla Murgia barese (Altamura, Gravina, Santeramo, Gioia del Colle) e tarantina (Ginosa, Castellaneta, Laterza, Massafra, Mottola, Palagiano).\nDal mese di aprile 2019, con l'avvento alla direzione di Roberto Napoletano, iniziano a collaborare con la testata nazionale l'Altravoce dell'Italia giornalisti di alto livello del panorama nazionale come, tra gli altri, Alberto Negri, Francesco Viviano e Fabrizio Galimberti, opinionisti come Paolo Pombeni, Michele Marchi, Pellegrino Capaldo, Adriano Giannola, Pietrangelo Buttafuoco, e il disegnatore Riccardo Marassi la cui vignetta \u00e8 rinominata \"sfogliatella\".\nCon L'Altravoce dell'Italia viene pubblicata una edizione domenicale, denominata Mim\u00ec, mentre nell'edizione Calabria \u00e8 presente un appuntamento settimanale con gli spettacoli e il tempo libero denominato Week-End.\nDa gennaio 2020 si \u00e8 aggiunta una edizione provinciale per Salerno che in Campania si aggiunge all'edizione Irpinia, quest'ultima guidata ancora oggi dal fondatore Gianni Festa, espandendo il mercato della testata. La co-direzione dell'edizione Salerno del Quotidiano del Sud \u00e8 stata affidata al giornalista Andrea Manzi\nVendite e contesto.\nQuando i nuovi editori rilevano la testata che era stata avviata con appena 270 milioni di lire di capitale, i numeri non sono dalla loro parte: il giornale registra per\u00f2 una crescita di lettori fino a raggiungere un picco nel 2010 in concorrenza con la testata storica con sede in Sicilia ma che vende soprattutto in Calabria, la \"Gazzetta del Sud\". In seguito, a causa della crisi economica, subentra un calo di vendite."}
{"id": "429370", "revid": "106456", "url": "https://it.wikipedia.org/wiki?curid=429370", "title": "Armando Testa", "text": "Biografia.\nArmando Testa \u00e8 stato un noto disegnatore, cartonista e autore grafico e di testi per il settore della pubblicit\u00e0. Ha fatto del minimalismo nel segno grafico e dell'immediatezza delle \"tag line\" le sue armi vincenti. L'agenzia pubblicitaria da lui creata, il Gruppo Armando Testa, \u00e8 ancor oggi fra le prime, per fatturato e attivit\u00e0, operanti in Italia.\nTesta \u00e8 stato avviato alla carriera artistica dal pittore astrattista Ezio D'Errico, conosciuto mentre frequentava la Scuola tipografica Vigliardi-Paravia. In particolare, fu lo stesso D'Errico che lo ha fatto avvicinare all'arte contemporanea.\nNel 1937 vince il primo concorso per manifesti con il cartellone per la ICI pubblicato su \u00abGraphicus\u00bb; la sua attivit\u00e0 professionale inizia tuttavia solo nel 1946, quando fonda a Torino il primo studio grafico, trasformato nel 1956 in agenzia pubblicitaria con Francesco e Lidia De Barberis.\nNegli anni 50, parallelamente all'attivit\u00e0 grafica, si occupa della realizzazione di spot pubblicitari per la televisione.\nNel 1960 vince il concorso per il manifesto delle Olimpiadi; nel 1968 riceve da Giulio Carlo Argan la medaglia d\u2019oro del Ministero della Pubblica Istruzione per il suo contributo alle arti visive; nel 1970 vince la Biennale del manifesto di Varsavia e nel 1989 viene nominato \u201cHonor laureate\u201d dall\u2019Universit\u00e0 di Fort Collins in Colorado.\nLa sua a volte frenetica attivit\u00e0 non trascura neppure l'aspetto sociale, portato avanti con campagne pubblicitarie di Amnesty International e della Croce Rossa Internazionale.\nFra le molteplici figure da lui ideate nel corso di una lunghissima carriera, degni di particolare menzione sono i famosi \"Caballero misterioso\", pistolero messicano, e \"Carmencita\", sua innamorata, protagonisti di un famoso Carosello televisivo per una marca di caff\u00e8 della torinese Lavazza, in voga negli anni settanta.\nAltre pubblicit\u00e0 alle quali Testa ha legato il suo nome - spesso di aziende della sua citt\u00e0, Torino - sono state quelle per il digestivo Antonetto, la birra Peroni, i televisori Philco, i cappelli Borsalino, l'abbigliamento Facis, l'olio Sasso, il Punt e Mes, la Pirelli, la carne in scatola Simmenthal, Saiwa, Citterio, Sanbitter, Esso, Galbani, i liquori della Martini &amp; Rossi.\nTorino, citt\u00e0 natale di Testa, ha dedicato all'artista nel 2001, al castello di Rivoli, una mostra commemorativa dal titolo \"Less is more\", in onore al suo minimalismo.\nAlla 66\u00aa edizione della Mostra del Cinema di Venezia, nel settembre 2009, viene presentato fuori concorso un documentario biografico di 50 minuti dal titolo \"Armando Testa - povero ma moderno\" per la regia di Pappi Corsicato.\nIl Centro Studi e Archivio della Comunicazione di Parma conserva un fondo dedicato ad Armando Testa, contenente schizzi, bozzetti, stampe tipografiche e litografiche, fotografie, stampati, locandine, d\u00e9pliant, manifesti, serigrafie. Il materiale \u00e8 stato donato dallo stesso Testa nel 1985 ed \u00e8 oggi suddiviso in progetti relativi a campagne pubblicitarie e realizzazioni editoriali.\nNel 2015 il Gruppo ha donato a Torino l'opera \"Punt e Mes\". La citt\u00e0, in segno di omaggio al pubblicitario torinese, ha quindi collocato la scultura al centro di Piazza XVIII Dicembre.\nEsperimenti sul Cibo.\nUno dei temi pi\u00f9 frequenti della sua carriera \u00e8 il cibo. Famose, ad esempio, le collaborazioni con aziende come Carpano, Lavazza, Simmenthal, Peroni, Perugina, e Sasso per cui realizza manifesti, tra cui i famosi \u201cPunt e Mes\u201d e il barattolo di Simmenthal che viene tagliato a met\u00e0; poi spot per il Carosello, come quelli per il caff\u00e8 Paulista di Lavazza con gli indimenticabili Carmencita e Caballero o lo spot per l\u2019olio Sasso.\nArmando Testa, intorno alla met\u00e0 degli anni 70, inizia a sperimentare con la tecnica del fotocolor e d\u00e0 inizio a una ricerca personale, per cui l\u2019artista decide di non pubblicizzare pi\u00f9 un prodotto ma di creare una serie di cartoline d\u2019auguri, innovative rispetto ai biglietti tradizionali perch\u00e9 in esse il soggetto rappresentato -il cibo- viene scomposto, analizzato e immerso, attraverso il fotomontaggio, in contesti anomali cos\u00ec da creare situazioni paradossali.\nCartoline di Auguri.\n\"La poltrona\".\nLa pi\u00f9 conosciuta \u00e8 \u201cLa poltrona\u201d opera realizzata nel 1978 e pubblicizzata su diverse riviste americana tra cui \u201cLife\u201d, si tratta di una poltrona ricoperta da fette di prosciutto crudo, di cui l\u2019artista racconta:\u201cQuando ho realizzato la \u201cPoltrona di prosciutto\u201d ero veramente felice. Non solo perch\u00e9 era un\u2019idea realmente originale, ma anche perch\u00e9 suntuosa: l\u2019idea stessa di avvolgermi in doppio petto nel prosciutto era proprio fisicamente nuova\u201d. \n\"Invito al Party\".\nRisalgono invece al 1980 le opere \u201cInvito al party\u201d, \u201cTavolo con scarpine\u201d: la prima rappresenta della mortadella piegata a formare una busta per lettere, la seconda raffigura un tavolo coperto da una tovaglia di mortadella accanto a un paio di scarpe con il tacco, riguardo alle quali Testa afferma:\u201cQuel grasso unto(\u2026) di mortadella che mi aggredisce \u00e8 una realt\u00e0 nuova che mi piace\u2026 penso che senso, che spessore avrebbe se gli posassi sopra le mani\u2026\u201d.\n\"Televisione\".\nSempre del 1980 \u00e8 anche \u201cTelevisione\u201d raffigurante un cubetto di formaggio appoggiato su una fetta di prosciutto che diventa un televisore a tubo catodico.\n\"Gli Amanti\".\nLa cartolina \u201cGli Amanti\u201d o \u201cDue olive lussuriose\u201d realizzata nel 1985 rappresenta due olive avvolte in una coperta di spaghetti comodamente appoggiate su due ravioli che fanno da cuscini, diventando in questo modo due amanti. \n\"Saluti da Capri\".\nNel 1988 Armando Testa realizza invece \u201cSaluti da Capri\u201d in cui due pezzi di parmigiano appoggiati su una superficie blu diventano i faraglioni dell\u2019isola di Capri. \n\"Espremiamoci di pi\u00f9\".\nRisale al 1991 infine \u201cEspremiamoci di pi\u00f9\u201d, titolo che attraverso un gioco di parole anticipa il soggetto dell\u2019opera: due limoni tagliati in modo da simulare delle bocche che prendono cos\u00ec vita e sembrano dialogare tra loro, suscitando l\u2019attenzione dell\u2019osservatore.\nLo stile ironico e metamorfico di Testa, utilizzato nella grande maggioranza dei suoi lavori pubblicitari (non solo legati al cibo), si evolve e si estremizza con le sperimentazioni delle cartoline. La tecnica del fotomontaggio porta l\u2019artista a sbizzarrirsi ancor di pi\u00f9 in ci\u00f2 che faceva gi\u00e0. Se per l\u2019elefante della Pirelli, la cui faccia prendeva la forma e texture di un copertone, era necessario un grande lavoro di illustrazione; con l\u2019elefante fatto di carote era possibile creare questa immagine semplicemente posizionando nel modo giusto tre carote e fotografandole dall\u2019angolazione corretta, ottenendo cos\u00ec un'immagine simile ma con un significato completamente diverso.\nL'Agenzia Testa oggi e i loro campagne nella food industry.\nQuesti esperimenti sono stati analizzati e presi come modello per delle pubblicit\u00e0 moderne dell\u2019agenzia Testa. Diverse campagne dell\u2019Esselunga presentano giochi di parole e richiami alla cultura pop. Basti pensare alla pubblicit\u00e0 per il Music Store dell\u2019Esselunga, dove un limone con degli occhiali da sole rotondi diventa \u201cJohn Lemon\u201d. O ancora la pubblicit\u00e0 per promuovere l\u2019applicazione dell\u2019Esselunga in cui una mela con un cappello da mago si trasforma in \u201cMago Melino\u201d.\nAnche per Chiquita l\u2019agenzia ha creato delle pubblicit\u00e0 con questo stile: come quella del \u201cLike\u201d in cui un casco di banane affiancato a una banana sbucciata diventa una mano che fa il gesto pollicione in su.\nL\u2019agenzia Testa \u00e8 una delle pi\u00f9 importanti agenzie di comunicazione in Italia e molte delle aziende che vi si affidarono negli anni \u201950, tutt\u2019oggi hanno campagne pubblicitarie create dallo studio di Armando. Lavazza, Citterio e Perugina sono le fedeli da tempo, ma si sono aggiunti anche nuovi marchi come Chiquita, Esselunga, Birra Moretti, Riso Gallo e Pan di Stelle che hanno scelto la visione moderna dello studio. Visione che Armando Testa stesso ha avuto circa quaranta anni prima del tempo dei social network, in cui l\u2019ironia e il fotomontaggio sono la mossa vincente."}
{"id": "429374", "revid": "767487", "url": "https://it.wikipedia.org/wiki?curid=429374", "title": "Dunmanway", "text": "Dunmanway (in irlandese: \"D\u00fan M\u00e1nmha\u00ed \") \u00e8 una cittadina situata nella parte occidentale della contea di Cork, in Irlanda.\nLa sua popolazione \u00e8 di oltre 1.500 abitanti. Il luogo \u00e8 conosciuto per aver dato i natali a Sam Maguire, un repubblicano protestante irlandese."}
{"id": "429379", "revid": "1318658", "url": "https://it.wikipedia.org/wiki?curid=429379", "title": "Principio di Maupertuis", "text": "Il principio di Maupertuis generalizza il principio di Fermat affermando che in un sistema scleronomo l'azione ridotta \u00e8 stazionaria:\ndove la variazione va intesa come compatibile ai vincoli del sistema, cio\u00e8 deve essere una variazione reale del moto, tra due istanti successivi. Questa particolarit\u00e0 rende il principio di minima azione diverso sostanzialmente dal pi\u00f9 generale principio di Hamilton che invece prende in considerazione variazioni dello spostamento virtuali, cio\u00e8 non necessariamente reali. In questo caso infatti non si parla di avere un moto in cui il tempo tra formula_2 sia costante e le variazioni delle coordinate generalizzate si annullino, ma che l'Hamiltoniana sia costante e le variazioni delle coordinate generalizzate si annullino e ci\u00f2 presuppone che i tempi agli estremi varino.\nStoria.\nMaupertuis, appartenendo alla corrente leibniziana lo individu\u00f2 generalizzando il principio di Fermat nell'intento di trovare un'alternativa alle leggi della dinamica di Newton viste come insufficienti poich\u00e9 portavano secondo l'inglese ad un universo costituito da un moto casuale di particelle che interagiscono secondo la sola legge di gravit\u00e0, che non spiegava la presenza di strutture organizzate e della vita nell'universo e pi\u00f9 razionale del continuo intervento dell\"'Orologiaio\" creatore dell'universo ipotizzato da Newton.\nTutta la questione nacque dallo studio della propagazione della luce, noto sin dall'antichit\u00e0, sviluppato poi nel Medioevo con la formulazione della legge di riflessione e ampliato nel Seicento con la legge di rifrazione.&lt;br&gt;\nIntervenne infatti in proposito il 15 aprile 1744 all\"'Acad\u00e9mie Royale des Sciences\" di Parigi, affrontando il problema da un punto di vista finalistico, seppur in aperto contrasto con Fermat: sostenne che le ipotesi formulate dai suoi predecessori non avevano individuato correttamente la quantit\u00e0 che la natura rendeva minima, che non era sicuramente n\u00e9 il tempo e nemmeno l'energia cinetica di Leibniz, ma semmai il suo integrale temporale, detta da lui appunto \"azione\". La luce sceglie quindi \u00ab \"una via che ha il vantaggio pi\u00f9 reale. Il cammino che essa segue \u00e8 quello per il quale la quantit\u00e0 d'azione \u00e8 minima\" \u00bb.. Pubblic\u00f2 l'anno stesso la forma generale del suo principio:\nDimostrazione.\nIl tempo non \u00e8 pi\u00f9 costante come secondo il principio di Fermat, quindi la dimostrazione deve prendere in considerazione la sua variazione. Pensiamo allora ad un sistema descritto per mezzo del vettore delle coordinate generalizzate formula_3 che rappresentano un punto nello spazio delle configurazioni. La traiettoria di questo punto non rappresenta il moto reale del sistema, ma la variazione delle coordinate generalizzate per ogni istante di tempo.\nIl nostro scopo \u00e8 prendere tutte queste curve del sistema tra due istanti di tempo, che abbiano la caratteristica di avere per integrale primo l'hamiltoniana formula_4. Si vede subito che l'azione ridotta vale, per la definizione di hamiltoniana:\ndove formula_6 \u00e8 la lagrangiana e l'ultimo passaggio \u00e8 chiaramente valido perch\u00e9 formula_4 \u00e8 integrale primo del moto. La variazione dell'azione \u00e8 dunque:\nOra dovremmo sviluppare l'integrale con la lagrangiana, che \u00e8 composta da una componente dovuta alla variazione virtuale delle coordinate generalizzate e da una componente dovuta alla dipendenza dal tempo. Utilizzando le equazioni di Lagrange si ottiene:\nCos\u00ec la variazione dell'azione diventa:\nper la definizione stessa dell'hamiltoniana.\nSistema scleronomo isolato.\nSe sul sistema non agiscono forze esterne il principio si riduce a:\ntra tutte le traiettorie con stessi punti estremi in cui si conserva l'energia (cinetica perch\u00e9 non c'\u00e8 potenziale) il sistema percorre quella per cui il tempo \u00e8 minimo."}
{"id": "429380", "revid": "547034", "url": "https://it.wikipedia.org/wiki?curid=429380", "title": "Mar Musa", "text": "Mar Musa o, per esteso, Deir Mar Musa al-Habashi (\ufea9\ufef4\ufeae \ufee3\ufe8e\ufead \ufee3\ufeee\ufeb3\ufef0 \ufe8d\ufedf\ufea4\ufe92\ufeb8\ufef2, \"Dayr M\u0101r M\u016bs\u0101 al-\u1e24abash\u012b\", letteralmente \"Monastero di San Mos\u00e8 l'Etiope\") \u00e8 una comunit\u00e0 monastica cattolica di rito siriaco, sita nei pressi della cittadina di al-Nabk, a circa 80 chilometri a nord di Damasco, in Siria.\nStoria.\nIn epoca romana il luogo fu abitato da anacoreti che a poco a poco costituirono la prima comunit\u00e0 monastica. La tradizione locale vuole che Mos\u00e8 l'Etiope, figlio di un re etiope, dopo aver rifiutato di succedergli al trono, scelse la vita eremitica. Si trasfer\u00ec in Egitto poi in Terra Santa poi si stabil\u00ec definitivamente in Siria, dove trov\u00f2 riparo in una grotta nella valle dove oggi sorge il monastero.\nAnni dopo mor\u00ec per mano dei soldati dell'Impero bizantino. Il corpo del martire fu riportato in patria dai familiari. Solo un pollice venne custodito in Siria.\nSecondo altre fonti il monaco Mar Musa viene indicato come uno schiavo nero di origine etiope e di altissima statura, cacciato dal suo padrone a causa di numerosi furti, e poi diventato monaco.\nEdifici.\nLa chiesa principale del monastero possiede preziosi affreschi risalenti all'XI e al XII secolo. Il monastero \u00e8 stato oggetto di restauro da parte dell'Istituto Centrale per il Restauro che \u00e8 intervenuto, attraverso un cantiere-scuola in particolare sulle pitture murali conservate all'interno della chiesa all'interno di un programma di cooperazione italo-siriana, a partire dalla met\u00e0 degli anni '80 e per circa un decennio.\nComunit\u00e0 spirituale al-Khal\u012bl.\nIl monastero (Deir) di M\u0101r M\u016bs\u0101 \u00e8 stato rifondato nel 1982 dal gesuita italiano padre Paolo Dall'Oglio, con il nome di comunit\u00e0 al-Khal\u012bl (\"l'amico di Dio\"), per ospitare aderenti sia di confessione cattolica sia di confessione ortodossa.\nNel 1992 padre Paolo Dall'Oglio ha aperto a Deir M\u0101r M\u016bs\u0101 una comunit\u00e0 spirituale ecumenica mista, che promuove il dialogo tra cristianesimo e islam. Il suo attivismo lo ha reso inviso al regime, che ne ha decretato l'espulsione nel 2012.\nLa sorte della comunit\u00e0 \u00e8 messa in forse dalla repressione messa in atto dal governo siriano per far fronte alle proteste popolari iniziate nel 2011. Padre Dall'Oglio \u00e8 stato rapito dagli islamisti a Raqqa, nell'estate del 2013.\nLa comunit\u00e0 comprende anche il monastero di Mar Elian sito nel governatorato di Homs che \u00e8 stato distrutto dagli islamisti nell'estate del 2015.\nLa comunit\u00e0 monastica continua la sua missione nel costruire ponti di amicizia e di armonia con l'islam e i musulmani. Oggi lavora particolarmente per aiutare gli sfollati e i poveri siriani, cristiani e musulmani nella zona di Nebek e di Homs. La comunit\u00e0 ha anche fondato nel 2002 un monastero-studentato in Italia, nella citt\u00e0 di Cori, in provincia di Latina, e nel 2010 ha fondato un altro monastero in Iraq, nella citt\u00e0 di Sulaymanyyah, nel Kurdistan; anche l\u00ec la comunit\u00e0 \u00e8 attiva nel dare supporto e aiuto agli sfollati cristiani provenienti da Mosul, Bagdad, Qaraqosh e altre localit\u00e0 irachene"}
{"id": "429382", "revid": "1745361", "url": "https://it.wikipedia.org/wiki?curid=429382", "title": "Spettatore", "text": "Lo spettatore, anche definito collettivamente pubblico, \u00e8 colui che assiste a un evento, in genere senza intervenire direttamente. \nNello spettacolo e in particolare nelle arti performative lo spettatore \u00e8 il destinatario dell'evento artistico, ma la fruizione \u00e8 talvolta accompagnata dalla partecipazione, pi\u00f9 o meno attiva, agli eventi rappresentati.\nGeneralit\u00e0.\nNell'ambito dell'arte e dello spettacolo, il pubblico \u00e8 l'insieme degli spettatori, ossia l'insieme delle persone che assistono alla manifestazione artistica o allo spettacolo. Nell'ambito dei \"mass media\", il pubblico \u00e8 l'insieme dei lettori, telespettatori, radioascoltatori, ecc. a cui tale \"media\" si rivolge.\nIn alcuni casi, l'interprete mentre effettua la manifestazione artistica o lo spettacolo pu\u00f2 accorgersi direttamente della quantit\u00e0, caratteristiche (et\u00e0 media, classe sociale, ecc.) del pubblico e di come reagisca allo rappresentazione (teatro, cabaret, giocoleria, balletto, concerto, opera, performance art e molti altri).\nIn altri casi l'interprete non pu\u00f2 avere un controllo diretto della presenza e del comportamento del pubblico, per la distanza spaziale (spettacoli radiofonici e televisivi in diretta, in cui l'interprete pu\u00f2 al limite vedere solo l'eventuale pubblico presente in sala, che \u00e8 sempre molto ridotto rispetto all'effettivo pubblico totale) o anche per la distanza temporale tra la produzione della manifestazione artistica o spettacolo e la sua presentazione al pubblico (cinema, spettacoli radiofonici e televisivi registrati, documentari, narrativa, quadri, sculture e molti altri).\nIn ogni caso un'attenta valutazione e stima del pubblico a cui \u00e8 destinata l'opera \u00e8 fondamentale per il successo e la riuscita della realizzazione artistica o dello spettacolo, pertanto deve essere accuratamente stimato prima della sua realizzazione e, laddove possibile, anche durante la rappresentazione.\nNei casi in cui non siano possibili stime e conteggi del pubblico (tramite ad esempio il conto dei biglietti venduti), la valutazione pu\u00f2 essere fatta a posteriori, con sistemi ad esempio nell'ambito degli spettacoli televisivi tipo Auditel. I dati cos\u00ec ottenuti permettono di avere un'indicazione del gradimento del pubblico, e quindi contribuiscono a decidere se mantenere inalterato lo spettacolo, modificarlo o se interromperlo del tutto, e forniscono indicazioni utili per decidere quali manifestazioni o spettacoli realizzare successivamente.\nTeatro.\nNel teatro in particolare, lo spettatore riveste importanza fondamentale non solo come destinatario della rappresentazione, ma per la comunicazione privilegiata che si instaura tra questo e l'attore in scena.\nIn uno spettacolo dal vivo, la condizione ottimale per la riuscita del medesimo \u00e8 l'empatia tra chi agisce e chi guarda, rendendo la persona nel pubblico partecipe alla narrazione.\nSecondo Peter Brook, lo spettatore \u00e8 una delle tre 'corde' che l'attore deve sempre mantenere equilibrate. Sbilanciarsi a favore dello spettatore rende infatti preponderante l'aspetto di 'esibizione' della rappresentazione teatrale, mentre una scarsa attenzione al destinatario del racconto pu\u00f2 far diventare il racconto stesso debole e privo di senso, se non nella elaborazione privata di chi lo esegue. Il Novecento teatrale ha infatti profondamente modificato la concezione classica di 'spettatore': visto in passato come un elemento passivo, importante unicamente perch\u00e9 necessario a una rappresentazione (ne rappresenta il destinatario), vari registi e autori ne hanno invece sottolineato l'importanza come elemento attivo.\nLa partecipazione dello spettatore all'evento.\nL'evoluzione del concetto di spettatore nell'evento dal vivo procede di pari passo con il radicale cambiamento della drammaturgia e del modo di pensare il teatro e quindi anche lo spazio scenico. \nMentre fino al XIX secolo, l'arco scenico incorniciava una situazione distinta dalla realt\u00e0 pur tentando di imitarla, costituendo una netta separazione, nella sala teatrale, tra gli attori e gli spettatori), nel XX secolo gli attori e gli spettatori si riuniscono spesso nel medesimo spazio (come nell'\"Apocalypsis Cum Figuris\" di Grotowsky, che neutralizza la separazione dello spazio avvolgendo gli spettatori nella rappresentazione o in alcuni lavori di Pirandello, che fa cominciare la rappresentazione nel foyer, quando il pubblico attende di entrare in sala) o molte volte partecipano direttamente all'evento in prima persona (tramite l'interazione con gli attori.\nA tal proposito valgono da esempio sia gli spettacoli del Cirque du Soleil sia gli eventi che portano lo spettatore a rispondere a domande dirette degli attori). Nel teatro di variet\u00e0, nel cabaret e nel Caf\u00e9-chantant, poi, lo spettatore \u00e8 di primaria importanza per la rappresentazione, perch\u00e9 spesso decide le sorti stesse dell'evento: libero di fischiare, ridere, urlare, svincolato dai limiti imposti dal rigoroso rispetto della platea, modifica sensibilmente l'andamento di un evento, rendendosi parte attiva del tutto.\nUno degli esempi pi\u00f9 noti della partecipazione del pubblico a un evento (anche se per certi versi unica nel suo genere) \u00e8 quella che avviene durante le proiezioni del film \"The Rocky Horror Picture Show\", mutuata dalla precedente esperienza dello spettacolo teatrale \"The Rocky Horror Show\" del 1973. La partecipazione dello spettatore viene prevista da numerose \"battute a effetto\", alle quali il pubblico pi\u00f9 affezionato risponde con gesti, azioni ed espressioni codificate negli anni, ed \u00e8 considerata come parte integrante della commedia anche nella versione cinematografica, tanto da prevedere, nella versione DVD, opzioni audio speciali.\nUn esempio di partecipazione dello spettatore nella musica leggera \u00e8 la canzone \"We Will Rock You\" dei Queen del 1977, scritta da Freddie Mercury e Brian May prevedendo, gi\u00e0 nella fase della composizione, l'intervento del pubblico in specifici passaggi del brano."}
{"id": "429383", "revid": "709565", "url": "https://it.wikipedia.org/wiki?curid=429383", "title": "Lorrie Moore", "text": "Biografia.\nMarie Lorena Moore ricevette lo pseudonimo \"Lorrie\" dai suoi genitori. Ha frequentato la St. Lawrence University. A diciannove anni vinse un concorso letterario della rivista \"Seventeen\". Dopo la laurea si trasfer\u00ec a Manhattan, dove lavor\u00f2 come assistente legale per due anni.\nNel 1980 la Moore si iscrisse al \"Master of Fine Arts\" presso la Cornell University. Finiti gli studi alla Cornell uno dei suoi insegnanti l'incoraggi\u00f2 a contattare l'agente Melanie Jackson. A soli ventisei anni usc\u00ec il suo primo libro (\"Self-Help\"), composto quasi completamente da racconti tratti dalla sua tesi di laurea.\nHa contribuito a \"The Paris Review\" e le raccolte di suoi racconti sono \"Like Life\", \"Self Help\", e \"Birds of America.\". Il suo primo racconto pubblicato su \"The New Yorker\", \"You're Ugly, Too,\" \u00e8 stato pi\u00f9 tardi inserito nella lista dei \"Migliori racconti americani del secolo\" (\"The Best American Short Stories of the Century\"), curato da John Updike. Un altro racconto, \"People Like That Are the Only People Here\" \u00e8 stato ristampato nella collezione annuale \"The Best American Short Stories\". Tratta spesso temi amorosi e ricorrentemente di malattie terminali.\nHa scritto due romanzi: \"Anagrams\" e \"Who Will Run the Frog Hospital?\"; Madonna acquist\u00f2 i diritti di opzione di \"Anagrams\" per un film in seguito mai registrato.\nHa scritto anche un libro per bambini intitolato \"The Forgotten Helper\". Riguarda un elfo che Babbo Natale per errore dimentica a casa dell'ultima bambina presente nella sua lista dei \"buoni\". L'elfo dovr\u00e0 aiutare la bambina capricciosa ad essere buona affinch\u00e9 l'anno seguente Babbo Natale ritorni a prenderlo.\nHa vinto nel 1998 l'O. Henry Award per il suo racconto \"People Like That Are the Only People Here\" pubblicato su \"The New Yorker\" il 27 gennaio 1997.\nAttualmente insegna presso la University of Wisconsin.\nIn Italia i suoi libri sono editi dalla Frassinelli e da Bompiani."}
{"id": "429384", "revid": "922800", "url": "https://it.wikipedia.org/wiki?curid=429384", "title": "Personaggio", "text": ""}
{"id": "429385", "revid": "174925", "url": "https://it.wikipedia.org/wiki?curid=429385", "title": "Palcoscenico", "text": "Il palcoscenico (o \"palco\") \u00e8 la parte dell'edificio teatrale che ospita l'azione scenica. \u00c8 riservata ai tecnici e agli attori. Comunica con la sala mediante il boccascena, dove ha sede il sipario o velario, oltre il quale sporge il proscenio, delimitato dalla ribalta.\nIl palcoscenico ha le stesse dimensioni della soffitta essendo delimitato dai medesimi muri.\nCaratteristiche.\nLe principali componenti sono:\nLo spazio scenico \u00e8 delimitato (traguardato), in orizzontale da quinte armate, o telette, in verticale da cieli o arie o soffitti, in fondo dal fondale.\nUn sempre pi\u00f9 crescente gusto per la spettacolarit\u00e0 ha contribuito non poco all'evolversi della scenotecnica: il palcoscenico si \u00e8 via via arricchito di meccanismi e ingranaggi per consentire funzionali trucchi ed effetti scenici, e per meglio organizzare e velocizzare i cambi di scena.\nStoria.\nIl palcoscenico nasce con la costruzione degli antichi teatri romani.\nTeatro greco.\nNon esiste un corrispettivo di palcoscenico nel teatro greco: l'azione scenica si svolgeva infatti nell'orchestra, lo spazio semicircolare delimitato dalle gradinate. Successivamente, con l'introduzione della sken\u00e9, l'edificio scenico nella parte posteriore dell'orchestra, l'azione scenica risulta divisa in due spazi: mentre l'elemento verbale viene relegato alla sken\u00e9, \u00e8 nell'orchestra che il Coro, attraverso il canto e la danza, si esprime.\nTeatro romano.\nCon l'introduzione del proscenio (\"proscaenium\") come elemento architettonico in epoca romana, gli attori possedevano un luogo unico dove rappresentare l'azione scenica grazie alla scomparsa del coro. Il palcoscenico era costituito spesso in pietra, solo saltuariamente in legno. Poteva essere dotato di una botola.\nTeatro medioevale.\nIl teatro medievale spost\u00f2 le rappresentazioni lontano dai luoghi deputati, per cui le prime costruzioni di palcoscenici si ebbero principalmente ad opera di confraternite che si incaricarono di preparare gli allestimenti per gli spettacoli. Principalmente venivano costruiti con assi di legno, e la loro disposizione era differente a seconda della rappresentazione: per dare continuit\u00e0 spaziale alla stessa, infatti, i palcoscenici erano spesso disposti in circolo o in linea retta, ed ognuno di essi afferiva ad una \"mansiones\". Quest'ultima altro non era che una specie di \"tappa\" del dramma rappresentato, sulla scia delle tappe della Via Crucis, cui i drammi liturgici facevano riferimento."}
{"id": "429386", "revid": "767487", "url": "https://it.wikipedia.org/wiki?curid=429386", "title": "The Power to Believe", "text": "The Power to Believe \u00e8 il tredicesimo album in studio del gruppo musicale britannico King Crimson, pubblicato nel 2003 dalla Sanctuary Records.\nIl disco.\nGran parte dei brani era gi\u00e0 stato eseguito dal vivo dal gruppo negli anni antecedenti all'uscita dell'album, tra cui \"Level Five\", \"The Power to Believe Part II\" e \"Dangerous Curves\", apparsi in versione dal vivo nell'EP \"Level Five\" del 2001 (il secondo era inizialmente intitolato \"Virtuous Circle\"), ed altri erano apparsi nell'EP \"Happy with What You Have to Be Happy With\" come il brano omonimo e \"Eyes Wide Open\", quest'ultimo presente in versione alternativa.\nL'unico brano completamente inedito \u00e8 \"Facts of Life\", accompagnato dalla relativa introduzione."}
{"id": "429391", "revid": "117862512", "url": "https://it.wikipedia.org/wiki?curid=429391", "title": "Gioco a informazione completa", "text": "Nella teoria dei giochi, sono definiti ad informazione completa tutte quelle situazioni decisionali in cui la conoscenza su ogni giocatore \u00e8 condivisa da tutti gli altri. Precisamente ogni giocatore \u00e8 a conoscenza: \nLe espressioni gioco a informazione completa e gioco a informazione perfetta, nella teoria dei giochi, individuano due classi importanti di giochi. \nDifferenze tra i giochi ad informazione completa e i giochi a informazione perfetta.\nCome si pu\u00f2 notare, un gioco a informazione perfetta \u00e8 anche un gioco a informazione completa, mentre in generale il viceversa non \u00e8 vero.\nI giochi a informazione perfetta sono necessariamente sequenziali, ovvero a turni. In questo modo, la mossa del giocatore pu\u00f2 essere basata su una conoscenza completa del contesto (incluse tutte le mosse avversarie rilevanti).\nEsempi.\nEsempi classici di giochi a informazione perfetta sono gli scacchi, il tris, la dama, othello, il go e tutti i mancala, il backgammon, il gioco dell'ultimatum e il gioco del centipede.\nMentre sono giochi ad informazione completa il Dilemma del prigioniero e il Trust game."}
{"id": "429392", "revid": "486946", "url": "https://it.wikipedia.org/wiki?curid=429392", "title": "Gioco a informazione perfetta", "text": ""}
{"id": "429395", "revid": "93556", "url": "https://it.wikipedia.org/wiki?curid=429395", "title": "Alfred Loisy", "text": "Biografia.\nL'infanzia (1857-1868).\nAlfred Loisy nacque il 28 febbraio 1857 nella casa che il bisnonno L\u00e9ger S\u00e9bastien aveva acquistato nel 1808 all'estremit\u00e0 del piccolo comune di campagna di Ambri\u00e8res, \u00abcon una vista molto piacevole sul corso sinuoso della Marna e sui villaggi della valle\u00bb. Alfred era il secondo figlio di Charles S\u00e9bastien Loisy (1826-1895) e di Marie Justine Desanlis (m. 1901), preceduto dal fratello Charles Auguste (1852-1922), che aiuter\u00e0 il padre, insieme con alcuni garzoni di fattoria, nella coltivazione delle terre e nell'allevamento degli animali. Il 7 gennaio 1861 nacque l'ultima figlia, Marie Louise (m. 1932).\nCome in tanti villaggi rurali, ad Ambri\u00e8res si seguivano i costumi patriarcali, e i grandi avvenimenti dell'anno consistevano nella festa patronale, nel pellegrinaggio alla cappella di Saint-Aubin, a Mo\u00ebslains, e nella fiera di Vitry-le-Fran\u00e7ois. Il cattolicesimo era parte della tradizione, anche famigliare, per quanto il padre fosse al riguardo \u00abdi un'indifferenza perfettamente serena\u00bb, e cos\u00ec furono la madre Marie Justine, oltre a una giovane donna del paese, di cui Charles Loisy era tutore, e al curato d'Ambri\u00e8res, l\"abb\u00e9\" Jean-Fran\u00e7ois G\u00e9ant (1804-1871), a dare ad Alfred un'educazione religiosa.\nNella scuola di Ambri\u00e8res fece gli studi elementari, conclusi nel 1868, primo dell'Istituto, e quell'anno ottenne anche due premi in un concorso tenuto tra gli allievi delle scuole primarie del dipartimento. La cerimonia di premiazione, tenuta davanti al prefetto di Ch\u00e2lons e alle autorit\u00e0 accademiche della regione, lo impression\u00f2: \u00abQuel che c'\u00e8 di vano in tutte queste cose sfugge allo spirito di un bambino. Quel giorno, ebbi un vago sospetto della gloria alla quale possono condurre le fatiche dello spirito\u00bb, scriver\u00e0 Loisy nel 1884.\nGli studi classici (1869-1874).\nMandato nel 1869 al collegio di Vitry-le-Fran\u00e7ois, vi rest\u00f2 solo un anno, a causa della guerra e dell'occupazione prussiana. Nel 1871 prese lezioni private dal nuovo curato di Ambri\u00e8res, l\"abb\u00e9\" Henri Munier (1843-1883). Anche la cerimonia d'insediamento del nuovo parroco impression\u00f2 fortemente il giovanissimo Alfred: da quel giorno, probabilmente, \u00abio fui orientato, quasi senza accorgermene, verso il sacerdozio\u00bb.\nDall'ottobre del 1872 torn\u00f2 agli studi regolari nel collegio di Saint-Dizier, diretto dagli ecclesiastici della diocesi di Langres; \u00abpiccolo e mingherlino [...] pessimo nei giochi, timido e maldestro\u00bb, ispirava ai compagni sentimenti misti di disprezzo per il suo scarso vigore e d'ingenua ammirazione per la sua bravura di scolaro. Dimostr\u00f2 anche una grande devozione religiosa e le prediche del gesuita lorenese padre Jean-Baptiste Stumpf (1817-1878), insieme, nel 1874, a una lunga e seria malattia della sorella, fecero prendere in profonda considerazione a Loisy l'idea di farsi prete: \u00abla vita era dunque ben poca cosa. In questo caso, perch\u00e9 non sacrificarla?\u00bb. Promettendo di dedicarsi al sacerdozio, era in qualche modo presente in lui la volont\u00e0 del sacrificio della propria vita in cambio della salvezza di quella della sorella.\nSedotto altres\u00ec dall'idea di consacrarsi \u00aba un servizio disinteressato dell'umanit\u00e0\u00bb, la sua inesperienza della vita non gli fece comprendere l'esistenza di tanti altri \u00abservizi di quel genere e che la Chiesa cattolica non ha il monopolio della devozione\u00bb. Fu cos\u00ec che, rinunciando a conseguire il baccalaureato nel collegio di Saint-Dizier malgrado la disapprovazione dei genitori e dei suoi professori, Loisy decise di entrare immediatamente in seminario.\nGli studi in seminario e l'ordinazione sacerdotale (1874-1879).\nLoisy entr\u00f2 nell'ottobre del 1874 nel Grand S\u00e9minaire di Ch\u00e2lons, frequentato da una cinquantina di allievi per lo pi\u00f9 provenienti da povere famiglie di contadini e diretto da padre Modeste Roussel (1810-1881), un uomo che dimostr\u00f2 sempre benevolenza per Loisy.\nIl professore di morale, Sosth\u00e8ne H\u00e9mard (1831-1905), fedele lettore del reazionario \u00abL'Univers\u00bb di Louis Veuillot, era \u00abdi stretta ortodossia e di focosa intolleranza. Insieme a questo, volgarit\u00e0 e pretensione\u00bb. Victor Molard (1842-1905), insegnante di dogmatica, \u00abignorava profondamente tutto ci\u00f2 che supponeva di sapere\u00bb, mentre Ernest Peuchot (1842-1917), professore di Sacra Scrittura che non conosceva l'ebraico, era \u00ablo spirito meno critico e meno adatto allo studio\u00bb. Il professore di filosofia On\u00e9sime Ludot (1848-1905) \u00abera il solo uomo che avesse una giusta idea delle necessit\u00e0 dei tempi nuovi e degli enormi difetti dell'insegnamento clericale\u00bb. Proprio per questo motivo nel 1875 fu scartato dall'insegnamento attraverso la nomina a curato di La Neuville-au-Pont.\nLa pur breve relazione che Loisy ebbe con lui, e la lettura di Lacordaire produssero un primo effetto di emancipazione sul suo spirito. Loisy studi\u00f2 la \"Summa Theologiae\" di Tommaso d'Aquino \u00abfino a perdere la ragione. L'impressione che mi rest\u00f2 fu che il grande edificio filosofico del Medioevo posava su fondamenta in rovina\u00bb e suo malgrado fin\u00ec col dubitare \u00abdella realt\u00e0 obbiettiva delle conclusioni metafisiche. La base della mia fede era cos\u00ec compromessa\u00bb.\nLoisy apprese i fondamenti della lingua ebraica da un allievo pi\u00f9 anziano e poi continu\u00f2 a studiare da solo. Avrebbe dovuto ricevere la tonsura dopo due anni di seminario, nel 1876, e invece l'ebbe, con gli ordini minori, il 24 giugno 1877. L'anno dopo, il 30 giugno 1878, dopo una notte passata insonne, fu ordinato suddiacono, cominciando l'obbligo del celibato e l'impegno perpetuo nella Chiesa: \u00abCi prosternammo dinnanzi all'altare e sopra noi si recitarono le litanie dei santi. Il grande errore della mia vita era consumato\u00bb.\nPer due mesi, dalla fine d'ottobre, frequent\u00f2 a Parigi l'\u00ab\u00c9cole sup\u00e9rieure de th\u00e9ologie\u00bb, appena istituita nel quadro delle Facolt\u00e0 dell'Institut catholique. Loisy era stato scelto appositamente dal direttore del seminario, ma non fu soddisfatto dei corsi che vi si tenevano e, con l'appoggio di Roussel, in gennaio pot\u00e9 rientrare in seminario. Il 29 marzo 1879 fu consacrato diacono da Guillaume Meignan, vescovo di Ch\u00e2lons e futuro cardinale, e il successivo 29 giugno fu ordinato prete. Il giorno dopo celebr\u00f2 la sua prima messa, e il 6 luglio fu nominato curato di Broussy-le-Grand, villaggio del cantone di F\u00e8re-Champenoise, \u00abnotevole, dal punto di vista religioso, per la sua profonda indifferenza\u00bb.\nCurato di campagna (1879-1881).\nBroussy-le-Grand non aveva parroco da pi\u00f9 di due anni e non sembrava averne bisogno, dal momento che i suoi abitanti lo chiamavano solo per amministrare l'estrema unzione e andavano a messa solo il giorno dei morti. Roussel si preoccup\u00f2 di procurargli una parrocchia pi\u00f9 confortevole e la trov\u00f2 a Landricourt, piacevole villaggio a meno di tre chilometri da Ambri\u00e8res, pi\u00f9 rispettoso del suo curato e pi\u00f9 assiduo alla messa domenicale. Qui fu trasferito Loisy il 31 gennaio 1880, pochi mesi prima della morte del suo protettore.\nLoisy ebbe per\u00f2 l'impressione che non sarebbe rimasto a lungo a Landricourt. In novembre scrisse a Fr\u00e9deric Monier (1831-1912), direttore dell'Institut catholique di Parigi, e a Louis Duchesne, professore di storia ecclesiastica, manifestando loro il suo desiderio di frequentare l'Istituto per laurearvisi in teologia. In effetti, nel marzo del 1881 il vicario generale Ulysses Pannet (1824-1911) gli comunic\u00f2 di doversi trasferire a Fontaine-sur-Coole, e Loisy rifiut\u00f2.\nGrazie all'intervento in suo favore di Monier e Duchesne, il vescovo Meignan gli concesse il permesso di lasciare Landricourt, e il 12 maggio 1881 Loisy pot\u00e9 entrare all'Institut di Parigi. Loisy, che non amava la grande citt\u00e0, contava di restarvi il tempo necessario a ottenervi il lettorato in teologia per poi insegnare nel seminario di Ch\u00e2lons una dottrina cattolica \u00abche tenesse soprattutto conto dei bisogni dei tempi nuovi\u00bb.\n\u00abMa\u00eetre de conf\u00e9rences\u00bb (1882-1890).\nNel giugno del 1881 Loisy divenne uditore \"magna cum laude\" e in ottobre super\u00f2 il primo esame di licenza. Leggeva intanto l'edizione del Nuovo Testamento del Tischendorf, convincendosi che quegli scritti \u00abnon erano esenti da contraddizioni, portando tracce evidenti di tendenze personali dei loro autori. L'autenticit\u00e0 di Matteo e di Giovanni mi parve molto sospetta\u00bb.\nIn dicembre gli fu affidato il corso di ebraico e preparando le lezioni sul Pentateuco, credette di riconoscervi \u00abuna collezione di racconti mitici o leggendari, la cui redazione definitiva era molto posteriore a Mos\u00e9\u00bb. Loisy dovette perci\u00f2 \u00abcercare il modo di conciliare il dogma con i risultati acquisiti dalla scienza moderna\u00bb. Intanto, il rettore monsignor Maurice d'Hulst (1841-1896), otteneva dal vescovo Meignan che Loisy rimanesse a insegnare all'Institut catholique, e il 23 giugno 1882 egli consegu\u00ec la licenza in teologia. In attesa di ottenere il dottorato che gli assegnasse il titolo di professore, Loisy poteva insegnare all'Institut catholique come \u00abma\u00eetre de conf\u00e9rences\u00bb.\nContemporaneamente, Loisy s'iscrisse all'\u00c9cole pratique des Hautes \u00c9tudes per seguirvi i corsi di assiriologia e, per breve tempo, di egittologia, e frequent\u00f2 il corso di ebraico tenuto da Ernest Renan al Coll\u00e8ge de France, dove dal 1883 al 1885 segu\u00ec anche il corso di lingua amarica di Joseph Hal\u00e9vy (1827-1917). Dal 1884 Loisy sostitu\u00ec spesso l\"abb\u00e9\" Paulin Martin (1840-1890) alla cattedra di sacra Scrittura dell'Institut catholique dove, dal 1886, inizi\u00f2 a insegnare assiriologia e, dal 1887, lingua amarica.\nSono gli anni in cui si consumava la sua crisi: \u00abnell'inverno 1885-1886 ho preso netta coscienza di non poter mantenere la posizione dell'ortodossia, o piuttosto mi sono reso conto di averla totalmente abbandonata\u00bb. Conoscendo bene il passato e il presente della Chiesa, vedeva \u00able cose superate nella sua disciplina, le pratiche del culto non in rapporto con i bisogni del tempo, il senso materiale delle sue formule teologiche ogni giorno meno sostenibile\u00bb.\nIn quel periodo avrebbe anche perduto la fede nell'anima, nel libero arbitrio, nella vita futura e nell'esistenza di un dio personale: sincero con se stesso, Loisy non lo fu per\u00f2 con gli altri, nascose il suo conflitto interiore e non lasci\u00f2 la Chiesa. Loisy affermava allora di considerare ancora la Chiesa \u00abun'istituzione necessaria, come pure quello che di pi\u00f9 divino vi sia sulla terra\u00bb, e di pensare di poter assolvere, al suo interno, \u00abil grande apostolato di umanit\u00e0 del quale pretende di essere investita\u00bb, di aver sperato che essa non si sarebbe opposta \u00aball'opera di tutti i ricercatori di verit\u00e0 [...] fra i quali intendevo occupare il mio posto\u00bb, e infine, di non aver voluto, abbandonando la Chiesa, dare un grande dolore ai suoi genitori.\nQuando, nel 1889, per la morte di Arthur Amiaud (1849-1889) rest\u00f2 vacante la cattedra di assiriologia all'\u00c9cole des Hautes \u00c9tudes, Loisy sper\u00f2 di occuparla grazie al sostegno del Duchesne, che all'\u00c9cole insegnava antichit\u00e0 cristiane, ma questi non fece nemmeno il suo nome e i loro rapporti si raffreddarono. Sper\u00f2 ancora l'anno dopo quando, scomparso Paulin Martin, rimase libera la cattedra di Sacra Scrittura all'Institut catholique, che fu per\u00f2 assegnata al professore del seminario Saint-Sulpice Fulcran Vigouroux (1837-1915).\n\"Histoire du Canon de l'Ancien Testament\".\nIn compenso, il 7 marzo 1890 Loisy conseguiva il dottorato in teologia con una tesi sulla \"Storia del canone dell'Antico Testamento\". La cerimonia si concluse nella chiesa dei Carmelitani, la cappella dell'Institut, dove Loisy dovette recitare l'antica professione di fede di Pio IV. Dopo il passaggio \u00abio l'ammetto [la Scrittura] e non l'ammetter\u00f2 e non l'interpreter\u00f2 che secondo il senso unanime dei Padri\u00bb, Loisy sent\u00ec \u00abil bisogno di respirare un po'\u00bb. Ma egli aveva gi\u00e0 posto nella sua tesi l'idea, la cui portata i suoi esaminatori non sembrarono aver ben valutato, dell'ineguaglianza del valore dei libri canonici: \u00abAttraverso questa breccia, mi proponevo di far passare tutta la critica biblica, nonostante quel che la Chiesa insegna sulla divinit\u00e0, sull'autenticit\u00e0, sulla veracit\u00e0, sull'integrit\u00e0 delle Scritture\u00bb.\nLa storia del canone \u00e8 la storia del processo di formazione, di sviluppo e di definizione della raccolta canonica, in cui fu decisiva la funzione della tradizione ecclesiastica. A un periodo di \"formazione\", durato fino al III secolo, subentr\u00f2 quello del \"dubbio\" sui libri deuterocanonici, finch\u00e9 il canone fu fissato l'8 aprile 1546 dal decreto del concilio di Trento \"De canonicis Scripturis\".\nGirolamo li aveva esclusi dal canone, non considerandoli nemmeno \u00abispirati\u00bb, ma utili solo all'edificazione dei fedeli. Atanasio, Cirillo e Gregorio di Nazianzo considerano i deuterocanonici ispirati, ma li escludono egualmente dal canone, cos\u00ec attribuendo loro una minore autorit\u00e0 rispetto ai protocanonici. Agostino, all'opposto di Girolamo, li considera ispirati e canonici: secondo lui, \u00abspetta alla tradizione e non alla scienza decidere in materia di canonicit\u00e0 e di ispirazione\u00bb, mentre Girolamo \u00ableggeva la tradizione cristiana alla luce delle sue opinioni scientifiche\u00bb.\nNel concilio di Trento, una minoranza avrebbe voluto distinguere i libri \u00abautentici e canonici, da cui la nostra fede dipende, da quelli che sono soltanto canonici [...] come li distingue tra gli altri S. Girolamo nel \"Prologus galeatus\"\u00bb, ma prevalse la decisione di accettare anche i libri deuterocanonici. Tuttavia, i vescovi non negarono l'esistenza di un diverso valore tra i libri dell'Antico Testamento, ma considerarono la determinazione delle loro differenze \u00abuna questione di secondaria importanza\u00bb.\nProfessore all'Institut catholique (1890-1893).\nLa sua tesi - le critiche su \u00abL'Univers\u00bb dell'intransigente canonico di Soissons Aristide Magnier (1829-1906) passarono quasi inosservate - era stato l'oggetto del suo corso dell'anno 1889-1890, l'anno successivo le sue lezioni si occuparono della \"Storia del canone del Nuovo Testamento\" e nel corso dell'anno 1891-1892 della \"Storia critica del testo e delle versioni dell'Antico Testamento\", tutte pubblicate in volume e prima ancora nella rivista bimestrale \u00abL'Enseignement biblique\u00bb, da lui diretta e fondata nel 1892.\n\"Histoire du Canon du Nouveau Testament\".\nAnalogamente a quella del Vecchio Testamento, anche la storia del canone del Nuovo Testamento di Loisy \u00e8 soprattutto la storia delle discussioni critiche, avvenute a partire dal II secolo, su una collezione dei testi che la tradizione di diverse chiese cristiane aveva ritenuto provenire direttamente dagli apostoli. Avvenne che al nucleo costituito dai quattro vangeli, dagli \"Atti\" e dalle lettere paoline, si aggiunsero successivamente le lettere di Pietro, di Giovanni, di Giacomo, di Giuda e l\"Apocalisse\", mentre ne furono escluse le epistole di Ignazio e di Policarpo, quella di Clemente e il \"Pastore di Erma\".\nOrigene rilev\u00f2 le divergenze esistenti nella tradizione e, riconoscendo la non autenticit\u00e0 della \"Lettera agli Ebrei\", l'attribu\u00ec a un discepolo di Paolo. Eusebio classific\u00f2 i testi in tre diverse categorie, le Scritture non contestate od \"omologoumene\", quelle contestate o \"antilegomene\" - divise ancora in due classi a seconda del maggiore o minor numero di testimonianze a loro favore - e le apocrife. Tra le contestate a vario titolo, finiscono per lui l'epistola di Giacomo, di Giuda, di Barnaba, la II di Pietro, la II e la III di Giovanni, le apocalissi di Giovanni e di Pietro, gli Atti di Paolo, il Pastore di Erma, la dottrina degli Apostoli e il vangelo degli Ebrei.\nIn questo dibattito, Girolamo distingue l\"autenticit\u00e0 divina\" dello scritto, che lo rende canonico, dall\"autenticit\u00e0 storica\": cos\u00ec la lettera agli Ebrei pu\u00f2 non essere di Paolo, ma \u00e8 ispirata e va inserita nel canone. Girolamo \u00abnon pensa minimamente di contestare l'ispirazione dei libri che la Chiesa impiega come Scrittura, ma tratta le questioni di autenticit\u00e0 con una serena indipendenza. I dati della tradizione non gli sembrano avere il rigore di affermazioni dogmatiche, ma piuttosto presentare la flessibilit\u00e0 di opinioni storiche: li esamina, li discute, capisce che si pu\u00f2 dissentire, non invoca regole di ortodossia\u00bb.\nIl concilio di Trento conferm\u00f2 il canone tradizionale, ma la dichiarazione del decreto \"De canonicis Scrupturis\" mantenne, secondo Loisy, la distinzione tra canonicit\u00e0 e autenticit\u00e0 degli scritti, ponendo la prima come verit\u00e0 di fede e l'autenticit\u00e0 come \"doctrina tuta\", \u00abnel senso teologico in cui \"doctrina tuta\" non \u00e8 sinonimo di \"doctrina certa\"\u00bb: non potendo definire canonici scritti di dubbia autenticit\u00e0, la dichiarazione conciliare \u00e8 \u00abproporzionata ai bisogni dei tempi; sembra, per certi aspetti, una misura disciplinare che pu\u00f2 essere allentata se le circostanze non sono pi\u00f9 le stesse\u00bb..\nLa distinzione tra storia e teologia, affermata da Loisy nei suoi due scritti sulla storia dei canoni delle Scritture, anticipa, se gi\u00e0 non afferma, la sua volont\u00e0 di emancipare l'esegesi scientifica da ogni tutela dogmatica.\nLe lezioni di Loisy pubblicate sull\"Enseignement\" venivano recensite dalla domenicana \u00abRevue biblique\u00bb con poca simpatia e il giovane professore dell'Institut, l'abb\u00e9 Paul Pisani (1852-1933) non aveva mancato di rimproverare il rettore d'Hulst di scarsa vigilanza nei confronti del giovane professore. In realt\u00e0 monsignor d'Hulst \u00absapeva cosa succedeva nei corsi di Loisy e quali riflessioni fossero scambiate tra i suoi sostenitori e i suoi avversari. Lui difendeva Loisy come Duchesne, cio\u00e8 lo sosteneva pur attaccandolo, perfino, tra il serio e il faceto. \"\u00c8 un piccolo Renan\", diceva di lui, a volte, nell'intimit\u00e0; ma \u00e8 chiaro che se l'avesse realmente pensato, non l'avrebbe mantenuto nella cattedra\u00bb.\nL'esegesi di Loisy, che era al corrente dei recenti risultati della ricerca biblica, specie tedesca, le sue \u00abarditezze\u00bb, la \u00abverve irriverente\u00bb con la quale egli trattava gli autori cattolici, quell'apparente \u00abgioia nel trovare in difetto il testo sacro\u00bb, erano presenti a Henri Icard (1805-1893), vicario dell'arcidiocesi di Parigi e superiore generale della Compagnia di Saint-Sulpice, che dall'ottobre del 1892 non mand\u00f2 pi\u00f9 i suoi seminaristi a seguire le lezioni di Loisy. Questa decisione urt\u00f2 monsignor d'Hulst che tuttavia, in un articolo sul \u00abCorrespondant\u00bb del 25 gennaio 1893, intitolato \"La questione biblica\", ammise l'esistenza di due scuole di esegesi biblica, quella cattolica tradizionale, anticritica e apologetica, che egli definiva \u00abscuola stretta o di destra\u00bb, e quella rappresentata dalla moderna critica storica, definita \u00abscuola larga o di sinistra\u00bb: occorreva, a suo giudizio, mantenere un giusto mezzo tra le due.\nL'articolo fece scandalo e Loisy fu indicato a torto essere il suo ispiratore nonch\u00e9 il rappresentante della \u00abscuola larga\u00bb. In aprile d'Hulst fu chiamato a Roma e, al suo ritorno, il 18 maggio comunic\u00f2 a Loisy, \u00abnon senza un certo imbarazzo, di non poterlo difendere contro la crescente opposizione al suo insegnamento\u00bb, e che avrebbe mantenuto le cattedre di ebraico e d'assiro, ma lasciato la cattedra di Sacra Scrittura. Il suo posto sarebbe stato preso da Claude Fillion (1843-1927), uno che \u00abornava la Bibbia di commenti pii e prendeva ogni tanto la penna per confutare \"i Tedeschi\"\u00bb.\nA dicembre anche la creatura di Loisy, \u00abL'Enseignement biblique\u00bb, cessava le pubblicazioni. Loisy vi aveva pubblicato in settembre l'ultima sua fatica, \"Les Evangiles synoptiques\", dove, con scandalo dell\"abb\u00e9\" Paul de Broglie (1834-1895), tutti i vangeli venivano datati a dopo l'anno 70 e quello di Marco era reso anteriore a quello di Luca.\nNell'ultimo numero del 10 novembre, a chiarimento delle sue posizioni, Loisy vi pubblic\u00f2 l'articolo \"La questione biblica e l'ispirazione delle Scritture\" nel quale, premesso di accettare il dogma dell'inerranza della Bibbia e ricordando che da pi\u00f9 di un secolo la critica razionalista e protestante discuteva delle origini della Bibbia, affermava che il problema dell'esegesi non era quello di stabilire \u00abse la Bibbia contiene degli errori, ma di sapere ci\u00f2 che la Bibbia contiene di verit\u00e0\u00bb. Egli indicava alcune prime conclusioni scientifiche del lavoro critico sulla Bibbia:\nDopo aver letto quest'articolo, il cardinale arcivescovo di Parigi, Fran\u00e7ois Richard, dichiar\u00f2 che \u00abla permanenza del professore era ormai impossibile\u00bb. Il 15 novembre, di fronte ai vescovi protettori dell'Institut catholique riuniti in assemblea, monsignor d'Hulst, reso omaggio \u00abal valore eccezionale del giovane professore, erudito di marca, molto stimato all'estero\u00bb, propose di offrire a Loisy l'alternativa tra la cessazione delle pubblicazioni della rivista e le sue dimissioni. Il vescovo di Chartres Fran\u00e7ois Lagrange (1827-1895) e i cardinali Lang\u00e9nieux e Richard chiesero per\u00f2 le sue dimissioni senza condizioni, e tutti i vescovi si allinearono alla proposta dei due cardinali.\nConosciuta la decisione dei vescovi, il 18 novembre 1893 Loisy present\u00f2 la lettera di dimissioni dall'Institut, nella quale rimproverava monsignor d'Hulst di essere responsabile dell'accaduto, avendolo compromesso con il suo articolo sul \u00abCorrespondent\u00bb. E aggiungeva: \u00abVoi volete avere allievi, molti allievi, e per questo fate sacrifici, sacrificio delle vostre opinioni personali, sacrificio di uomini che dite di stimare e di amare. A che pro? Pensate di preparare l'avvenire girandogli le spalle?\u00bb.\nDue giorni dopo moriva Henri Icard, grande accusatore di Loisy. Quando la notizia fu portata alla chiesa dei Carmelitani, l'abb\u00e9 Duchesne, che si preparava a celebrare la messa, comment\u00f2: \u00ab\u00c8 morto di gioia\u00bb.\nCappellano delle domenicane di Neully (1894-1899).\nQuello stesso 18 novembre Leone XIII pubblicava l'enciclica \"Providentissimus Deus\", che ribadiva la tradizionale posizione della Chiesa sui Libri sacri i quali, \u00abscritti sotto l'ispirazione dello Spirito Santo, hanno Dio per autore e come tali sono stati affidati alla Chiesa\u00bb, cui spetta l'ultima parola sulla loro interpretazione. La critica razionalista era condannata, insieme con coloro che \u00abvorrebbero passare per teologi, cristiani ed evangelici, cercando cos\u00ec di coprire sotto un nome specioso la temerariet\u00e0 di un insolente ingegno\u00bb.\nForse Loisy cerc\u00f2 di blandire la vanit\u00e0 del papa inviandogli una lettera e una memoria sull'enciclica, nella quale testimoniava la sua \u00abperfetta sottomissione agli insegnamenti della Santa Sede\u00bb. La risposta del cardinale Rampolla, il 31 dicembre, riferiva della soddisfazione di Leone XIII, ma, \u00abconsiderando i fatti avvenuti\u00bb, lo invitava \u00aba coltivare pi\u00f9 particolarmente qualche altro campo della scienza\u00bb.\nFinalmente, il 4 settembre 1894, fu trovato un nuovo incarico per Loisy, quello di cappellano del collegio delle domenicane di Neuilly-sur-Seine. Loisy accett\u00f2, dopo aver rifiutato l'offerta del nuovo direttore della Compagnia di Saint-Sulpice, Arthur Captier (1828-1903), a cappellano della chiesa nazionale francese di San Luigi, a Roma, che avrebbe dovuto rappresentare un intermezzo in attesa di riprendere l'insegnamento all'Institut catholique.\nNel collegio di Neuilly studiavano un centinaio di bambine e ragazze dell'alta borghesia parigina e il suo compito consisteva nel dire messa, confessare, predicare e insegnare catechismo alle allieve. Continu\u00f2 tuttavia a collaborare con diverse riviste: il \u00abBulletin critique\u00bb, la \u00abRevue critique d'histoire et de litt\u00e9rature\u00bb, la \u00abRevue des Religions\u00bb, la \u00abRevue biblique\u00bb e la \u00abRevue Anglo-romaine\u00bb. Nel 1896 Loisy fond\u00f2 con l\"abb\u00e9\" Paul Lejay (1861-1920), professore di letteratura latina all'Institut catholique, la \u00abRevue d'histoire et de litt\u00e9rature religieuse\u00bb, chiamandovi a collaborare personalit\u00e0 di sicura ortodossia, come Alfred Baudrillart e il gesuita Eug\u00e8ne Griselle (1861-1923). Da parte sua, \u00abper non attirare l'attenzione\u00bb, Loisy preferiva quasi sempre firmare i propri articoli con diversi pseudonimi \u00abche in effetti depistarono per qualche tempo gli inquisitori\u00bb.\nL'enciclica \"Depuis le jour\", datata 8 settembre 1899 e indirizzata da Leone XIII al clero francese, ribadiva il primato della teologia scolastica e condannava quegli scrittori cattolici che, \u00absotto lo specioso pretesto di togliere agli avversari della parola rivelata l'uso di argomenti che sembravano irrefutabili contro l'autenticit\u00e0 e la veracit\u00e0 dei Libri santi, hanno creduto fosse molto abile prendere quegli argomenti per loro conto. In virt\u00f9 di questa strana e pericolosa tattica, essi hanno lavorato con le loro proprie mani a fare brecce nelle mura della citt\u00e0 che avevano la missione di difendere\u00bb.\nLo stesso giorno che la lesse, il 20 settembre, Loisy ebbe uno sbocco di sangue, e le sue condizioni di salute si aggravarono nei giorni successivi. Il 23 settembre present\u00f2 le sue dimissioni da cappellano di Neuilly al cardinale Richard, che le accolse immediatamente. Loisy si ritir\u00f2 a Bellevue, presso Versailles, mantenendosi con i proventi ricavati dai suoi articoli e da una modesta indennit\u00e0 riservata dalla diocesi ai preti infermi.\nLibero docente alla Sorbona (1900-1904).\nIl suo tentativo di riformare l'esegesi cattolica operando all'interno della stessa istituzione cattolica era destinato a essere scoperto e represso. Il suo commento all'ultima enciclica papale, pubblicato il 1\u00ba giugno 1900 sulla \u00abRevue du Clerg\u00e9 Fran\u00e7ais\u00bb sotto lo pseudonimo di Isidore Despr\u00e9s, fu definito dal gesuita Julien Fontaine (1839-1917), che rivel\u00f2 in Loisy l'autore dell'articolo, \u00abun programma che egli sa irrealizzabile\u00bb. Il 15 ottobre Loisy pubblic\u00f2 sulla stessa rivista e con lo pseudonimo di A. Firmin la prima parte di uno studio su \"La Religion d'Isra\u00ebl\" che provoc\u00f2 l'intervento del cardinale Richard, il quale proib\u00ec la stampa del seguito dello studio, dichiarato contrario alla costituzione \"Dei Filius\" del Concilio Vaticano e alle regole dettate dall'enciclica \"Providentissum Deus\".\nLoisy rispose restituendo all'arcivescovo la pensione che gli era stata assegnata l'anno precedente. L'anno dopo fece stampare in volume \"La Religion d'Isra\u00ebl\" che invi\u00f2 il 12 maggio 1901 al domenicano Alberto Lepidi (1838-1925), consultore del Sant'Uffizio e professore di teologia al Collegio di San Tommaso, che aveva aperto un'inchiesta, probabilmente su denuncia del cardinale Richard. Nel frattempo, grazie all'interessamento dell'amico Paul Desjardins, gli era stato concesso dall'Ecole pratique des Hautes Etudes della Sorbona di tenere un corso libero nella sezione delle scienze religiose, ed egli aveva esordito il 12 dicembre 1900 con \"I miti babilonesi e i primi capitoli della Genesi\". L'anno dopo Loisy vi tratt\u00f2 delle \"Parabole del vangelo\" e raccolse le sue lezioni nel volume degli \"Studi evangelici\", pubblicato nel 1902.\nDovette essere una sorpresa ricevere dal principe Alberto I di Monaco, il 26 gennaio 1902, la richiesta di assenso alla candidatura ad amministratore apostolico del Principato, ruolo che equivaleva alla sua nomina a vescovo. Loisy accett\u00f2 e in ottobre anche il governo francese lo candid\u00f2 all'episcopato, sia pure con scetticismo. La candidatura fu infatti ritirata poco dopo, mentre quella avanzata dal principe Alberto fu rifiutata da Roma.\n\"L'Evangile et l'Eglise\".\nLeone XIII, per combattere il razionalismo dilagante, la moderna esegesi protestante e gli stessi fermenti presenti in parte degli studiosi cattolici, con la lettera apostolica \"Vigilantiae\" aveva costituito in Vaticano, il 30 ottobre 1902, la Pontificia Commissione biblica, incaricata di vigilare sull'ortodossia dei risultati degli studi biblici. A farne parte fu chiamato anche il professore dell'Institut catholique Fulcran Vigoureux, ben noto a Loisy, che lo defin\u00ec \u00abscialbo sia nei misfatti che nello stile\u00bb.\nA novembre apparve un nuovo libro di Loisy, \"L'Evangile et l'Eglise\", presentato come una confutazione dell\"Essenza del Cristianesimo\" del teologo protestante tedesco Adolf Harnack, il quale aveva sostenuto che la sostanza del cristianesimo consisteva nell'annuncio, fatto da Ges\u00f9, che Dio \u00e8 il padre di tutti gli esseri umani e Ges\u00f9 ne \u00e8 la coscienza filiale. Il sistema di Harnack si fondava per\u00f2 sulla tradizione cristiana e non su un insegnamento personale di Ges\u00f9, secondo Loisy, per il quale invece l'essenza del cristianesimo stava nel messaggio di Ges\u00f9 dell'imminente realizzazione del Regno di Dio. Soltanto dopo la sua morte e la vana attesa della venuta del Regno, i seguaci di Ges\u00f9 si erano organizzati fondando una Chiesa con le sue strutture gerarchiche, i suoi riti e i suoi dogmi:\nPresto si levarono le critiche degli ambienti dell'ortodossia cattolica. Cominci\u00f2 il 31 dicembre l\"abb\u00e9\" Hippolyte Gayraud (1856-1911) dalle colonne de \u00abL'Univers\u00bb, seguito dal cardinale Richard, che il 17 gennaio 1903 condann\u00f2 ufficialmente il libro in quanto, oltre a essere privo di \"imprimatur\", era di \u00abnatura tale da scuotere gravemente la fede dei fedeli sui dogmi fondamentali dell'insegnamento cattolico\u00bb. Seguirono il 20 gennaio monsignor Pierre Batiffol (1861-1929) sul \u00abBulletin de litt\u00e9rature eccl\u00e9siastique\u00bb e il 6 febbraio il cardinale Adolphe Perraud, che qualific\u00f2 di \u00absfuggente e nebuloso\u00bb il metodo di Loisy, chiedendosi se l'autore avesse voluto \u00abdire in ogni pagina una tal cosa o la sua contraria\u00bb.\nCon lettera del 3 febbraio Loisy scrisse a Richard di \u00abinchinarsi\u00bb davanti al giudizio dato \u00absecondo il suo diritto episcopale\u00bb, e di condannare gli errori che erano stati trovati nel libro, \u00abper quanto chi lo ha interpretato si sia posto su un piano completamente differente da quello in cui mi ero dovuto porre e mi ero posto per scriverlo\u00bb. Si trattava in effetti di una sottomissione pi\u00f9 apparente che reale, ma il cardinale non sembr\u00f2 comprenderlo, e in ogni caso l'organo dell'arcidiocesi parigina, la \u00abSemaine religieuse\u00bb, pubblic\u00f2 la lettera sopprimendone la parte finale, cos\u00ec che la posizione di Loisy sembr\u00f2 una completa sottomissione.\nIl 20 luglio mor\u00ec Leone XIII e il 4 agosto gli succedette Pio X. Il 5 ottobre apparvero nelle librerie quattro libri di Loisy: la seconda edizione de \"L'Evangile et l'Eglise\", aumentata di due capitoli, \"Autour d'un petit livre\", che ne era l'apologia, \"Le Quatri\u00e8me Evangile\" e \"Le Discours sur la Montagne\".\n\"Autour d'un petit livre\".\n\"Autour d'un petit livre\" (Intorno a un piccolo libro) \u00e8 articolato in sette lettere. Nella prima Loisy affermava che \u00abDio non \u00e8 una figura della storia\u00bb e che \u00abGes\u00f9 non \u00e8 entrato come Dio ma come uomo nella storia degli uomini\u00bb; nella seconda sosteneva che la critica erudita doveva mantenersi indipendente dal controllo teologico; nella terza Loisy spiegava come e perch\u00e9 il contenuto dei vangeli, soprattutto quello del quarto, non potesse essere considerato un testo di storia; nella quarta lettera si esponeva la fissazione della cristologia ortodossa. La fede in Ges\u00f9 quale messia ebraico era stata adattata alla mentalit\u00e0 dei credenti provenienti dal paganesimo: \u00abIl Cristo storico, nell'umilt\u00e0 del suo \"apostolato\", \u00e8 abbastanza grande per giustificare la cristologia, e non occorre che la cristologia sia stata esplicitamente insegnata da Ges\u00f9 per essere vera\u00bb.\nNella quinta lettera Loisy sottolineava come i vangeli attribuiscano la fondazione della Chiesa a Cristo risorto. Dunque la Chiesa non fu istituita dal Ges\u00f9 \u00abvivente in carne e ossa\u00bb, ma nacque dalla fede nel Cristo glorificato. Da qui Loisy derivava che la natura dell'autorit\u00e0, della Chiesa ma anche dello Stato, non poteva consistere in un potere assoluto, ma in un apostolato d'educazione sociale.\nLa sesta lettera criticava l'idea che i dogmi siano immutabili, idea contraddetta dalla stessa storia dei dogmi, cos\u00ec come \u00abla verit\u00e0 fondamentale della religione, ossia la fede in Dio, ha una storia infinitamente complessa\u00bb e l'idea della divinit\u00e0 si \u00e8 incessantemente modificata nella storia del cristianesimo. \u00abLa relativa insufficienza e la relativa perfettibilit\u00e0 delle formule dogmatiche sono attestate dalla storia\u00bb e oggi - notava Loisy - esiste una frattura tra la conoscenza che gli individui hanno dell'uomo e del mondo e quella fornita dalla dottrina cattolica.\nNella settima lettera, che trattava dei sacramenti, Loisy spiegava come persino i riti sicuramente attestati nelle primitive comunit\u00e0 cristiane, il battesimo e la cena eucaristica, non fossero stati istituiti da Cristo. I decreti del concilio di Trento avevano semplicemente stabilito un'interpretazione, elevata a dogma, dell'istituzione sacramentale, non corrispondente a reali atti di Ges\u00f9 n\u00e9 al pensiero della Chiesa degli apostoli.\nDato il grande scandalo prodotto dal libro, \"Il quarto Vangelo\" fece meno rumore, pur giungendo a conclusioni inaudite per l'esegesi cattolica del tempo. Il vangelo non poteva essere attribuito all'apostolo Giovanni, n\u00e9 la dottrina che vi era contenuta poteva essere riferita a Ges\u00f9: quel vangelo non era una relazione della sua vita e della sua predicazione, ma un prodotto della mistica cristiana.\nLa condanna del Sant'Uffizio.\nIl 16 dicembre 1903 il Sant'Uffizio prescrisse la messa all\"Indice\" di sette libri, due del prete modernista Albert Houtin e cinque di Loisy: \"La Religion d'Isra\u00ebl\", \"Etudes \u00e9vang\u00e9liques\", \"L'Evangile et l'Eglise\", \"Autour d'un petit livre\" e \"Le Quatri\u00e8me Evangile\". Il decreto della Congregazione dell'Indice fu firmato il 23 dicembre e ufficialmente comunicato all'arcidiocesi di Parigi il 30 dicembre, insieme alla lettera del segretario di Stato vaticano Merry del Val scritta al cardinale Richard, nella quale si indicavano sommariamente \u00abgli errori gravissimi che rigurgita\"va\"no\u00bb in quei volumi.\nIl 31 dicembre il cardinale Richard inform\u00f2 Loisy del decreto e della lettera di Merry del Val, augurandosi che l'\u00abauctor laudabiliter se subjecit\u00bb, ossia la sua sottomissione, e Loisy gli rispose il 5 gennaio 1904, informandolo che avrebbe mandato al segretario di Stato \u00abl'atto della mia adesione alla sentenza delle SS. Congregazioni\u00bb. Richard si affrett\u00f2 allora a far pubblicare il 9 gennaio sulla \"Semaine religieuse\" la notizia della sua \u00absottomissione\u00bb, che Loisy dovette far smentire il giorno dopo dai quotidiani \"Le Temps\" e \"L'Eclair\".\nL'11 gennaio Loisy scrisse al cardinale Merry del Val. Premesso di accogliere con rispetto il decreto e di condannare anch'egli quanto di riprovevole poteva esservi nei suoi scritti, aggiungeva: \u00abla mia adesione alla sentenza delle SS. Congregazioni \u00e8 d'ordine puramente disciplinare. Riservo il diritto della mia coscienza e non intendo n\u00e9 sottopormi al giudizio pronunciato dalla S. Congregazione del S. Uffizio, n\u00e9 abbandonare e n\u00e9 abiurare le opinioni da me enunciate in qualit\u00e0 di storico e di esegeta critico [...] esse sono la sola forma nella quale posso rappresentarmi la storia dei Libri sacri e quella della religione\u00bb.\nEvidentemente Loisy non aveva ritrattato nulla e aveva anche \u00abevitato intenzionalmente la fraseologia ossequiosa, untuosa e ampollosa che \u00e8 d'uso in circostanze simili\u00bb. Fu pertanto convocato il 23 gennaio presso il cardinale Richard che gli lesse la risposta di Merry del Val. Questi esigeva, a nome di Pio X, la ritrattazione, immediata e senza condizioni, del contenuto dei cinque libri posti all'Indice, pena la scomunica. Loisy rispose a Merry del Val il 26 gennaio. Scrisse di non aver pensato che gli \u00absi potesse chiedere la ritrattazione pura e semplice di tutto un complesso di idee che [...] si riferisce a molteplici ordini di conoscenze su cui il magistero ecclesiastico non si esercita direttamente\u00bb. E concludeva: \u00abAccetto, Monsignore, tutti i dogmi della Chiesa e [...] condanno anch'io ci\u00f2 che pu\u00f2 esserci di riprovevole, in quei libri, nel piano della fede\u00bb.\nAncora una volta Loisy non aveva fornito la ritrattazione richiesta dalla Santa Sede, ed egli stesso ne era consapevole, cos\u00ec come aveva scritto la parola \"accetto\" \u00aba bella posta per non dire: \"credo fermamente\"\u00bb. L'8 febbraio il cardinale Richard riferiva a Loisy di una nuova lettera di Merry del Val, del 5 febbraio, nella quale si diceva che l'ostinazione di Loisy aveva \u00abaccresciuto il dolore del Santo Padre\u00bb che tuttavia, non volendo \u00abancora disperare di lui, lo \"faceva\" ammonire per la seconda volta\u00bb. La risposta di Loisy a Richard, del 10 febbraio, era questa volta molto chiara: \u00abNon potrei effettuare con sincerit\u00e0 una ritrattazione pura e semplice che implicasse l'abbandono delle mie opinioni di storico\u00bb.\nA una nuova lettera, molto moderata, scrittagli il 21 febbraio dall'arcivescovo di Parigi per esortarlo a \u00absottometter\"si\" puramente e semplicemente\u00bb, Loisy rispose brevemente il 23 febbraio di poter solo ribadire quanto aveva gi\u00e0 scritto al cardinale Merry del Val. Poi, il 28 febbraio, Loisy decise di scrivere direttamente a Pio X:\nIl papa rispose al cardinale Richard con una lettera in italiano che l'arcivescovo, convocato Loisy il 12 marzo, gli tradusse a voce. Papa Sarto premetteva che la lettera di Loisy, che si rivolgeva al suo cuore, \u00abnon proveniva dal cuore\u00bb; riteneva comunque positive le intenzioni che Loisy vi aveva espresse, \u00abma tutte queste dichiarazioni vengono cancellate dall'affermazione esplicita di non poter rinunciare al risultato delle sue ricerche\u00bb. Giudicava pertanto \u00abassolutamente necessario che, nel confessare i propri errori, egli si sottometta, pienamente e senza restrizioni, alla sentenza pronunciata dal S. Uffizio contro i suoi scritti\u00bb. Concludeva che la Chiesa non gli imponeva il silenzio, ma lo invitava a continuare a scrivere nella difesa della tradizione, secondo il precetto dato da San Remigio a Clodoveo: \u00abSuccende quod adorasti et adora quod incendisti\u00bb.\nLoisy racconta dell'indignazione provocatagli dalle parole del pontefice, che pretendeva che egli difendesse per vero quello che riteneva falso e combattesse come falso quello che riteneva vero. Il colloquio con il cardinale fu concitato: Loisy spieg\u00f2 a Richard che era assurdo chiedergli di ritrattare \u00abduemila pagine stampate, di argomenti cos\u00ec diversi\u00bb e che i risultati dei suoi studi erano semplici elenchi di fatti e insiemi di deduzioni, non delle tesi dogmatiche, mentre per il cardinale, Loisy era invasato dall'orgoglio dello storico che non teneva conto degli effetti \u00abperniciosi\u00bb dei suoi scritti.\nTornato nella sua casa di Bellevue, nel pomeriggio Loisy fu raggiunto dall'amico Fran\u00e7ois Thureau-Dangin, assiriologo del Louvre, gi\u00e0 suo allievo all'Institut catholique. Convennero insieme di scrivere un'ultima lettera, senza esprimere alcuna riserva riguardo agli errori da condannare. La lettera, che fu consegnata dal Thoureau-Dangin all'arcivescovado quel giorno stesso, era molto breve: \u00abDichiaro a Vostra Eminenza che, per spirito di obbedienza verso la Santa Sede, io condanno gli errori che la Congregazione del Sant'Uffizio ha condannato nei miei scritti\u00bb.\nLoisy si pent\u00ec di questa \u00abletterina\u00bb, che consider\u00f2 \u00abun monumento di sciocchezza\u00bb e che lo umili\u00f2, ma che comunque gli evit\u00f2 la scomunica, per quanto il Sant'Uffizio non considerasse sincera la sua sottomissione. Il 22 maggio il quotidiano \"Le Si\u00e8cle\" rifer\u00ec di una dichiarazione del papa, secondo il quale \u00abLoisy aveva voluto passare per martire, ma io ho deciso che non lo sarebbe stato\u00bb.\nIl ritiro in campagna (1904-1908).\nLa vicenda ebbe una grande risonanza, non solo in Francia, e per mesi le lezioni di Loisy richiamarono alla Sorbona una grande folla che riempiva l'aula e perfino i corridoi, durante le quali egli mantenne sempre una notevole freddezza, non facendo mai cenno al suo caso. Ma ora era deciso ad abbandonare i corsi e la casa di Bellevue. L'amico Thureau-Dangin gli offr\u00ec una casa di campagna, vicina al suo castello che sorgeva presso la foresta di Dreux, nel villaggio di Garnay, e qui nel luglio del 1904 si stabil\u00ec Loisy.\nSoltanto nel 1905 riprese il lavoro, pubblicando articoli sulla sua \"Revue d'histoire et de litt\u00e9rature religieuse\" che riun\u00ec poi nel volume dei \"Morceaux d'ex\u00e9g\u00e8se\". Uno di questi, \"Le message de Jean-Baptiste\", svalutava il rapporto tra il Battista e Ges\u00f9 e fu segnalato all'Indice, ma il papa, pur dichiarandosi scandalizzato, non volle dar seguito alla denuncia.\nPio X aveva del resto problemi molto pi\u00f9 gravi con la Francia: aveva protestato presso i governi europei per la visita del presidente francese \u00c9mile Loubet a re Vittorio Emanuele III, e per reazione il governo francese aveva rotto le relazioni diplomatiche. Era cos\u00ec caduto il vecchio regime concordatario voluto da Napoleone e il progetto di separazione tra Stato e Chiesa, gi\u00e0 avviato all'Assemblea Nazionale dalla commissione Briand, prendeva vigore e veniva approvato il 3 luglio 1905 dall'Assemblea e il 6 dicembre dal Senato.\nMentre ebrei e protestanti accolsero con favore la legge, la reazione cattolica fu violenta: \u00abQuando vidi che tutti gli sforzi della politica romana non tendevano che a creare un'agitazione che poteva degenerare in guerra civile [...] disperai dell'avvenire del cattolicesimo nel nostro paese e mi sentii felice di non essere pi\u00f9 romano per essere ancora, e maggiormente, del tutto francese\u00bb.\nMentre attendeva ai suoi \"Vangeli sinottici\", Loisy scriveva articoli sulla propria rivista, sulla \u00abRevue critique\u00bb, in cui combatteva l'assolutismo pontificio, sulla \u00abRevue de l'histoire des religions\u00bb, dove prendeva di mira i dogmi cattolici, e sulla \u00abRevue historique\u00bb, nella quale lod\u00f2 il \"Manuel d'histoire ancienne du christianisme\" dello storico radicale Charles Guignebert: \u00abcredo che niente di pi\u00f9 ardito sia ancora mai stato scritto in francese sulla carriera di Ges\u00f9 e sui racconti della resurrezione\u00bb. In una lettera a padre Semeria, il 22 aprile 1906, scrisse che \u00abl'invariabilit\u00e0 del dogma e l'infallibilit\u00e0 della Chiesa non sono la stessa cosa della religione cristiana. Avranno sempre pi\u00f9 l'aspetto di concetti teologici che vanno perdendo ogni rapporto con la realt\u00e0 e che sono diventati un ostacolo a ogni progresso intellettuale\u00bb.\nIl 2 novembre ebbe una grave e lunga malattia che fece temere per la sua vita. Poich\u00e9 egli viveva isolato nel villaggio di Garnay, il medico gli consigli\u00f2 di stabilirsi dove avrebbe potuto essere soccorso in caso di necessit\u00e0. Loisy acquist\u00f2 una casa a Ceffonds, un villaggio presso il comune di Montier-en-Der, dove viveva la famiglia della sorella Marie Louise, e vi si trasfer\u00ec il 18 aprile 1907.\nLa scomunica.\nIl 15 aprile 1907 la Chiesa sospese \"a divinis\" Romolo Murri, il 17 aprile Pio X attacc\u00f2 in concistoro i modernisti, l'11 maggio il cardinale Steinhuber, prefetto della congregazione dell'Indice, chiese la soppressione della rivista dei cattolici liberali \u00abIl Rinnovamento\u00bb, il 24 maggio il cardinale Pietro Respighi proibiva il \"Dogme et critique\" di \u00c9douard Le Roy, che il 28 maggio fu condannato anche dal cardinale Richard, insieme con la \"Revue d'histoire et de litt\u00e9rature religieuse\" di Loisy. Il motivo dell'iniziativa era costituito dalla pubblicazione di alcune \"Cronache bibliche\" \u00abirriverenti, temerarie e pericolose\u00bb del Loisy e da tre articoli sul concepimento verginale di Ges\u00f9 \u00abcontrari al dogma cattolico\u00bb che l\"abb\u00e9\" Joseph Turmel vi aveva pubblicato sotto pseudonimo.\nLoisy scrisse il 2 giugno al cardinale Richard, precisando che la rivista non era \u00abun organo d'insegnamento dogmatico, con un programma dottrinale che vincoli tutti i suoi collaboratori\u00bb, ma era \u00abuna raccolta di lavori scientifici ai quali non si chiede altro che essere veramente scientifici\u00bb. Quanto al \u00abpericolo\u00bb costituito da quelle pubblicazioni, Loisy si dichiarava convinto che \u00abun pericolo non minore e fors'anche pi\u00f9 incalzante\u00bb derivasse da quegli insegnamenti e da quelle idee \u00abche gli odierni intelletti non possono pi\u00f9 sopportare\u00bb.\nEgli scrisse anche al cardinale Steinhuber per difendere l'amico barone Friedrich von H\u00fcgel e al cardinale Merry del Val, nella sua qualit\u00e0 di membro del Sant'Uffizio, il 14 giugno contest\u00f2 la validit\u00e0 del decreto della Pontificia commissione biblica che il 29 maggio aveva proclamato l'autenticit\u00e0 apostolica del quarto vangelo: \u00abla mia lettera contestava il principio stesso di quelle decisioni, che pretendevano d'imporsi alla scienza e che riposavano su un postulato teologico\u00bb. In quel mese Loisy sostenne altre polemiche epistolari con il giornale cattolico \"L'Univers\", con l\"abb\u00e9\" Joseph Bricout, direttore della \"Revue du Clerg\u00e9 fran\u00e7ais\" e con i vescovi Henri Bougouin e Pierre Dadolle, che avevano appoggiato i decreti di condanna del cardinale Richard.\nFinalmente, il 3 luglio, avvenne quello che molti da tempo si aspettavano: il papa eman\u00f2 il decreto del Sant'Uffizio \"Lamentabili sane exitu\", che fu pubblicato sull\"Osservatore romano\" il 17 luglio. Definito dall'opinione pubblica un nuovo \"Sillabo\", esso condannava 65 proposizioni che alteravano i dogmi della Chiesa con il pretesto d'interpretare le Scritture secondo la critica e la storia. Loisy ne lesse un'analisi sul quotidiano \"Le Matin\" il 18 luglio e il 19 luglio scrisse a von H\u00fcgel che \u00abquesta pubblicazione \u00e8 il colpo decisivo di Pio X contro il \"modernismo\"\u00bb, di non avere intenzione di aderire al sillabo e di voler comunicare il suo dissenso direttamente al papa o al suo segretario di Stato.\nNon ne ebbe il tempo, perch\u00e9 gi\u00e0 l'8 settembre veniva firmata l'enciclica \"Pascendi Dominici gregis\", pubblicata il 18 settembre, nella quale il modernismo era definito un'eresia. Secondo i teologi vaticani, il modernismo sarebbe un derivato della filosofia di Blondel e di Laberthonni\u00e8re, della filosofia dell'immanenza, del quietismo, della teologia di George Tyrrell, della critica storica e della teoria evoluzionistica del cristianesimo e dei suoi dogmi, delle quali ultime dottrine poteva essere considerato responsabile proprio il Loisy, per quanto egli non venisse esplicitamente citato. A fondamento di tutta questa miscela di dottrine, l'enciclica poneva l'agnosticismo, ispiratore della critica della Bibbia e della storia della Chiesa.\nIl 29 settembre Loisy scrisse al segretario di Stato Merry del Val, esponendogli la sua critica sui punti essenziali dell'enciclica. Quello che nel documento \u00e8 definito agnosticismo, \u00e8 per Loisy un fatto di carattere generale: negando implicitamente la realt\u00e0 dei miracoli e delle profezie registrate nelle Scritture, egli scrive che \u00abnon si \u00e8 mai realmente rilevato un fenomeno nel quale si possa discernere senza il minimo dubbio un intervento particolare e personale di Dio, sia nel mondo, sia nella storia\u00bb. Rispondendo sui principi della \"trasfigurazione\" e dello \"sfiguramento\" dei fenomeni - due termini con i quali l'enciclica aveva descritto le trasformazioni dei fatti e delle persone storiche introdotte dalla fede - Loisy ribadiva la legittimit\u00e0 della critica storica di indagare i fatti reali, distinguendoli da quelli leggendari.\nCriticava l'esposizione compiuta dall'enciclica dell'opera della critica storica: per Loisy, questa deve determinare il senso storico dei fatti, diversamente dall'esegesi teologica e pastorale, che si propone invece l'edificazione delle anime. E concludeva: \u00abPoich\u00e9 mi si accusa ora di malafede nell'interpretazione critica della Bibbia, protesto con tutto il cuore, protester\u00f2 fino all'ultimo mio respiro contro un'imputazione cos\u00ec odiosa e dichiaro, Monsignore, che ci\u00f2 \u00e8 falso\u00bb.\nIl 18 gennaio 1908 il vescovo di Langres S\u00e9bastien Herscher (1855-1931), su istruzioni da Roma, gli chiese per lettera di aderire al decreto \"Lamentabili\", \u00abaffinch\u00e9 il Santo Padre non sia costretto a prendere i provvedimenti necessari a sopprimere lo scandalo del quale la sua permanenza nella Chiesa \u00e8 causa\u00bb. Loisy rispose il giorno dopo, dichiarando che il decreto aveva travisato il senso di molte delle proposizioni condannate, cos\u00ec come l'enciclica \"Pascendi\" aveva distorto la natura della critica storica. Pur precisando di non riconoscersi nemmeno in alcune delle teorie condannate dall'enciclica, Loisy rifiutava comunque di aderire alla condanna del modernismo, poich\u00e9 essa equivarrebbe \u00aballa confessione che non esiste pi\u00f9 in me alcuna idea consistente e che sono attualmente fuori d'ogni senno [...] il mio spirito sarebbe incapace di vivere nell'atmosfera del decreto \"Lamentabili\" e dell'enciclica \"Pascendi\", come i miei polmoni sarebbero incapaci di respirare in fondo al mare\u00bb.\nIl 31 gennaio uscirono le sue \"Semplici riflessioni\" sul decreto e l'enciclica, e i due grossi volumi de \"I vangeli sinottici\". Il radicalismo critico di Loisy fece molta impressione: si disse che tutta la tradizionale esegesi evangelica vi veniva distrutta, molto pi\u00f9 di quanto non avesse fatto lo stesso Renan, e che la divinit\u00e0 di Ges\u00f9 vi era negata. All'amico arcivescovo di Albi Eudoxe-Ir\u00e9n\u00e9e Mignot, preoccupato per le reazioni suscitate, Loisy rispose che i dogmi \u00abcome la concezione verginale e la resurrezione di Cristo, proprio perch\u00e9 sfuggono a ogni dimostrazione storica, sfuggono pure alla realt\u00e0 della storia; n\u00e9 la tradizione, n\u00e9 la Scrittura possono farci nulla. Bisogna ricercarne, semmai, il significato morale\u00bb. \"Les \u00c9vangiles synoptiques\" e le \"Simples r\u00e9flexions\" furono prontamente condannati il 14 febbraio dal nuovo arcivescovo di Parigi, L\u00e9on-Adolphe Amette.\nIl vescovo Herscher - su istruzioni del cardinale Merry del Val - gli scrisse nuovamente il 21 febbraio, scongiurandolo di \u00abeliminare con una sottomissione pronta, franca, filiale, la terribile pena\u00bb della scomunica, e Loisy gli rispose brevemente due giorni dopo che gli era \u00abimpossibile compiere onestamente, con sincerit\u00e0, l'atto di ritrattazione e di sottomissione assolute\u00bb voluto dal papa. Sabato 7 marzo 1908, festa di San Tommaso, il Sant'Uffizio si riun\u00ec ed emise il decreto, pubblicato quel giorno stesso in latino dall\"Osservatore romano\":\nIl decreto di scomunica, che fu affisso sulle principali chiese della diocesi di Langres, imponeva ai parroci di non celebrare riti in presenza dello scomunicato e ai credenti di non frequentarlo. Non avrebbe avuto diritto a funerali religiosi e \u00abla presenza del suo cadavere sarebbe una causa di profanazione per il cimitero\u00bb. Un paio di volte Loisy fu insultato per strada da qualcuno \u00abche aveva sulla coscienza pi\u00f9 vino che indignazione\u00bb, e la sua domestica si lasci\u00f2 convincere dal parroco di Ceffonds a lasciare il servizio, ma torn\u00f2 due mesi dopo, quando il sarto aveva ormai trasformato gli abiti talari dell'ex-\"abb\u00e9\" in pastrani. Ebbe del resto numerosi attestati di solidariet\u00e0, e se la scomunica gli \u00abrestituiva la libert\u00e0\u00bb, avrebbe per\u00f2 potuto compromettere la sua posizione sociale e professionale.\nProfessore al Coll\u00e8ge de France (1909-1932).\nIl 6 maggio 1908 mor\u00ec Jean R\u00e9ville, professore di storia delle religioni al Coll\u00e8ge de France di Parigi, e tre suoi colleghi si fecero subito promotori della candidatura di Loisy alla cattedra rimasta vacante. La candidatura fu appoggiata anche dalla marchesa Marie Louise Arconati Visconti, figlia del senatore Alphonse Peyrat e influente benefattrice del Coll\u00e8ge, ed ebbe l'autorevole avallo del filosofo Henri Bergson. Loisy accett\u00f2, e la proposta fu resa pubblica alla fine di maggio, suscitando i commenti scandalizzati della stampa cattolica.\nIl 31 gennaio 1909, superando la concorrenza di altri sette candidati, Loisy ottenne la maggioranza dei voti dei professori del Coll\u00e8ge. Secondo la prassi, nel merito doveva pronunciarsi anche l'Accademia di Scienze Morali, che il 27 febbraio conferm\u00f2 Loisy. Il decreto di nomina fu pubblicato il 2 marzo sul \"Journal Officiel\". Un breve comunicato della \"Semaine religieuse\" del 13 marzo riferiva che l'arcivescovo di Parigi aveva il \u00abdoloroso dovere di ricordare ai fedeli\u00bb che era loro vietato di assistere alle lezioni di Loisy.\nDavanti a trecento ascoltatori, il 3 maggio tenne la sua prolusione, dedicata al programma che egli intendeva svolgere nel corso del prossimo anno accademico. Avrebbe trattato il sacrificio, la divinazione, la profezia, la preghiera, la morale e le credenze religiose, il sacerdozio e le iniziative riformatrici che diedero origine alle grandi religioni universali. All'uscita, lo attendeva una folla di sostenitori e qualche contestatore, tenuto a bada dal servizio d'ordine. Il 6 ottobre Loisy prese alloggio in un appartamento vicino al Coll\u00e8ge, in rue des \u00c9coles 4 bis.\nIn giugno era apparso nelle librerie il suo libro sulla \"Religione d'Israele\". Nella prefazione scriveva che la preoccupazione di adattare il cattolicesimo allo spirito moderno era ormai estranea al suo spirito, e perci\u00f2 si sarebbe astenuto da ogni considerazione \u00abche tendesse a interpretare l'insegnamento della Chiesa secondo le esigenze del pensiero contemporaneo\u00bb. E nella conclusione vi era un'eco delle polemiche degli ultimi anni:\nIl problema delle origini cristiane (1911-1913).\nIl problema critico delle origini del cristianesimo si era posto con forza dal 1863, quando fu pubblicata la \"Vita di Ges\u00f9\" di Ernest Renan, quando gli storici non apologeti ritenevano di poter scrivere una biografia di Ges\u00f9 fondandosi su fatti certi ricavati dagli Evangeli. Agli albori del nuovo secolo si tent\u00f2 di ricostruire un proto-vangelo di Marco e raccogliere dei detti attribuibili con qualche certezza a Ges\u00f9, i \"Logia\", finch\u00e9 gli studiosi si divisero in \"mitologi\", che negarono l'esistenza stessa di Ges\u00f9, e in \"storicisti\", ed entrambi analizzarono i testi per definire lo stato dei riti e delle credenze delle comunit\u00e0 cristiani primitive e individuarvi gli influssi delle idee ebraiche e pagane del tempo.\nA quest'ultima corrente appartenne Loisy, che nel gennaio del 1910 riprese le pubblicazione della \u00abRevue d'histoire et de litt\u00e9rature religieuse\u00bb e, ormai libero da ogni preoccupazione di ortodossia, riprese le sue analisi sulle origini del cristianesimo pubblicando \"J\u00e9sus et la tradition \u00e9vangelique\", dove considera autentica la predicazione sul prossimo avvento del Regno e la sua morte in quanto agitatore messianico. Nel 1911 apparve \"A propos d'histoire des religions\", dove sostiene che \u00abl'oggetto proprio, ultimo, della religione \u00e8 una realt\u00e0 - se \u00e8 pure una realt\u00e0 - invisibile, impalpabile, inattingibile, si pu\u00f2 dire inconcepibile [...] un oggetto chimerico\u00bb, prevedendo altres\u00ec una \u00abdecadenza irrimediabile\u00bb e non passeggera del cattolicesimo in Francia.\nNel 1913 pubblic\u00f2 le \"Choses pass\u00e9es\", ripercorrendo tutta la sua vita fino alla scomunica. Questa sua prima autobiografia era gi\u00e0 comparsa a puntate dall'ottobre del 1912 al maggio del 1913 sulla rivista \u00abUnion pour la verit\u00e9\u00bb, fondata e diretta da Paul Desjardin. La confessione della sua lontananza dalla fede cristiana, testimoniata dalla pubblicazione di estratti del suo diario del 1904, dove si era definito \u00abpiuttosto panteista-positivista-umanitario che cristiano\u00bb, dichiarato \u00abpura impossibilit\u00e0\u00bb l'immortalit\u00e0 umana e \u00abstrana ingenuit\u00e0 o insensato orgoglio\u00bb l'idea che Dio conti sull'uomo \u00abper ornare il suo cielo\u00bb, fece gridare allo scandalo la stampa cattolica.\nLa guerra (1914-1918).\nLa guerra lo sorprese nella casa di Ceffonds, dove ospit\u00f2 i famigliari sfollati da Ambri\u00e9res nei cui pressi infuriava la battaglia della Marna. A dicembre riprese le lezioni, dedicate alla storia del sacrificio e alla \"lettera ai Galati\" di Paolo. I suoi corsi negli anni di guerra trattarono nel loro complesso gli \"Atti degli Apostoli\", la figura di Paolo e il cristianesimo giudaizzante. Non rimase estraneo alle riflessioni che la grande strage della guerra sollecitava negli spiriti. Avendo sospeso le pubblicazioni della sua \"Revue\", Loisy fu invitato a collaborare agli \"Entretiens des non-combattants pendant la guerre\" di Paul Desjardins, e nel marzo del 1915 pubblic\u00f2 l'opuscolo \"Guerre et religion\".\nPer ragioni di opportunit\u00e0, non vi espresse interamente il suo pensiero sul rapporto tra la guerra e la religione, che nella pubblica opinione veniva ora ridotta a sostegno per la vittoria militare. Il Dio dei cristiani non avrebbe dovuto fare distinzioni tra i popoli, ma Nicola II invocava la protezione di un \u00abDio della Russia\u00bb e Giorgio V ordinava preghiere per \u00abincoraggiare il Dio degli Inglesi e del loro immenso impero a difendere i suoi adoratori\u00bb.\nIl Dio della fede mistica dei primi cristiani, che salvava dal peccato e dalla morte eterna, \u00e8 ridotto a dio nazionale, segno del \u00abfallimento di tutte le religioni\u00bb, ma i combattenti non si fanno ammazzare \u00abn\u00e9 per Cristo n\u00e9 per il cielo\u00bb, ma per la vecchia patria francese e per l'avvenire della Francia nell'umanit\u00e0. Da qui, dal culto della patria, che ora \u00e8 dominante a causa della guerra, occorrer\u00e0 passare e scoprire una religione nuova, una religione dell'avvenire, veramente universale e fondata sulla nozione di umanit\u00e0, della societ\u00e0 di tutti gli esseri umani: \u00abil dovere di ciascuno \u00e8 dedicarsi interamente alla societ\u00e0 che lo ha allevato [...]. La nozione morale dell'umanit\u00e0 ha un valore profondo, un valore di realt\u00e0 e nello stesso tempo un valore mistico, un valore religioso\u00bb.\nAnche l'opuscolo \"Mors et Vita\", scritto nel 1916 in polemica con i reazionari Ernest Psichari e Paul Bourget, opponeva ai valori tradizionali del nazionalismo e del cattolicesimo una nuova fede nella pratica del dovere sociale e umanitario. Tesi sviluppata nel libro \"La religione\", definita il sentimento di reverenza \u00abche l'uomo ha provato dinnanzi alle cose, agli altri uomini e alla sua propria personalit\u00e0\u00bb Pur tenuta distinta dalla morale, che determina gli obblighi, la religione d\u00e0 alle regole della morale il carattere del sacro ed entrambe tendono a \u00abessere una stessa cosa, una stessa perfezione d'umanit\u00e0\u00bb.\nLoisy scrive di voler credere \u00aball'avvento dell'umanit\u00e0 una, santa, universale, vera Chiesa dello spirito\u00bb, un giorno trionfante dalla condizione di sofferente in cui ora si trova. Anche questa religione dell'umanit\u00e0, come tutte le altre, avr\u00e0 un giorno i suoi riti, le sue commemorazioni, i suoi atti simbolici. Loisy volle concludere poeticamente la sua fede nella religione dell'avvenire:\nIl 2 dicembre 1918, a guerra finita, Loisy inizi\u00f2 il nuovo anno accademico con una lezione sulla pace e sulla religione dell'avvenire, citando l'esclamazione d'Isaia, \u00ab\u00c8 caduta, \u00e8 caduta Babilonia!\u00bb. L'imperialismo russo era stata la prima Babilonia temporale a cadere con la guerra, e \u00abl'imperialismo ecclesiastico, Babilonia spirituale\u00bb, si avvicinava anch'esso, secondo Loisy, all'abisso. Rendeva omaggio al presidente statunitense Wilson e al suo popolo che avevano reso possibile il trionfo della pace universale garantita dalla federazione dei popoli liberi: \u00abil presidente degli Stati Uniti ha parlato come mediatore della nuova alleanza e come papa dell'umanit\u00e0\u00bb."}
{"id": "429397", "revid": "466539", "url": "https://it.wikipedia.org/wiki?curid=429397", "title": "Peter Lorre", "text": "Biografia.\nCon il suo volto espressivo, anche se molle, e lo sguardo acquoso e sfuggente, Lorre fu il prototipo del paranoico, del criminale, del traditore, dell'essere squallido e abbietto, nato con \"M - Il mostro di D\u00fcsseldorf\" (1931) di Fritz Lang. In quel film impersonava con straordinaria compenetrazione - non solo psicologica, ma anche fisica - l'allucinato delinquente sessuale che adescava le bambine per ucciderle.\nLorre era alto 1,60\u00a0cm circa, e quell'espressione dagli occhi sporgenti divenne col passare del tempo una maschera grottesca da bimbo folle, che portava in s\u00e9 i segni di un'esistenza fatta di sofferenze, abusi, abbandoni. Scappato di casa all'et\u00e0 di 15 anni, lavor\u00f2 dapprima in spettacoli viaggianti e successivamente sui palcoscenici di Vienna e di Zurigo, iniziando la carriera cinematografica nel 1928. Fu notato da Fritz Lang, che gli affid\u00f2 la parte dell'assassino psicopatico nel citato \"M - Il mostro di D\u00fcsseldorf\" (1931), primo film sonoro del regista.\nEssendo di origine ebraica, fu costretto a lasciare la Germania nel 1933 dopo l'avvento di Adolf Hitler, e lavor\u00f2 dapprima in Francia, poi nel Regno Unito, dove partecip\u00f2 a un paio di film diretti da Alfred Hitchcock, \"L'uomo che sapeva troppo\" (1934) e \"Amore e mistero\" (1936), sempre mantenendosi fedele al suo personaggio e conferendo un tocco sinistro alle proprie interpretazioni. Trasferitosi a Hollywood nel 1935, dimostr\u00f2 di possedere solide doti di attore drammatico di formazione espressionistica (grazie alla lunga esperienza teatrale compiuta in Europa), evidenziate con il ruolo di Roderick Raskolnikov in \"Ho ucciso!\" (1935), trasposizione cinematografica del romanzo \"Delitto e castigo\" di Dostojevskij, diretta da Josef von Sternberg.\nIn seguito recit\u00f2 in diversi film gialli o di spionaggio, dal 1937 al 1939 interpret\u00f2 il detective giapponese \"Mr. Moto\", in una serie di otto film ideata da John P. Marquand. Dimostrando un sempre maggior eclettismo, Lorre giunse all'apice della carriera interpretando il ruolo che lo rese notissimo al pubblico mondiale, quello del frivolo ed effeminato Joel Cairo nel \"noir\" \"Il mistero del falco\" (1941), che segn\u00f2 l'esordio alla regia di John Huston. Lorre form\u00f2 una coppia ben assortita con il comprimario Sydney Greenstreet, tanto che i due lavorarono successivamente insieme in altri sette film. Greenstreet era massiccio, freddo e soavemente crudele, tanto quanto Lorre era minuto, nervoso e petulante, con i suoi occhi sporgenti e la sua acuta voce nasale. Tali caratteristiche resero indimenticabile anche il personaggio del trafficante Ugarte in \"Casablanca\" (1942), ma consentirono a Lorre di alternare i ruoli drammatici con prestazioni dalla spiccata vena comica, come in \"Arsenico e vecchi merletti\" (1944) e nel successivo \"Il tesoro dell'Africa\" (1953).\nCittadino statunitense dal 1941, all'inizio degli anni cinquanta Lorre torn\u00f2 per breve tempo in Germania, dove interpret\u00f2 e diresse \"L'uomo perduto\" (1951), storia di un uomo che diventa assassino per circostanze ambientali estranee alla sua volont\u00e0, il cui significato ultimo assurge al valore simbolico di una polemica contro la Germania nazista. La carriera dell'attore aveva per\u00f2 imboccato la parabola discendente, che negli ultimi anni lo condusse a orientarsi verso ruoli da caratterista, o decisamente macchiettistici, come in \"Ventimila leghe sotto i mari\" (1954), \"Il giro del mondo in 80 giorni\" (1956), \"La storia di Buster Keaton\" (1957) e \"Il marmittone\" (1957), quest'ultimo con Jerry Lewis.\nPrecocemente invecchiato, con i lineamenti appesantiti e accentuati dalla pinguedine, Lorre diede un magistrale e ironico contributo nelle pellicole horror \"I racconti del terrore\" (1962) e \"I maghi del terrore\" (1963) di Roger Corman, e \"Il clan del terrore\" (1964) di Jacques Tourneur, nelle quali entrambi i registi si divertirono a dissacrare i clich\u00e9 del genere horror e diedero modo all'attore di dimostrare una volta di pi\u00f9 il proprio talento comico. Memorabile, cinica e abietta fu anche l'interpretazione che Lorre forn\u00ec nell'episodio \"Man from the South\" (1960), per la serie \"Alfred Hitchcock presenta\", accanto a Steve McQueen. Il ruolo del gonfio e mellifluo \"Carlos lo scommettitore\" fu uno degli ultimi ruoli magistrali di Lorre, un interprete ormai relegato, per necessit\u00e0 esistenziali, in parti secondarie. Il plot di \"Man from the South\" sar\u00e0 ripreso da Quentin Tarantino in \"Four Rooms\" (1995).\nI problemi di salute e la morte.\nFin dall'epoca della lavorazione della serie \"Mr. Moto\", Lorre inizi\u00f2 a soffrire di dolorose coliche alla cistifellea, che per il resto della vita gli causarono insopportabili sofferenze e stati d'ansia, con conseguenti gravi problemi sul lavoro. Per alleviare il dolore, i medici gli prescrissero l'uso della morfina, ma l'attore svilupp\u00f2 ben presto la dipendenza dal medicinale.\nNegli ultimi anni della carriera, sempre pi\u00f9 schiavo della morfina, Lorre dovette accettare ruoli anche insulsi e ridicoli, pur di sopravvivere nello \"show-business\". Mor\u00ec nel 1964, all'et\u00e0 di soli 59 anni, per un'emorragia cerebrale. Il suo corpo fu cremato e le ceneri tumulate in una celletta dell'Hollywood Forever Cemetery. \nVincent Price, uno dei suoi migliori colleghi e amici, lesse l'elegia funebre in cui sottoline\u00f2 la passione di Lorre per il mestiere di attore e la sua sensibilit\u00e0 emotiva e umana.\nVita privata.\nLorre si spos\u00f2 tre volte: nel 1934 con l'attrice Celia Lovsky, da cui divorzi\u00f2 nel 1945; nello stesso anno spos\u00f2 l'attrice Kaaren Verne, da cui divorzi\u00f2 nel 1950; nel 1953 infine si spos\u00f2 con Anne Marie Brenning, matrimonio da cui nacque la figlia Catharine."}
{"id": "429398", "revid": "125357374", "url": "https://it.wikipedia.org/wiki?curid=429398", "title": "Joe Louis", "text": "Peso massimo, soprannominato \"Brown Bomber\" oppure \"The People's Champ\" (\"Il campione del popolo\"), contribu\u00ec a rendere il pugilato uno sport popolare nel periodo conseguente al ritiro di Jack Dempsey, costruendosi una grande reputazione come atleta onesto e laborioso all'interno di una disciplina allora dominata dal gioco d'azzardo.\nFu detentore del titolo di campione del mondo per quasi 12 anni: dal 22 giugno 1937 al 1\u00ba marzo 1949, durante i quali vinse 27 match validi per il titolo mondiale, record rimasti ad oggi imbattuti nella categoria dei massimi. Fu insignito anche del premio di \"pugile dell'anno\", assegnato da \"Ring Magazine\", in quattro occasioni (1936, 1938, 1939 e 1941). \nLa sua figura ebbe un impatto culturale anche al di fuori dal pugilato: \u00e8 infatti considerato il primo afroamericano ad aver ottenuto lo status di eroe nazionale, e fu un punto di riferimento del sentimento antinazista che condusse alla seconda guerra mondiale. Ebbe anche un ruolo determinante nell'integrazione e diffusione del gioco del golf, oltre che come praticante, presentandosi come sponsor in un evento PGA nel 1952, contribuendo a rompere le barriere razziali nello sport americano.\nBiografia.\nPrimi anni.\nJoseph Louis Barrow nacque il 13 maggio 1914 in una casa fatiscente a circa sei miglia a nord-ovest di La Fayette, nelle zone rurali della Contea di Chambers. Era il settimo degli otto figli di Munroe e Lillie (Reese) Barrow. Il padre era un afroamericano con alcuni antenati bianchi, mentre la madre era per met\u00e0 Cherokee. Entrambi i genitori di Joe erano figli di ex schiavi e alternavano la mezzadria con l'allevamento di bestiame in affitto. \nLouis trascorse i suoi primi 12 anni di vita nelle zone rurali dell'Alabama. Soffriva di un particolare impedimento, che non gli dava la possibilit\u00e0 di parlare correttamente. Parl\u00f2 pochissimo sino ai sei anni. Louis sapeva poco del padre perch\u00e9 nel 1916, creduto mentalmente non sano, venne internato in un istituto psichiatrico. Intorno al 1920 sua madre Lillie, avendo ricevuto la falsa notizia che Munroe Barrow era morto si spos\u00f2 con Pat Brooks, un imprenditore edile locale. In realt\u00e0 Munroe era ancora in vita e mor\u00ec nel 1938, senza sapere nulla della fama del figlio.\nNel 1926 la famiglia di Joe ebbe un alterco con il Ku Klux Klan e, prendendo parte alla grande migrazione afroamericana, si trasfer\u00ec a Detroit, nel Michigan. La famiglia Barrow si stabil\u00ec in una casa presso 2700 Catherine (ora Madison) Street nel quartiere di Detroit detto Black Bottom. Louis frequent\u00f2 la Bronson Vocational School per alcuni anni e sua madre tent\u00f2 in qualche modo di avvicinarlo al mondo della musica, in particolare a fargli imparare a suonare un violino. Suo fratello trov\u00f2 lavoro nella Ford e lo stesso Joe lavor\u00f2 per un breve periodo nella piantagione del River Rouge.\nCarriera pugilistica.\nDilettante.\nLa grande depressione colp\u00ec anche la famiglia di Joe, ma come alternativa alle varie gang di strada, Louis cominci\u00f2 a trascorrere il suo tempo in un centro ricreativo giovanile al n. 637 di Brewster Street, a Detroit. \nLouis inizi\u00f2 la sua carriera pugilistica da novizio probabilmente intorno al 1932, all'et\u00e0 di 17 anni, come peso mediomassimo. Secondo una leggenda, prima di un match, Louis, che sapeva a malapena leggere e scrivere, firm\u00f2 cos\u00ec grande che non ci fu pi\u00f9 posto per il suo cognome \"Barrow\". Venne perci\u00f2 presentato come Joe Louis e divenne noto con quel nome per tutto il resto della carriera. Dopo il suo debutto (una sconfitta contro Johnny Miller) collezion\u00f2 una numerosa serie di vittorie e vinse il campionato del club del suo centro ricreativo, culla di molti atleti aspiranti poi vincitori di Golden Gloves nazionali.\nNel 1933 Louis si aggiudic\u00f2 il Golden Gloves della categoria dei novizi (pesi mediomassimi) dell'area di Detroit, prima di perdere il torneo open dei Golden Gloves di Chicago. L'anno seguente vinse nuovamente il Golden Gloves open di Detroit e trionf\u00f2 nel torneo di open Chicago, sempre nei mediomassimi. Un infortunio alla mano lo costrinse a rinunciare ai Golden Gloves nazionali di New York-Chicago ma, nell'aprile 1934, vinse il Campionato nazionale AAU a St. Louis. Termin\u00f2 la carriera dilettantistica con il record di 50 vittorie, delle quali 43 per KO e 4 sconfitte.\nPrimi anni di professionismo.\nLe impressionanti prestazioni da dilettante attirarono subito su di lui l'attenzione dei promoter professionali. Al suo aspetto fisico placido e apparentemente pigro, Louis contrapponeva, sul ring, una grande velocit\u00e0 e una straordinaria potenza, per cui ebbe il soprannome di \"Brown Bomber\" (\"Bombardiere nero\"). Louis decise di essere rappresentato da un procuratore di colore, un bookmaker di Detroit di nome John Roxborough. Roxborough lo convinse che i manager bianchi non avevano alcun vero interesse nel vedere un pugile nero farsi strada: \u00ab[Roxborough] \"mi parl\u00f2 del destino della maggior parte dei pugili neri, quelli con manager di pelle bianca, che finivano con un nulla di fatto e sul lastrico prima ancora di raggiungere il massimo della forma. I manager bianchi non erano interessati agli uomini di cui si occupavano, ma solo ai soldi che potevano guadagnare da loro. Non si prendevano tempo a sufficienza per assicurarsi che i combattenti avessero un allenamento adeguato, che vivessero comodamente o mangiassero bene, o avessero qualche soldo in tasca. Mr. Roxborough stava parlando del Black Power (\"il potere nero\") prima che diventasse popolare\"\u00bb.\nRoxborough conosceva un manager dell'area metropolitana di Chicago, di nome Julian Black, che si occupava gi\u00e0 di un gruppo di mediocri pesi massimi, contro cui Louis avrebbe potuto affinare la sua arte. Una volta entrato in squadra, Black sollecit\u00f2 Jack \"Chappie\" Blackburn, un altro nativo di Chicago, a diventare allenatore di Louis. \nI primi incontri professionali di Joe si svolsero tutti nell'area di Chicago. Il suo debutto da professionista avvenne tra i pesi massimi il 4 luglio 1934 contro Jack Kracken, al Bacon Casino di Chicago sud. Il match termin\u00f2 con un KO al 1\u00ba round per Louis. Joe guadagn\u00f2 59 dollari. Nel settembre 1934, mentre stava pubblicizzando un incontro a Detroit contro il canadese Alex Borchuk, Roxborough fu sottoposto a pressioni da parte della Commissione pugilistica dello Stato del Michigan, che aveva intenzione di associare Joe ad un promotore bianco. John rifiut\u00f2 e continu\u00f2 ad occuparsi personalmente della carriera di Louis, organizzando match contro Sykes Arte e Stanley Poreda. Nel 1934 disput\u00f2 un totale di 12 match, vincendoli tutti di cui 10 prima del limite.\nNel 1935 entr\u00f2 nel management di Joe Louis uno dei pi\u00f9 importanti promotori dell'epoca, Mike Jacobs, con il quale firm\u00f2 un contratto della durata di 3 anni. Il contratto non escludeva Roxborough e Black, con cui Louis al compimento di 21 anni firm\u00f2 un contratto molto oneroso che trasferiva ad entrambi la met\u00e0 delle future entrate. Joe Louis e i suoi manager tentavano di discostarsi dall'immagine di Jack Johnson enfatizzando la modestia del \"Bombardiere nero\" e la sua sportivit\u00e0. Black e Roxborough continuarono attentamente e deliberatamente a gestire l'immagine pubblica di Joe. Essi diedero a Louis i \"Sette Comandamenti\" per la sua condotta personale, questi includevano: a) mai farsi fotografare con una donna bianca; b) mai prendersi gioco di un avversario sconfitto; c) vivere e combattere in maniera pulita.Durante questo periodo Louis incontr\u00f2 anche un amico di lunga data, Truman Gibson, che in seguito sarebbe diventato il suo avvocato personale.\nVerso il titolo mondiale.\nSebbene il manager gli trovasse avversari di alto livello, l'iter per combattere per la cintura mondiale era ancora lungo. Negli Stati Uniti, infatti, molti diffidavano della prospettiva di avere un altro campione mondiale nero, dopo Jack Johnson. A molti pugili neri, anche in categorie di peso differenti venivano impediti incontri per i titoli. Quelli a cui venivano concesse occasioni erano pochi.\nIl primo ex Campione del Mondo che Louis incontr\u00f2 fu l'italiano Primo Carnera. Il match fu combattuto il 25 giugno 1935, allo Yankee Stadium di New York, di fronte a una folla di spettatori. Fu un match bollente, pieno di cori di tifosi dell'afroamericano, di agenti della sicurezza e di tecnici. Al sesto round, per\u00f2, Louis atterr\u00f2 per tre volte l'ex campione del mondo e l'incontro fu interrotto per Ko tecnico, dopo 2 minuti e 23 secondi dall'inizio della ripresa. Sei settimane dopo incontr\u00f2 King Levinsky, che batt\u00e9 per knock-out tecnico, dopo averlo atterrato per tre volte in soli 2'21\" dall'inizio del match. \nIl 24 settembre 1935, allo Yankee Stadium di New York, di fronte a 84.831 spettatori, Joe Louis sconfisse per KO alla quarta ripresa anche Max Baer che aveva scalzato Carnera dal trono mondiale per poi perdere il titolo contro James J. Braddock. Louis inflisse a Max Baer il primo KO della carriera. Il match fu riconosciuto \"Fight of the year\" per il 1935.\nConcluse il 1935 battendo l'ex campione europeo Paulino Uzcudun, al Madison Square Garden di New York, per arresto del combattimento alla quarta ripresa. Fu l'ultimo match del pugile spagnolo. Nel 1935 Louis segn\u00f2 un bilancio di 11 match, tutti vinti, di cui nove prima del limite.\nIl primo match Louis-Schmeling.\nLouis divenne cos\u00ec lo sfidante n. 1 al titolo mondiale dei pesi massimi e si aggiudic\u00f2 il premio di \"Atleta dell'anno\" della Associated Press per il 1935. Il Campione del Mondo James J. Braddock per\u00f2, ostentando dolori fisici alle articolazioni delle mani, evitava di salire sul ring con il \"bombardiere nero\". \nFu allora fissato un match per il giugno 1936 contro il tedesco Max Schmeling. Sebbene fosse un ex campione mondiale, Schmeling non era considerato all'altezza di Louis, che aveva un record di imbattibilit\u00e0 di 27\u20130. Schmeling aveva conquistato il titolo mondiale nel 1930 per squalifica dell'avversario, Jack Sharkey, che lo aveva colpito con un colpo proibito sotto la cintura. Il tedesco aveva inoltre gi\u00e0 30 anni all'epoca dell'incontro con Louis, ed era considerato un pugile in declino. Louis si allen\u00f2 per il match a Lakewood, New Jersey, dove ebbe la possibilit\u00e0 di giocare per la prima volta a golf, gioco che sarebbe diventato una delle grandi passioni della sua vita. Louis trascorse la maggior parte del tempo a giocare a golf, piuttosto che allenarsi seriamente.\nAl contrario, Schmeling si prepar\u00f2 intensamente per il combattimento. Egli studi\u00f2 attentamente lo stile di Louis individuando un suo punto debole: l'abitudine di Louis di abbassare la mano sinistra dopo un colpo. Schmeling fu in grado di infliggere a Louis la prima sconfitta in carriera da professionista, mandandolo KO al dodicesimo round allo Yankee Stadium il 19 giugno 1936. Il match fu contemporaneamente definito \"Fight of the year\" e \"Sorpresa dell'anno\" 1936 da \"Ring Magazine\".\nDopo aver sconfitto Louis, Schmeling si aspettava un match per il titolo con James J. Braddock, ma il campione in carica forn\u00ec altre scuse per non salire sul ring a difendere la cintura. Principalmente, i suoi manager dichiararono che Braddock fosse sensibile alle richieste delle leghe anti-naziste degli Stati Uniti di boicottare il pugile tedesco. Il match, gi\u00e0 calendarizzato, fu cos\u00ec annullato. Braddock, per\u00f2, non pot\u00e9 a questo punto evitare di affrontare Louis, dopo due anni che era riuscito a non mettere in palio la sua cintura mondiale n\u00e9 a farsi dichiarare decaduto \"a tavolino\".\nLa conquista del titolo mondiale e il secondo match Louis-Schmeling.\nNel frattempo Louis aveva messo KO, al terzo round, un altro ex campione del Mondo, Jack Sharkey, inducendolo a lasciare la boxe. Concluse il 1936 con cinque vittorie, tutte prima del limite e una sola sconfitta, quella con Schmeling, anch'essa prima del limite.\nIl 22 giugno 1937 al Comiskey Park Chicago, Joe Louis conquist\u00f2 la cintura mondiale mettendo Braddock KO all'ottavo round. \nLa prima difesa del titolo mondiale la sostenne contro il quotato Tommy Farr. Questi riusc\u00ec a trascinarlo sino al suono della campanella finale senza toccare mai il tappeto. Il verdetto finale in favore di Louis fu per\u00f2 unanime (13-1, 8-6,9-5). Il match fu riconosciuto \"Fight of the year\" per il 1937. Louis difese poi vittoriosamente il titolo contro Nathan Mann e Harry Thomas), vincendo in entrambi i casi per KO. Nel giugno 1938 mise in palio il titolo contro Max Schmeling.\nIl rematch tra Louis e Schmeling sarebbe diventato uno degli incontri di pugilato pi\u00f9 famosi della storia e viene ricordato come uno dei maggiori eventi sportivi del XX secolo. A seguito della sua vittoria su Joe Louis nel 1936, Schmeling era diventato un eroe nazionale in Germania. La vittoria di Schmeling su un pugile afroamericano venne presentata dai nazisti come una prova ufficiale della dottrina della superiorit\u00e0 della razza ariana. Quando la data del rematch venne fissata, questa volta Louis si allen\u00f2 seriamente. Poche settimane prima della sfida, egli fu ricevuto alla Casa Bianca dal Presidente Franklin D. Roosevelt che gli disse: \u00abJoe, abbiamo bisogno di muscoli come i tuoi per sconfiggere la Germania\u00bb.\nQuando Schmeling arriv\u00f2 a New York per l'incontro, era in compagnia di un addetto stampa membro del partito nazista che rilasci\u00f2 dichiarazioni razziste, come per esempio che \"un negro non avrebbe mai potuto sconfiggere Schmeling\". Disse inoltre che \"appena Schmeling avesse vinto il match, il suo premio in denaro sarebbe stato impiegato per costruire dei carri armati in Germania per il Reich\".\nLa sera del 22 giugno 1938, Louis e Schmeling si affrontarono per la seconda volta sul ring. Il match si tenne nuovamente allo Yankee Stadium, di fronte a una folla di 70.043 persone. Tra i presenti c'erano anche celebrit\u00e0 quali Clark Gable, Douglas Fairbanks, Gary Cooper, Gregory Peck, e J. Edgar Hoover. L'incasso della serata fu di 1.015.012 di dollari. \nDopo soli pochi secondi dal suono del gong, Louis scaten\u00f2 la propria superiore potenza fisica su Schmeling. L'arbitro Arthur Donovan ferm\u00f2 il match per la prima volta dopo un minuto e mezzo dall'inizio, quando Louis mise a segno una combinazione di cinque ganci sinistri e un colpo al fianco facendo urlare di dolore l'avversario. Dopo aver rimandato Louis al suo angolo, Donovan fece ripartire il combattimento, ma Louis colp\u00ec subito l'avversario con un potente destro al volto facendolo andare al tappeto. Schmeling riusc\u00ec ad alzarsi al conto di \"3\". A seguito di altri colpi ricevuti, il tedesco croll\u00f2 nuovamente al tappeto, alzandosi al conto di \"2\". Con l'avversario ormai privo di difese, Louis mand\u00f2 al tappeto Schmeling per la terza volta. Il secondo di Schmeling, Max Machon, gett\u00f2 un asciugamano sul ring in segno di resa \u2013 sebbene secondo il regolamento dello Stato di New York, questo non significasse il termine del match. L'arbitro effettu\u00f2 ugualmente il conteggio e dichiar\u00f2 Joe Louis vincitore per Kot al primo round. Louis aveva tirato 41 pugni nel match, 31 dei quali andati a segno. Schmeling era stato in grado di portare solo due colpi.\nSonoramente sconfitto, Schmeling dovette restare ricoverato in ospedale per dieci giorni. Nella sua autobiografia, Schmeling descrisse la reazione pubblica all'evento, raccontando di quando la sua ambulanza pass\u00f2 per le strade di Harlem diretta all'ospedale: \u00abMentre passavamo attraverso Harlem, c'erano rumorose folle danzanti. Le band musicali avevano lasciato i nightclub e i bar e stavano suonando e ballando sui marciapiedi e sulle strade. L'intera area era piena di festeggiamenti, rumori e sassofoni, continuamente punteggiati dalla chiamata del nome di Joe Louis\u00bb. Negli anni successivi, Louis e Schmeling diventarono amici fuori dal ring, e la loro amicizia dur\u00f2 fino alla morte dello statunitense avvenuta il 12 aprile 1981.\nIl lungo regno sul trono dei pesi massimi.\nLouis conserv\u00f2 ininterrottamente il titolo mondiale per 12 anni, difendendolo 27 volte, dal 1937 fino al 1948. Oltre a Tommy Farr, soltanto altri due avversari, Arturo Godoy e Jersey Joe Walcott riuscirono a resistere fino alla quindicesima ripresa. Fra i primati di Louis si annoverano cinque incontri nel giro di 25 giorni (nel 1934) e cinque vittorie alla prima ripresa in incontri di campionato.\nTra i match che furono nominati \"Fight of the year\" vi fu quello del 1939 con Bob Pastor che Louis si aggiudic\u00f2 per KO all'undicesima ripresa e il primo incontro con Billy Conn nel 1941, che vide Louis vittorioso per KO al 13\u00ba round. Il match \u00e8 stato inserito (1996) al 6\u00ba posto nella classifica di Ring Magazine dei 100 pi\u00f9 grandi combattimenti di tutti i tempi. \nTra il 1943 e il 1945 combatt\u00e9 un solo match, essendo stato arruolato come sergente della riserva a seguito delle vicende della Seconda Guerra mondiale. Un secondo incontro con Billy Conn, nel 1946, ebbe il medesimo risultato del precedente (KO all'ottavo round). \nNon si possono non citare i due match che Louis sostenne contro il futuro Campione del Mondo Jersey Joe Walcott, nel 1947 e nel 1948. Nel primo match, infatti, Walcott riusc\u00ec addirittura ad atterrare due volte il Campione del Mondo, al primo e al quarto round. Alla fine Louis si aggiudic\u00f2 il match grazie a un contrastato (6-7, 8-6, 9-6) e molto discusso verdetto ai punti. Nella dovuta rivincita, allo Yankee Stadium, Louis mise KO Walcott all'11\u00ba round, dopo che lo sfidante era riuscito nuovamente ad atterrarlo al terzo round. Al momento del KO finale, Walcott risultava in vantaggio sul cartellino di due giudici su tre. Il quarto round del primo match con Walcott e l'undicesimo del secondo match sono stati giudicati \"round of the year\", rispettivamente del 1947 e del 1948, dalla rivista Ring Magazine.\nDopo il secondo match con Walcott Joe Louis annunci\u00f2 ufficialmente il ritiro dal ring e la rinuncia al titolo. In precedenza soltanto Gene Tunney aveva annunciato il ritiro dal pugilato ancora in possesso della cintura mondiale dei pesi massimi.\nLo sfortunato rientro.\nDopo due anni dal ritiro, per rimediare a difficolt\u00e0 economiche, Louis annunci\u00f2 il suo ritorno sul ring. Nel frattempo il titolo mondiale vacante era stato riattribuito in base all'esito di un match tra l'antico avversario di Louis, Jersey Joe Walcott ed Ezzard Charles, proveniente dai mediomassimi, dove aveva sostenuto una eccellente carriera, senza per\u00f2 mai ottenere la \"chance\" per il titolo mondiale. Era stato quest'ultimo, per\u00f2, ad aggiudicarsi ai punti la cintura mondiale dei massimi, che era stata di Louis.\nL'incontro si tenne allo Yankee Stadium di New York il 27 settembre 1950 e Louis sub\u00ec la seconda sconfitta in carriera, battuto nettamente ai punti da Ezzard Charles (10-5, 13-2, 12-3). Dopo questo match, Louis continu\u00f2 a combattere e si aggiudic\u00f2 otto match consecutivi, quasi tutti con avversari minori. Soltanto l'ultimo di essi fu combattuto contro il quotato Jimmy Bivins, che Louis batt\u00e9 ai punti il 15 agosto 1951.\nDopo questi avversari, l'International Boxing Club garant\u00ec a Louis dollari per affrontare l'imbattuto italo-americano Rocky Marciano, all'apice della carriera e lanciato verso la conquista del titolo dei massimi. Nonostante fosse ormai a fine carriera, e nove anni pi\u00f9 vecchio dell'avversario, nell'ambiente della boxe molti credevano che Louis avesse comunque ancora una possibilit\u00e0 di farcela. Marciano stesso era dubbioso circa il match, ma alla fine acconsent\u00ec comprendendo la situazione economica di Joe Louis. \nAl match, combattuto il 26 ottobre 1951 al Madison Square Garden di New York, assistette un pubblico di 17.241 spettatori paganti con un incasso di 152.845 dollari. Ulteriori 185.000 dollari arrivarono dai diritti televisivi e radiofonici per la trasmissione dell'incontro. Joe Louis ricevette un compenso di 132.000 dollari, mentre a Marciano andarono 44.000 dollari. Joe Louis and\u00f2 al tappeto una prima volta all'ottavo round colpito da un gancio sinistro di Marciano, e meno di trenta secondi dopo fu atterrato nuovamente cadendo tra le corde del ring, e questa volta non riusc\u00ec a rialzarsi. Fu il secondo KO in carriera per Louis, che quindi decise di ritirarsi dal pugilato.\nLa International Boxing Hall of Fame ha riconosciuto Joe Louis fra i pi\u00f9 grandi pugili di ogni tempo. Fu eletto \"Fighter of the year\" (pugile dell'anno) dalla rivista statunitense \"Ring Magazine\" nel 1936, 1938, 1939 e 1941. La medesima rivista lo ha inoltre collocato al 1\u00ba posto nella propria classifica dei 100 pi\u00f9 grandi \"picchiatori\" di tutti i tempi e al 4\u00ba posto in quella degli 80 migliori pugili degli ultimi 80 anni. Nel 1975 The Ring lo ha inoltre collocato al 1\u00ba posto nella classifica dei migliori pesi massimi della storia del pugilato, mentre nel 1994 e nel 1998 lo ha inserito al 2\u00ba posto, dietro soltanto a Muhammad Ali. \nHa chiuso la carriera con un bilancio di 66 vittorie (52 prima del limite), 3 sconfitte (2 prima del limite) e nessun pari.\nJoe Louis e il golf.\nUna delle altre passioni di Louis era il golf, per il quale ha anche svolto un ruolo storico importante. Era un appassionato di lunga data di questo sport, al quale venne introdotto prima dell'incontro del 1936 con Schmeling. Come altri atleti di colore, tra i quali le ex stelle della NBA Michael Jordan e Charles Barkley, Joe era noto anche per aver mescolato il gioco d'azzardo con il golf. Nel 1952 Louis venne invitato a giocare al San Diego Open come sponsor, diventando cos\u00ec il primo afroamericano a partecipare ad un evento PGA.\nInizialmente il PGA statunitense fu riluttante nel permettere a Louis di partecipare all'evento, avendo ai tempi un decreto di legge che limitava la partecipazione al PGA a soli caucasici. Ciononostante la popolarit\u00e0 di Louis spinse il PGA ad annullare il decreto, dando via libera alla prima generazione di golfisti neri, tra i quali Calvin Peete. Il \"Brown Bomber\" in persona diede supporto finanziario alle carriere di molti altri golfisti afroamericani, come Bill Spiller, Ted Rhodes, Howard Wheeler, Clyde Martin e Charlie Sifford. Contribu\u00ec anche alla fondazione del \"First Tee\", un ente di beneficenza che aiuta i bambini svantaggiati ad acquisire familiarit\u00e0 con il gioco del golf. Suo figlio, Joe Louis Barrow Jr., gestisce attualmente l'organizzazione.\nNel 2009, il PGA of America ha concesso l'adesione postuma onoraria a Joe Louis.\nVita privata.\nMentre si stava allenando per uno scontro con Lee Ramage, Louis conobbe una giovane segretaria del quotidiano nero \"Chicago Defender\" in palestra. Dopo aver sconfitto Ramage, la segretaria, che si chiamava Marva Trotter, venne invitata ad una festa di celebrazione al Chicago's Grand Hotel. Marva sarebbe in seguito diventata la sua prima moglie nel 1935. \nNel 1955 Louis spos\u00f2 Rose Morgan, da cui divorzi\u00f2 nel 1958; successivamente spos\u00f2 Martha Jefferson, la prima donna avvocato della California.\nMorte.\nDopo il ritiro dall'attivit\u00e0 agonistica, Louis si trasfer\u00ec a Las Vegas, dove divenne uomo di relazioni per l'hotel Caesars Palace, lavoro procuratogli dal suo ex sparring partner Ash Resnick. Tra il 1954 e il 1955 ha combattuto alcuni incontri professionali di wrestling. Lavor\u00f2 anche nello staff di Sonny Liston, che considerava suo erede, e come agente di Muhammad Ali.\nDedito all'eroina ed in difficolt\u00e0 economiche, negli anni settanta Louis scopr\u00ec di essere affetto da una grave cardiopatia e fu sottoposto a due interventi chirurgici a cuore aperto nell'ospedale di Houston da parte del noto chirurgo Michael DeBakey. Le operazioni furono pagate da Frank Sinatra, che era suo amico.\nJoe Louis mor\u00ec solo e inseguito dal fisco, a causa di un arresto cardiaco il 12 aprile 1981 a soli 66 anni. Grazie ad un intervento del Presidente degli Stati Uniti d'America Ronald Reagan, fu sepolto con gli onori militari nel cimitero nazionale di Arlington."}
{"id": "429399", "revid": "122011350", "url": "https://it.wikipedia.org/wiki?curid=429399", "title": "Gniezno", "text": "Gniezno (in tedesco: \"Gnesen\") \u00e8 un'antica citt\u00e0 della Polonia, situata nel voivodato della Grande Polonia, circa a est di Pozna\u0144, nella zona centro-occidentale del paese. Fu la prima capitale della Polonia intorno alla fine del X e l'inizio dell'XI secolo. Successivamente la corte polacca si trasfer\u00ec a Cracovia. Gniezno fu anche sede del primo arcivescovado polacco.\nStoria.\nDiverse prove archeologiche mostrano la presenza di insediamenti umani che risalgono al Paleolitico. I primi insediamenti di popolazioni slave risalgono all'VIII secolo mentre la fortezza venne edificata intorno all'800. Nel 966 diviene sede di quella che fu la prima manifestazione del popolo polacco come tale. Il capostipite dei Piasti, Mieszko I di Polonia, fond\u00f2 qui le basi della cultura ed unit\u00e0 nazionale polacca, riunendo le prime genti sotto la sua bandiera che \u00e8 poi quella che ha dato origine all'attuale bandiera polacca, avvicinando il suo popolo alla Chiesa convertendosi, ed ampliando ulteriormente la citt\u00e0 che divenne poi arcivescovado ed il luogo delle incoronazioni reali. Nel 1038 i Boemi del duca Bretislao distrussero la citt\u00e0 e ci\u00f2 spinse i sovrani polacchi a spostare la capitale dello stato nella pi\u00f9 sicura Cracovia."}
{"id": "429400", "revid": "1786121", "url": "https://it.wikipedia.org/wiki?curid=429400", "title": "Gy\u00f6rgy Luk\u00e1cs", "text": "Il suo pensiero, sulla scorta della riscoperta e rivalutazione del pensiero giovanile di Marx, si \u00e8 posto nell'orbita di una radicale riformulazione in chiave anti-dogmaticistica ed umanistica della teoria marxista, contribuendo in maniera rilevante, tramite un'originale riproposizione della dialettica hegeliana, allo sviluppo metodologico del materialismo dialettico ed al concetto stesso di alienazione dell'uomo secondo il pensiero marxiano - andando cos\u00ec a generare l'inedito paradigma sociologico della \"reificazione\" -, ed esercitando di conseguenza, soprattutto con il suo \"Storia e coscienza di classe\" (1923), una profonda influenza sullo sviluppo del pensiero, tra gli altri, degli esistenzialisti francesi e degli studiosi della cosiddetta Scuola di Francoforte. In ambito politologico, si distinse inoltre per la sua formalizzazione teoretica della prassi leninista.\nAltrettanto influente si \u00e8 rivelata la sua pur discussa identificazione della filosofia nietzschana, ed in generale dell'eterogenea cultura filosofica irrazionalistica, quale principale matrice ideologica dei fascismi europei, esposta con il suo \"La distruzione della ragione\" (1934). In opere come \"Saggi sul realismo\" (1936) elabor\u00f2 invece una sua teoria artistico-letteraria marxista del realismo, che avrebbe poi influenzato vasti settori dell'estetica e della critica, ponendosi altres\u00ec come duro critico ed oppositore del controllo politico sull'arte ed sui suoi interpreti. Nel 2017 il governo di destra del primo ministro ungherese Viktor Orb\u00e1n ha deciso di rimuovere dal parco Szent Istv\u00e1n di Budapest la statua raffigurante il filosofo.\nBiografia.\nLuk\u00e1cs nacque a Budapest, al secolo parte dell'Impero austro-ungarico, il 13 aprile 1885 da una ricca famiglia ebraica, figlio di J\u00f3zsef L\u00f6winger (1855-1928), direttore di una banca d'investimento, che cambi\u00f2 poi legalmente cognome in \"Luk\u00e1cs\" a seguito della sua investitura al titolo baronale da parte della Corona asburgica, e di Ad\u00e9l Wertheimer (1860-1917). Aveva un fratello ed una sorella. Dopo aver conseguito il diploma, frequent\u00f2 la facolt\u00e0 di giurisprudenza presso l'Universit\u00e0 di Budapest, appassionandosi di arte e, in particolar modo, di teatro, fondando con altri studenti il teatro \u00abTalia\u00bb, dove venivano rappresentate produzioni contemporanee.\nLaureatosi in legge nel 1906 ed in filosofia nel 1909, si trasfer\u00ec in Germania, a Berlino, per seguire, con l'amico Ernst Bloch, le lezioni private di Simmel: si interess\u00f2 cos\u00ec al neo-criticismo kantiano ed allo storicismo di Weber e di Dilthey, e a Heidelberg ascolt\u00f2, dal 1912 al 1914, le lezioni di Windelband e di Rickert. Anche lo studio di Kierkegaard fu importante per la sua formazione culturale: \u00abnegli ultimi anni dell'anteguerra a Heidelberg intendevo addirittura occuparmi della sua critica a Hegel in un saggio monografico\u00bb. A quegli anni risalgono i suoi primi scritti relativi all'estetica: \"La forma drammatica\" (1909), \"Metodologia della storia letteraria\" (1910), \"Cultura estetica\" e, in tedesco, \"Die Seele und die Formen\" (L'anima e le forme) (1910), \"Storia dello sviluppo del dramma moderno\" (1912).\nI primi scritti sull'estetica.\nCome scrisse lo stesso Luk\u00e1cs ripubblicando nel 1968 i suoi lavori giovanili di storiografia letteraria, la sua \"Storia dello sviluppo del dramma moderno\" si opponeva alle teorie artistiche dominanti nella Ungheria di inizio Novecento, che avevano un prevalente orientamento positivistico, con l'eccezione dell'\u00abimpressionismo soggettivistico\u00bb rappresentato dalla rivista \"Nyugat\" (Occidente). Non ancora marxista, Luk\u00e1cs era allora influenzato dalla filosofia e dalla sociologia di Simmel, \u00abil quale aveva tentato di inserire singoli risultati del marxismo nella sociologia idealista, che a quell'epoca incominciava a svilupparsi in Germania\u00bb.\nI saggi - sostenne poi lo stesso Luk\u00e1cs - \u00abavevano un carattere idealistico-borghese, in quanto in essi non si muoveva dai rapporti diretti e reali tra la societ\u00e0 e la letteratura, ma si cercava invece di cogliere intellettualmente e realizzare una sintesi di quelle scienze - sociologia ed estetica - che si occupano di tali argomenti\u00bb. Di qui, il carattere di astrattezza della tesi del libro, secondo la quale il conflitto drammatico sarebbe una \u00abmanifestazione ideologica della decadenza di classe\u00bb: per quanto sia vero, secondo il Luk\u00e1cs maturo, che \u00abun dramma autentico nasce solo se nella realt\u00e0 sociale le norme morali valide, che si creano necessariamente nella societ\u00e0, entrano tra loro in contrasto\u00bb.\n\u00abL'anima e le forme\u00bb.\nUno sforzo di maggiore concretezza fu tentato con la raccolta di saggi \"L'anima e le forme\", nei quali Luk\u00e1cs intendeva individuare l'essenza di determinate forme del comportamento umano, collegandole alle forme letterarie nelle quali vengono espressi i conflitti della vita. Non si trattava, per Luk\u00e1cs, di fare dello psicologismo ma, influenzato profondamente da Hegel, cerc\u00f2 di analizzare il comportamento tragico \u00abmediante la dialettica interna dello Spirito e sulla base del rapporto fra l'uomo (individuo) e la societ\u00e0\u00bb.\nMa ne \"L'anima e le forme\" - composta di saggi su Rudolf Kassner, S\u00f8ren Kierkegaard, Novalis, Theodor Storm, Stefan George, Charles-Louis Philippe, Richard Beer-Hofmann, Laurence Sterne e Paul Ernst - vi sono altri determinanti influssi, quelli esercitati dagli ideologi neokantiani della \u00abfilosofia della Vita\u00bb, i quali presupponevano la vita come principio assoluto, origine di ogni manifestazione dell'attivit\u00e0 umana. L'anima umana, attraverso le \u00abforme\u00bb - che sono le strutture che danno significato alla realt\u00e0 umana, rendendola necessaria e non causale e contingente - si sforza di trasformare la banalit\u00e0 e l'inessenzialit\u00e0 della propria esistenza quotidiana in quella pienezza di vita in cui consiste l'assoluto. Ma di fronte al principio assoluto, trascendente e positivo, della \u00abVita\u00bb, le forme del mondo umano non possono essere che inadeguate, e pertanto ogni esistenza individuale si manifesta \u00abcome scacco ontologicamente necessario di fronte a un assoluto annichilante, totalmente altro rispetto al mondo della storia che diventa in s\u00e9 e completamente, per necessit\u00e0 d'essenza, il mondo del negativo\u00bb.\nIl tema principale che lega i saggi raccolti in \"Die Seele und die Formen\" \u00e8 per l'appunto il rapporto non pacifico fra l\"'anima \"e le \"forme significanti\"; in quale modo l'individuo riesce ad esprimere, a dare forma, al flusso dinamico della sua interiorit\u00e0? Con il termine \"anima\" Luk\u00e1cs non intende denotare una soggettivit\u00e0 pura, cartesiana, padrona di s\u00e9, bens\u00ec \"un'individualit\u00e0 fragile\", travolta dal corso degli eventi; un'individualit\u00e0 all'affanosa ricerca di senso e significato della propria vita che gli appare insensata; con il termine \"forme\", l'autore intende invece le \"strutture dinamiche significanti\" con cui il singolo tenta di dare senso, unit\u00e0, sistematicit\u00e0, ordine al caos dei propri vissuti. Data la loro legalit\u00e0 interna, tali forme tendono ad acquisire un'indipendenza ontologica dai loro originari contenuti materiali.\nIn primo luogo quindi si fa riferimento alle forme artistiche, al \"modo\" con cui queste vengono prodotte. Tuttavia a livello pi\u00f9 profondo i saggi sembrano essere spunti per trattare il tema metafisico del rapporto tra particolare e universale, libert\u00e0 e necessit\u00e0, l'individuo e la storia; siffatte opposizioni polari sono conciliabili? Le forme universali mantengono intatta l'identit\u00e0 dell'individuo? \u00c8 implicito perci\u00f2 in tutta l'opera un confronto con la filosofia hegeliana della \"Vers\u00f6hnung (\"riconciliazione\")\"; da tale confronto viene fuori una \"Weltanschauung (\"concezione del mondo\") tragica\": le forme svolgono lo stesso ruolo regolatore del \"destino\", selezionano le cose importanti ed eliminano quelle inessenziali, \u00abrecingono una materia che altrimenti si dissolverebbe nel tutto\u00bb. Pertanto l'azione travolgente della forma, della totalit\u00e0 \u00e8 per principio opposta al tentativo di emergere dell'individuo; semmai ci dovesse essere una conciliazione tra questi due poli, essa non pu\u00f2 che essere un \"sublime eroismo\" dell'individuo che \u00e8 consapevole di essere parte di un tutto che lo trascende e che allo stesso tempo cela la sua individualit\u00e0.\nLuk\u00e1cs stabilisce un'opposizione tra lo spirito e la natura, che si risolve in quella tra l'arte e la scienza, tra poesia ed empiria, tra l'opera artistica e l'opera scientifica: la prima \u00e8 finita, \u00e8 chiusa, \u00e8 fine, \u00ab\u00e8 qualcosa di primo e ultimo, l'altra diviene superata ogni qualvolta si produce una prestazione migliore. In breve, l'una ha una forma, l'altra no\u00bb. La forma \u00e8 il \u00ablimite e il significato\u00bb che il poeta d\u00e0 alla vita, la materia grezza che \u00e8 l'oggetto della sua operazione artistica: da questa materia egli pu\u00f2 ricavare \u00abunivocit\u00e0 dal caos, pu\u00f2 temprare simboli dalle apparenze incorporee, pu\u00f2 dar forma - cio\u00e8 limite e significato - alle molteplicit\u00e0 disarticolate e fluttuanti\u00bb.\nDa questa opposizione deriva ancora che l'autentica esistenza non \u00e8 quella comune e quotidiana: \u00abl'esistenza reale non raggiunge mai il limite e conosce la morte soltanto come un che di spaventosamente minaccioso, assurdo, un qualcosa che tronca improvvisamente il suo flusso\u00bb; invece, l'esistenza autentica \u00e8 quella che assume in s\u00e9 il suo proprio limite, la sua stessa negazione, la morte, \u00e8 l'esistenza vissuta tragicamente. Inautentica \u00e8 la vita vissuta per il mondo, autentica \u00e8 la vita consapevole \u00abdel non-valore del mondo [...] e della necessit\u00e0 del rifiuto radicale del mondo stesso\u00bb. Non si pu\u00f2 non vedere, qui, oltre ai richiami di Kierkegaard e Windelband, anticipazioni di problematiche svolte da Heidegger e dall'esistenzialismo: ma si riscontra anche \u00abuna crescente influenza della filosofia hegeliana. La \"Fenomenologia dello Spirito\" (nonch\u00e9 altre opere di Hegel) mi indusse a tentar di chiarire il problema mediante la dialettica interna dello \u00abSpirito\u00bb e sulla base del rapporto fra l'uomo (individuo) e la societ\u00e0\u00bb.\nLa \u00abTeoria del romanzo\u00bb.\nE influenzato da Hegel \u00e8 il successivo saggio sulla \"Teoria del romanzo\" (\"Die Theorie des Romans\"), iniziato nel 1914, ultimato l'anno successivo e pubblicato nel 1920. La filosofia \u00e8 indicata essere, in quanto \u00abforma vitale e condizione della forma\u00bb, il contenuto stesso della poesia e insieme \u00abun segno della sostanziale diversit\u00e0 di io e mondo, dell'incongruenza di anima e fare\u00bb. Espressione di questa scissione \u00e8 la moderna forma artistica del romanzo, laddove invece l'antica forma dell'epica greca \u00abraffigura la totalit\u00e0 estensiva della vita\u00bb: il mondo greco \u00e8 un mondo omogeneo e \u00abanche la separazione di uomo e mondo, di io e tu, non giunge ad alterare questa uniformit\u00e0. Come ogni altro membro di questa ritm\u00eca, l'anima sta nel pieno del mondo\u00bb. In questa prospettiva, l'eroe dell'epica non \u00e8 nemmeno un individuo, ma \u00e8 l'intera collettivit\u00e0, \u00abin quanto la perfezione e la conchiusione del sistema di valori che determina il cosmo epico, d\u00e0 luogo a un tutto troppo organico perch\u00e9 in esso una parte possa a tal punto segregarsi in se stessa, possa cos\u00ec solidamente fondarsi su se stessa, da trovare se stessa quale interiorit\u00e0, da divenire individualit\u00e0\u00bb.\nAl contrario, il romanzo \u00e8 l'epopea del mondo abbandonato dagli dei e la psicologia dell'eroe da romanzo appartiene al demonico: il romanzo \u00ab\u00e8 la forma dell'avventura, del valore proprio dell'interiorit\u00e0; il suo contenuto \u00e8 la storia dell'anima, che qui imprende ad autoconoscersi, che delle avventure va in cerca, per trovare, in esse verificandosi, la propria essenzialit\u00e0\u00bb. L'eroe epico - si pensi a Ulisse - malgrado tutte le avventure percorse, resta sostanzialmente passivo, perch\u00e9 gli dei devono sempre trionfare dei demoni e quelle avventure sono in realt\u00e0 \u00abla raffigurazione dell'obiettiva ed estensiva totalit\u00e0 del mondo\u00bb e l'eroe \u00e8 il \u00abpunto interiormente pi\u00f9 immobile del ritmico movimento del mondo\u00bb. La passivit\u00e0 dell'eroe da romanzo, invece, contraddistingue il suo rapporto con la propria anima e con il mondo che lo circonda.\nLa svolta marxista: \u00abStoria e coscienza di classe\u00bb.\nLuk\u00e1cs precis\u00f2 successivamente che fu indotto a scrivere la \"Teoria del romanzo\" dallo scoppio della guerra, a cui era contrario, giudicandola l'espressione della crisi di tutta la cultura europea: il presente, fichtianamente concepito come \u00abera della compiuta peccaminosit\u00e0\u00bb - poteva essere superato da una rivoluzione che tuttavia, per il Luk\u00e1cs idealista di allora, doveva essere una rivoluzione morale, della quale, per esempio, i romanzi di Dostoevskij costituivano un preannuncio. Gli studi su Karl Marx, ripresi durante questo periodo per \u00abandare al di l\u00e0 del radicalismo borghese\u00bb, erano accompagnati dall'influsso del sindacalismo rivoluzionario di Georges Sorel, al quale era stato indirizzato dal socialista ungherese Ervin Szab\u00f3, dalla conoscenza degli scritti di Rosa Luxemburg, oltre che dalla sua formazione avvenuta sotto il segno di Kierkegaard, dei \u00abfilosofi della Vita\u00bb e di Hegel: \u00abda tutto ci\u00f2 derivava un amalgama internamente contraddittorio nella teoria, che doveva diventare decisivo per il mio pensiero negli anni della guerra e del primo dopoguerra\u00bb.\nIscrittosi al Partito comunista ungherese, nella Repubblica sovietica instaurata da B\u00e9la Kun con la rivoluzione del 1919 assume le cariche di commissario all'istruzione e di commissario politico della quinta divisione rossa. La repressione della Repubblica lo costringe a fuggire a Vienna, dove viene arrestato con la minaccia dell'estradizione. Liberato grazie all'intervento di intellettuali - tra i quali Thomas Mann - pu\u00f2 continuare a vivere a Vienna, allora un crocevia internazionale di esponenti comunisti, dove collabora alla rivista \u00abKommunismus\u00bb, organo dei comunisti di sinistra della III Internazionale e scrive i saggi che furono poi riuniti e pubblicati a Berlino nel 1923 con il titolo di \"Geschichte und Klassenbewusstsein. Studien \u00fcber marxistische Dialektik\" (Storia e coscienza di classe. Studi sulla dialettica marxista). L'opera \u00e8 composta dagli scritti \"Che cos'\u00e8 il materialismo ortodosso?\" (marzo 1919), \"Rosa Luxemburg marxista\" (gennaio 1921), \"Coscienza di classe\" (marzo 1920), \"La reificazione e la coscienza del proletariato\", \"Il mutamento di funzione del materialismo storico\", \"Legalit\u00e0 e illegalit\u00e0\" (luglio 1920), \"Osservazioni critiche sulla\" Critica della rivoluzione russa \"di Rosa Luxemburg\" e dalle \"Considerazioni metodologiche alla questione dell'organizzazione\".\nCome indica il sottotitolo, i saggi di \"Storia e coscienza di classe\" affrontano il problema del metodo del marxismo, che si fonda essenzialmente sulla dialettica. Per Luk\u00e1cs, vi \u00e8 una fondamentale differenza tra il metodo delle scienze che studiano la natura e il metodo dialettico di Marx, che si applica invece alla realt\u00e0 sociale: il metodo delle scienze della natura \u00abnon conosce alcuna contraddizione, alcun antagonismo nel proprio materiale\u00bb. Quando sorgessero contraddizioni, sarebbe il segno dell'esistenza di errori nella comprensione scientifica da superare successivamente con una pi\u00f9 precisa ricerca scientifica: \u00abin rapporto alla realt\u00e0 sociale, invece, queste contraddizioni non sono segni di una comprensione scientifica ancora imperfetta, ma \"appartengono piuttosto inseparabilmente all'essenza della realt\u00e0 stessa, alla essenza della societ\u00e0 capitalistica\"\u00bb. Esse sono contraddizioni necessarie, espressioni del fondamento antagonistico di questo ordinamento sociale, e possono essere superate \"realmente\" - non tanto nel \"pensiero\" - solo nel corso dello sviluppo sociale.\nLa separazione operata tra metodo dialettico marxiano e scienze della natura porta Luk\u00e1cs a criticare il tentativo fatto da Engels di estendere, \u00abseguendo il falso esempio di Hegel\u00bb, il metodo dialettico alla conoscenza della natura: \u00abnella conoscenza della natura non sono presenti le determinazioni decisive della dialettica: l'interazione tra soggetto e oggetto, l'unit\u00e0 di teoria e prassi, la modificazione storica del sostrato delle categorie [economiche] come base della loro modificazione nel pensiero\u00bb. Da questo punto di vista egli epura l'impostazione marxista di Engels da elementi positivistici-darwinisti, rileggendo il marxismo attraverso una analisi della dialettica Hegel. In questo senso la sua torsione speculativa di questi anni \u00e8 profondamente leninista, cio\u00e8 nel tentativo di rileggere il concetto di rivoluzione attraverso quello di soggetto rivoluzionario (partito). In questo senso bisognava leggere Marx, partendo dall'esperienza dell'evento della rivoluzione d'ottobre.\nUna corretta analisi del processo storico non pu\u00f2 prescindere dalla categoria della totalit\u00e0: la realt\u00e0 non si presenta mai come un insieme disaggregato di fatti. Nell'analizzare la totalit\u00e0 sociale \u00e8 certamente necessario isolare singoli elementi, ma occorre intendere \u00abquesto isolamento soltanto come mezzo per la conoscenza dell'intero\u00bb. Allo stesso modo, anche il soggetto della conoscenza deve essere una totalit\u00e0: \u00abL'economia classica e ancor pi\u00f9 i suoi volgarizzatori hanno sempre considerato lo sviluppo capitalistico dal punto di vista del capitalista singolo e si sono perci\u00f2 avviluppati in una serie di contraddizioni insolubili e di problemi apparenti\u00bb; questo individualismo metodologico appartiene anche ai revisionisti del marxismo come Bernstein, Tugan-Baranovskij o Bauer, privi della categoria della totalit\u00e0: \u00aball'individuo il suo mondo circostante, il suo \"milieu\" sociale [...] appare necessariamente come qualcosa di brutale, di insensato e di fatale, che gli resta per sempre estraneo nella sua essenza\u00bb. Con questi presupposti, come non \u00e8 pi\u00f9 possibile conoscere la realt\u00e0, cos\u00ec \u00e8 impossibile modificarla e questi marxisti possono solo postulare una trasformazione etica dell'uomo e utilizzare le \u00ableggi\u00bb assunte fatalisticamente nella loro presunta immodificabilit\u00e0.\nSecondo Luk\u00e1cs, il soggetto, inteso come totalit\u00e0, in grado di afferrare e penetrare la totalit\u00e0 che costituisce la realt\u00e0 \u00e8 la classe sociale: \u00absoltanto la classe pu\u00f2 penetrare mediante l'azione la realt\u00e0 sociale e modificarla nella sua totalit\u00e0 [...] il proletariato come soggetto del pensiero della societ\u00e0 lacera in un colpo solo il dilemma dell'impotenza: il dilemma tra il fatalismo delle leggi pure e l'etica della pura intenzione\u00bb.\nCitando Marx - \u00abil proletariato esegue la condanna che la propriet\u00e0 privata infligge a se stessa producendo il proletariato\u00bb - Luk\u00e1cs deduce la \u00abcoscienza di classe\u00bb come la verit\u00e0 del processo storico \u00abcome soggetto\u00bb, come consapevolezza del processo dialettico che richiede, nei momenti di crisi dello sviluppo storico, l'azione pratica, organizzata dal partito politico, il quale \u00e8 la \u00abforma della coscienza proletaria di classe\u00bb. La coscienza di classe viene definita da Luk\u00e1cs anche l'etica del proletariato, l'unit\u00e0 della sua teoria e della sua prassi, ma in definitiva essa rimane un concetto astratto: Luk\u00e1cs stesso criticher\u00e0 poi la sua esposizione come idealistica e la conversione della coscienza in prassi rivoluzionaria \u00abcome un puro e semplice miracolo\u00bb.\nUn'analisi approfondita viene compiuta da Luk\u00e1cs sul problema della reificazione (Verdinglichung, \"il diventare una cosa\"), sviluppato nel saggio \"La reificazione la coscienza del proletariato\", il cui spunto \u00e8 dato dalle pagine dedicate da Marx ne \"Il Capitale\" sul carattere di feticcio della merce e la trasformazione, che avviene \"soltanto\" nella coscienza umana, dei rapporti sociali, che intercorrono tra gli uomini, in apparenti rapporti tra cose: come scrive Luk\u00e1cs, \u00abuna relazione tra persone riceve il carattere della cosalit\u00e0 e quindi un'\u00aboggettivit\u00e0 spettrale\u00bb che occulta nella sua legalit\u00e0 autonoma, rigorosa, apparente, conclusa e razionale, ogni traccia della propria essenza fondamentale: il rapporto tra uomini\u00bb. D'altra parte, nell'economia capitalistica, la capacit\u00e0 produttiva del lavoratore, la forza-lavoro, \u00e8 una merce come ogni altra, e dunque \u00e8 effettivamente una cosa: \u00abquesto trasformarsi in merce di una funzione umana rivela con la massima pregnanza il carattere disumanizzato e disumanizzante del rapporto di merce\u00bb.\nLa moderna fabbrica \u00e8 l'espressione della reificazione: \u00e8 \u00abun processo regolato secondo leggi meccaniche che si svolge indipendentemente dalla coscienza sul quale l'attivit\u00e0 umana non ha alcun influsso [...] modifica anche le categorie fondamentali del rapporto immediato dell'uomo con il mondo: esso riduce il tempo e lo spazio a un unico denominatore [...] la persona diventa [...] uno spettatore incapace di influire su ci\u00f2 che accade della sua esistenza, come una particella isolata e inserita in un sistema estraneo\u00bb. Nell'analisi della moderna organizzazione del lavoro Luk\u00e1cs mette l'accento non tanto sull'uso capitalistico dell'utilizzo della forza-lavoro operaia, quanto sugli effetti dell'introduzione delle macchine, cos\u00ec che la reificazione finisce per essere una conseguenza del progresso scientifico e tecnico e non gi\u00e0, marxianamente, un'espressione dei rapporti di produzione della societ\u00e0 borghese.\nLa filosofia di Hegel superava l'opposizione al soggetto della realt\u00e0 esterna concependo quest'ultima come un prodotto alienato del soggetto stesso, opposizione che veniva risolta in una successiva riappropriazione dell'oggetto da parte del soggetto, che cos\u00ec ricostituiva l'unit\u00e0 originaria: infatti in Hegel qualunque oggetto - dunque \"tutta la realt\u00e0\" - \u00e8 un prodotto del soggetto; in Marx, invece, solo la \"realt\u00e0 sociale\" - non la natura - \u00e8 prodotta dall'uomo e a lui si oppone come estranea. Luk\u00e1cs, pur volendo sviluppare un aspetto della critica marxista, finisce per concepire hegelianamente l'opposizione tra soggetto e oggetto sociale come un'opposizione generalizzata tra soggettivit\u00e0 e oggettivit\u00e0, tra pensiero ed essere: \u00abpoich\u00e9 l'oggetto, la cosa, in Hegel esiste soltanto come alienazione dell'autocoscienza, la sua riassunzione nel soggetto rappresenterebbe la fine della realt\u00e0 oggettiva, quindi della realt\u00e0 in generale. Ora, \"Storia e coscienza di classe\" segue Hegel nella misura in cui l'estraneazione viene posta sullo stesso piano dell'oggettivazione. Questo fondamentale e grossolano errore ha sicuramente contribuito in notevole misura al successo di \"Storia e coscienza di classe\" [...] Per la critica filosofica-borghese della cultura, basti pensare a Heidegger, era del tutto ovvio sublimare la critica in una critica puramente filosofica, fare dell'estraneazione per sua essenza sociale un'eterna \"condition humaine\"\u00bb.\nIl libro fu criticato da Zinov'ev a nome dell'Internazionale comunista e anche dal massimo teorico socialdemocratico dell'epoca, Karl Kautsky. Luk\u00e1cs non replic\u00f2 alle critiche, per quanto non le condividesse. Secondo la sua testimonianza, solo nel 1930, quando a Mosca divenne collaboratore dell'Istituto Marx-Engels e pot\u00e9 leggere il testo autografo dei \"Manoscritti economico-filosofici\" di Marx, fino ad allora sconosciuti e l\u00ec custoditi e decifrati per la pubblicazione, \u00abcaddero in una volta tutti i pregiudizi idealistici di \"Storia e coscienza di classe\" [...] ricordo ancora oggi l'impressione sconvolgente che fecero su di me le parole di Marx sull'oggettivit\u00e0 come propriet\u00e0 materiale primaria di tutte le cose e di tutte le relazioni [...] l'oggettivazione \u00e8 un modo naturale - positivo o negativo - di dominio umano del mondo, mentre l'estraneazione \u00e8 un tipo particolare di oggettivazione che si realizza in determinate circostanze sociali. Con ci\u00f2 erano crollati definitivamente i fondamenti teorici di ci\u00f2 che rappresentava il carattere particolare di \"Storia e coscienza di classe\". Questo libro mi divenne completamente estraneo, cos\u00ec come era accaduto nel 1918-19 per i miei scritti anteriori\u00bb.\n\u00abIl giovane Hegel\u00bb.\nAlla morte di Lenin, nel 1924, l'editore viennese di Luk\u00e1cs lo invit\u00f2 a scrivere un profilo del rivoluzionario russo, impegno portato a termine in poche settimane. Secondo Luk\u00e1cs, \u00e8 caratteristico di Lenin considerare ogni categoria filosofica sotto il punto di vista dell'azione politica concreta: Lenin non \u00e8 \u00abn\u00e9 un teorico n\u00e9 un pratico, ma un profondo pensatore della prassi [...] un uomo il cui penetrante sguardo \u00e8 sempre rivolto al punto in cui la teoria trapassa nella prassi e la prassi nella teoria\u00bb.\nL'anno dopo uscirono due sue recensioni critiche degli scritti di Nikolaj Ivanovi\u010d Bucharin, \"Teoria del materialismo storico\", e della \"Scienza della societ\u00e0 borghese\" di Karl August Wittfogel: la polemica \u00e8 rivolta contro le concezioni \u00abmaterialistico-volgari\u00bb e \u00abborghese-positivistiche\u00bb che vedono nella \u00abtecnica\u00bb il principio dello sviluppo delle forze produttive e pertanto del mutamento sociale, concezioni che neutralizzano l'attivit\u00e0 politica rivoluzionaria sostituendole l'attesa fatalistica del rinnovamento, che dovrebbe scaturire per intima necessit\u00e0 dal seno stesso della societ\u00e0.\nProseguiva intanto il suo impegno di militante del Partito comunista ungherese: nel 1928, Luk\u00e1cs present\u00f2 al congresso di partito le sue tesi - chiamate \"Tesi di Blum\" dal suo nome di clandestino - nelle quali proponeva che, a fronte della dittatura di Mikl\u00f3s Horthy, il partito dovesse proporre l'alternativa politica di una Repubblica democratica, accantonando per il momento l'obiettivo di una Repubblica sovietica. La proposta presupponeva la possibilit\u00e0 di un'alleanza con le forze socialdemocratiche, possibilit\u00e0 appena esclusa dall'Internazionale comunista che nell'ultimo congresso, sotto l'influenza del gruppo di maggioranza raccolto intorno a Stalin, aveva tacciato i socialdemocratrici di \u00absocialfascismo\u00bb.\nIl partito ungherese respinse le sue \"Tesi\" e il capo indiscusso del partito, B\u00e9la Kun, minacci\u00f2 persino la sua espulsione: Luk\u00e1cs si pieg\u00f2, facendo autocritica, per quanto, scrisse poi, \u00abdel tutto convinto della giustezza del mio punto di vista, sapevo anche [...] che allora un'espulsione dal partito rappresentava l'impossibilit\u00e0 di partecipare attivamente alla lotta contro il fascismo che si avvicinava\u00bb, ma pi\u00f9 in generale, una sua emarginazione politica avrebbe forse pregiudicato la possibilit\u00e0 di rimanere inserito nel dibattito culturale e filosofico di quegli anni. A Berlino, infatti, continu\u00f2 la sua collaborazione con la rivista \u00abLinkskurve\u00bb, pubblicando recensioni di critica letteraria e i suoi primi saggi sul realismo finch\u00e9, con l'avvento del nazismo, nel 1933, si trasfer\u00ec a Mosca, lavorando nell'Istituto di Filosofia dell'Accademia delle Scienze e pubblicando in riviste moscovite gran parte dei suoi saggi di critica e di estetica letteraria, che saranno raccolti in volume nel successivo dopoguerra.\nA Berlino aveva gi\u00e0 iniziato, e complet\u00f2 a Mosca nel 1937 il suo saggio su \"Il giovane Hegel\" che sar\u00e0 pubblicato nel dopoguerra. La tesi di Luk\u00e1cs \u00e8 una elaborazione delle considerazioni di Engels sulla filosofia hegeliana: \u00abper questa filosofia non vi \u00e8 nulla di definitivo, di assoluto, di sacro; di tutte le cose e in tutte le cose essa mostra la caducit\u00e0, e null'altro esiste per essa all'infuori del processo ininterrotto del divenire e del perire [...] essa ha per\u00f2 anche un lato conservatore: essa giustifica determinate tappe della conoscenza e della societ\u00e0 per il loro tempo e per le loro circostanze [...] il carattere conservatore di questa concezione \u00e8 relativo, il suo carattere rivoluzionario \u00e8 assoluto\u00bb.\nPer Engels, il carattere conservatore e, soprattutto, caduco, di Hegel, \u00e8 il suo \u00absistema\u00bb filosofico, mentre il suo carattere rivoluzionario consiste nel metodo dialettico: per Luk\u00e1cs, Hegel \u00abvoleva dominare teoricamente determinate connessioni sociali e storiche, e si serviva della filosofia solo per effettuare le generalizzazioni indispensabili\u00bb, deducendo dai rapporti esistenti tra l'uomo e la societ\u00e0 leggi dinamiche che implicano \u00abcontraddizioni il cui superamento e la cui riapparizione a un livello pi\u00f9 alto rende comprensibile, in ultima istanza, l'intera struttura della societ\u00e0 e della storia\u00bb.\n\u00abLa distruzione della ragione\u00bb.\nL'opera fu pubblicata in piena Guerra Fredda: nel 1954. Gran parte di essa fu composta durante la seconda guerra mondiale a Mosca. L'obiettivo di Luk\u00e1cs \u00e8 quello di ripercorrere il processo filosofico (strettamente intrecciato a quello sociale) che in Germania ha portato all'ideologia del Nazionalsocialismo.\nCaratteristiche dell'irrazionalismo.\nL'irrazionalismo \u00e8 quel filone di \"pensiero reazionario\" borghese caratterizzato principalmente dalla tendenza a deoggettivare la ragione, sia essa storica, gneoseologica o metafisica. Il filosofo irrazionalista, nel momento in cui coglie le contraddizioni della conoscenza categoriale intellettiva, si rifiuta (pi\u00f9 o meno consapevolmente) di elaborare una meta-razionalit\u00e0 hegeliana in nome di una presunta forma di conoscenza assoluta a carattere intuitivo o mitologico. In altre parole, l'irrazionalismo, invece di cercare di sviluppare una logica dialettica che sopperisca alle aporie della razionalit\u00e0 formale, taglia direttamente la corda rifiugiandosi o in un semplice agnosticismo, o in una filosofia completamente a-logica (al di fuori della razionalit\u00e0).\nPer l'autore, le prime tracce di tale tendenza si riscontrano negli intellettuali tedeschi che si oppongono alla ragione illuminista, alla rivoluzione francese e al concetto storico di progresso (Schopenhauer, Schelling, Kierkegaard). Dopo i moti del 1848, la nascita del socialismo, lo sviluppo delle idee di Feuerbach, Marx e Engels, l'irrazionalismo filosofico comincia a sviluppare idee tendenzialmente antisocialiste, contro il materialismo storico e le analisi dialettiche della societ\u00e0 (Nietzsche, la filosofia della vita, Heidegger).\nSebbene ogni filosofo irrazionalista mantenga una certa peculiarit\u00e0 di pensiero e svolga la sua attivit\u00e0 sempre in un contesto storico-sociale differente, tuttavia \u00e8 interessante riassumere schematicamente le caratteristiche filosofiche che accomunano tali pensatori:\nUn'ultima caratteristica dell'irrazionalismo, molto cara a Luk\u00e1cs, \u00e8 l'idea di apologetica indiretta: essa \u201cmette in rilievo senza riguardo i lati cattivi e gli orrori del capitalismo, ma afferma che essi non sono propriet\u00e0 specifiche del capitalismo, ma della vita umana, dell'esistenza in generale\u201d. Per \"apologetica\" l'autore intende un'esaltazione e legittimazione del sistema capitalistico; tuttavia, nei filosofi irrazionalisti, apparentemente anticapitalisti, essa \u00e8 \"indiretta\" poich\u00e9 legittimano il sistema economico-sociale vigente considerandolo come l'unico possibile in quanto le sue contraddizioni fanno parte della realt\u00e0 stessa o dell'esistenza umana in quanto tale. La tendenza dell'irrazionalista a negare la realt\u00e0, a negare la storia si trasforma cos\u00ec a livello sociale in una sua incondizionata e subdola affermazione.\nIl realismo nell'arte.\nPer quanto riguarda l'arte, essa \u00e8 una forma di sistema in cui si supera l'accidentalit\u00e0 e si arriva ad un momento eterno; essa deve essere realista ma non naturalista. L'estetica \u00e8 legata al realismo che d\u00e0 l'idea dell'uomo nella sua totalit\u00e0, non solo interiormente ma anche nelle sue interrelazioni (soprattutto in Walter Scott). Invece l'arte naturalista come quella di Zola, Maupassant o Verga si compiace nell'affondare nel patologico-fisiologico, dimenticando la politica e la storia: l'uomo \u00e8 considerato nella sua individualit\u00e0 e una conseguenza delle sue origini, ci\u00f2 conduce alla creazione di personaggi staccati dalla societ\u00e0 e in contrasto con la ricerca della totalit\u00e0. Questo \u00e8 uno dei motivi per cui egli preferisce il romanzo storico.\nIl Realismo \u00e8 visto come riproduzione fedele di circostanze tipiche in cui si intrecciano realt\u00e0 con caratteristiche unitarie, dialettiche e problematiche. Il romanzo racchiude la storia di un popolo: per esempio in Ivanhoe di Scott il protagonista non \u00e8 un eroe classico come Achille ma appartiene alla piccola nobilt\u00e0 inglese. Si rievoca un intero periodo storico attraverso un eroe medio, che ha una dimensione umana e storica. La rievocazione di un passato si crea necessariamente con un anacronismo, perch\u00e9 non pu\u00f2 essere identico. Infatti lo scontro di classi a quell'epoca era sicuramente caotico, mentre Scott lo presenta in maniera molto chiara. Per Luk\u00e1cs il primo eroe di un romanzo storico \u00e8 \"Waverley\" nel 1814, che insieme a Ivanoe \u00e8 un personaggio-tipo che rappresenta istanze sociali, \u00e8 un'idea. \nLo scopo del romanzo storico \u00e8 di dimostrare con mezzi poetici le circostanze storiche e far diventare la storia un modello assoluto. Esso crea un nesso tra la spontaneit\u00e0 delle masse e la consapevolezza storica della classe dominante; Scott cerca di comunicare questa consapevolezza alla massa comportandosi come un intellettuale organico. La rievocazione del passato lontano \u00e8 ripresa da Cooper, considerato continuatore di Scott, che scrive delle lotte tra inglesi e indiani.\nPer Luk\u00e1cs Manzoni \u00e8 superiore a Scott (pur essendone un continuatore, e anche in virt\u00f9 della sua esperienza di tragediografo) nell'individuazione dei personaggi e nel descrivere le vicende e le sofferenze degli italiani, la crisi della vita di un intero popolo in relazione alle dominazioni e alle condizioni feudali e conservatrici ad esso imposte."}
{"id": "429402", "revid": "1993636", "url": "https://it.wikipedia.org/wiki?curid=429402", "title": "William Saroyan", "text": "Biografia.\nNato a Fresno, in California, il 31 agosto del 1908, figlio di immigrati armeni originari di Bitlis (nell'attuale Turchia sud-orientale), Saroyan fu soldato semplice nella seconda guerra mondiale. \u00c8 uno degli scrittori statunitensi pi\u00f9 rappresentativi del periodo fra le guerre. &lt;br&gt;\nPur abitando a Malibu, in California, viaggi\u00f2 molto, specialmente in Europa. &lt;br&gt;\nDopo l'esordio avvenuto nel 1933 con un racconto pubblicato su Hairenik, un settimanale armeno di Boston, il successo gli arrise quasi subito.\nRifiut\u00f2 il premio Pulitzer 1940 assegnato a \"I giorni della vita\" (\"The Time of Your Life\").\nEbbe enorme successo con i suoi racconti (nove raccolte dal 1934 al 1939, ad un ritmo anche di tre all'anno) e con il mondo meraviglioso e fantastico del romanzo \"The Human Comedy\" (\"La commedia umana\") (1943).\nNuova fortuna riscossero opere teatrali come \"My Heart's in the Highlands\" (\"Il mio cuore \u00e8 sugli altopiani\") (1939), i cui personaggi derelitti sono improvvisamente aiutati da figure simboliche che intervengono come deus ex machina.\nLa sua esperienza di vita fu analoga a quella di tanti scrittori neo-realisti degli Stati Uniti (figlio di poveri immigrati armeni, dovette fare i pi\u00f9 vari mestieri, venendo a diretto contatto con il popolo) e ricorre spesso nelle sue pagine; ma invece di ispirargli i forti chiaroscuri della condanna sociale, i suoi ricordi si velano in un mondo quasi onirico ove sentimentalismo, umorismo e gusto bozzettistico sono in sintonia."}
{"id": "429403", "revid": "6923", "url": "https://it.wikipedia.org/wiki?curid=429403", "title": "Fritz Schaudinn", "text": "Dopo aver studiato filologia tedesca all'Universit\u00e0 di Berlino poi si volse alle scienze naturali, specialmente zoologia, specializzandosi in microbiologia.\nNel 1904 fu capo del laboratorio di microbiologia dell'Ufficio imperiale di sanit\u00e0 pubblica a Berlino.\nNel 1905 scopr\u00ec, in collaborazione con il dermatologo Erich Hoffmann, la \"Spirochaeta pallida\" (o \"Treponema pallidum\"), agente eziologico della sifilide."}
{"id": "429404", "revid": "1543377", "url": "https://it.wikipedia.org/wiki?curid=429404", "title": "Francis Joseph Spellman", "text": "Biografia.\nDi umili origini, figlio di William Spellman e Ellen Conway, dopo aver studiato con i Gesuiti, venne ordinato sacerdote nel 1916 dal vescovo Giuseppe Ceppetelli.\nAddetto alla Segreteria di Stato dal 1925 al 1932, fu consacrato vescovo di New York da Eugenio Pacelli, allora Segretario di Stato nel 1932 e, nel concistoro del 18 febbraio 1946, gli fu imposto la berretta cardinalizia che era stata di papa Pio XII con il titolo dei Santi Giovanni e Paolo.\nA partire dal 1939, come vicario generale per i cattolici arruolati nell'esercito statunitense, fece lunghissimi viaggi, seguendo Marines e Berretti verdi da un capo all'altro del mondo.\nDurante il periodo della guerra fredda ha contribuito alla crociata anticomunista del senatore Joseph McCarthy sottolineandone una giustificazione anche religiosa.\nDurante la guerra in Vietnam degli anni sessanta, si schier\u00f2 dalla parte dell'intervento con il Presidente John Kennedy seguendo la tesi nazionalistica e sostenendo l'inevitabilit\u00e0 della guerra.\nProprio per questo atteggiamento, pubblicizzato dalle foto che lo ritraevano mentre trascorreva il Natale tra i soldati al fronte, la sua popolarit\u00e0 and\u00f2 sempre pi\u00f9 calando.\nPartecip\u00f2 al Concilio Vaticano II, schierandosi con l'ala conservatrice del Coetus Internationalis Patrum.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:\nCuriosit\u00e0.\nQuando Paolo VI abol\u00ec la tiara papale in favore della mitria, la sua tiara fu venduta al cardinale Spellman per beneficenza; si trova tuttora negli Stati Uniti, esposta nella Basilica dell'Immacolata Concezione a Washington."}
{"id": "429405", "revid": "1444886", "url": "https://it.wikipedia.org/wiki?curid=429405", "title": "Hyman Rickover", "text": "Biografia.\nRickover nacque in un villaggio del Voivodato della Masovia, allora nell'Impero russo, e giunse a Chicago con la famiglia quando era ancora bambino.\nUscito nel 1922 dall'Accademia navale di Annapolis, fu assegnato ai sommergibili e si specializz\u00f2 in elettrotecnica.\nNel 1947 egli cominci\u00f2 a prospettare la necessit\u00e0 di utilizzare al pi\u00f9 presto l'energia nucleare per la propulsione dei sottomarini. A tale scopo trascorse molti mesi alla centrale nucleare di Oak Ridge (Tennessee).\nContinuando a lavorare in questa direzione, divenne direttore della sezione \"Reattori Navali della commissione per l'energia atomica\" e capo della divisione \"Propulsione Nucleare\" della US Navy.\nNel 1954 entr\u00f2 in servizio il Nautilus (lo stesso nome del sottomarino immaginato da Jules Verne in Ventimila leghe sotto i mari), il primo sommergibile atomico della storia e primo veicolo azionato dall'energia nucleare in assoluto.\nNel 1964 il Dipartimento dell'Energia degli Stati Uniti d'America gli confer\u00ec il Premio Enrico Fermi."}
{"id": "429406", "revid": "1543377", "url": "https://it.wikipedia.org/wiki?curid=429406", "title": "Neotemplarismo", "text": "I gruppi neotemplari o neo templari sono moderne associazioni che si rifanno alla tradizione degli antichi Cavalieri templari.\nEsse rivendicano una qualche forma di derivazione diretta da questo ordine religioso cavalleresco esistito tra il 1118 circa e il 1314. Vi \u00e8 un gran numero di questi gruppi, molto variegati. Il fenomeno moderno nel suo complesso va sotto il nome di templarismo o neotemplarismo ed \u00e8 sorto a partire dal XVIII secolo, in coincidenza con la diffusione dell'Illuminismo.\nTratti comuni.\nLe moderne associazioni neo templari sono laiche, pur richiamandosi in genere ai valori religiosi cristiani e caritativi.\nMolti degli attuali gruppi neo templari (specie in Italia) dichiarano di aderire alla Chiesa cattolica e di riconoscere l'autorit\u00e0 del pontefice. Altri gruppi di templari, specie nel mondo anglosassone, sono invece caratterizzati da un'aperta ostilit\u00e0 nei confronti della Chiesa cattolica (corresponsabile, secondo il loro punto di vista, della caduta dell'antico ordine).\nCome pi\u00f9 volte \"l'Osservatore Romano\" ha precisato, la Santa Sede riconosce ufficialmente e tutela solamente il Sovrano Militare Ordine di Malta (SMOM) e l'Ordine Equestre del Santo Sepolcro di Gerusalemme (OESSG), che peraltro non sono considerate neotemplari.\nIl papa Clemente V, con la bolla \"Vox in excelso\" emessa durante il concilio di Vienne del 1312, con la quale sopprimeva l'ordine del Tempio, aveva espressamente proibito qualsiasi forma di ricostituzione dell'ordine stesso (compreso l'uso della regola, dell'abito e del nome), con provvedimento irrevocabile, pena l'automatica scomunica.\nMolti dei gruppi neo templari sono inoltre altamente conflittuali l'uno rispetto all'altro, dato che rivendicano di essere gli unici '\"autentici\" eredi dei Cavalieri templari, a scapito degli altri.\nSecondo molti gruppi neotemplari l'ordine sarebbe sopravvissuto nascostamente anche dopo la morte dell'ultimo maestro, Jacques de Molay, che prima di subire la condanna al rogo avrebbe affidato la propria carica al cavaliere Jean-Marc Larm\u00e9nius (o de l'Armenie). Quest'ultimo avrebbe redatto un documento (la cosiddetta \"charta di Larm\u00e9nius\" o \"charta transmissionis\"), che successivamente sarebbe stata via via firmata dai maestri segreti succeduti nel tempo. Il documento proverebbe la sopravvivenza dei Templari dopo il 1314.\nLa maggioranza degli storici nutre tuttavia forti dubbi sulla sua autenticit\u00e0, o la definisce apertamente un falso.\nNon esiste alcuna prova storicamente accertata della sopravvivenza dell'Ordine templare originale dopo il 1314, n\u00e9 del resto appare possibile tracciare, dopo quasi sette secoli dall'abolizione dell'ordine religioso da parte del papa, una qualche forma di discendenza storicamente valida, se non un legame puramente ideale.\nStoria.\nLa ricostituzione di Filippo di Orl\u00e9ans.\nL'esistenza della \"charta\", che vorrebbe fornire legittimazione storica della sopravvivenza dell'ordine per quattro secoli, sarebbe stata \"rivelata\" solo nel Settecento. Nel marzo del 1705 il nipote di Luigi XIV di Francia, Filippo, duca d'Orl\u00e9ans e pi\u00f9 tardi reggente del regno di Francia, dichiar\u00f2 di essere il successore di Jacques-Henry de Durfort come \"maestro del Tempio\" e pose fine alla presunta esistenza \u201csegreta\u201d dei Templari, convocando a Versailles, l'11 aprile, un \"capitolo generale\" che adott\u00f2 nuovi statuti e dal quale il duca venne riconosciuto come \"gran maestro\".\nPalaprat e la Chiesa giovannita. Fazioni \"laiche\" e \"cattoliche\".\nDopo la Rivoluzione francese, che comport\u00f2 la scomparsa di molti componenti della gerarchia, l'ordine non fu subito ricostruito. Nel 1804 Bernard-Raymond Fabr\u00e9-Palaprat, un ex seminarista, avventuriero e medico, o forse chiropratico (1773-1838), dichiar\u00f2 di aver scoperto i documenti che avrebbero dovuto provare la successione ininterrotta dei gran maestri templari, anche dopo la condanna al rogo di Jaques de Molay. Il gruppo di cui Pelaprat faceva originariamente parte era costituito da membri della loggia massonica dei \"Chevaliers de la Croix\" (Cavalieri della Croce), che per\u00f2 dissentivano dalla subordinazione dei Templari alla massoneria, avvicinandosi a posizioni cattoliche. Palaprat sostenne dunque di aver ricostituito \"l'Antico e sovrano ordine militare del Tempio di Gerusalemme\", un'istituzione neo-cavalleresca e non massonica, il 4 novembre 1804, nominandosi gran maestro.\nL'ordine di Pelaprat fu visto con favore da Napoleone Bonaparte, appena divenuto imperatore, allo scopo di combattere le posizioni antimonarchiche della massoneria. Napoleone contribu\u00ec cos\u00ec alla diffusione dell'ordine in Francia, facendo anche officiare nel 1808 una solenne cerimonia di riabilitazione di Jacques de Molay dal clero di Parigi. Il progressivo allontanamento dalla massoneria port\u00f2 nel 1811 l'ordine a dissociarsi ufficialmente dal Grande Oriente di Francia e a respingere le domande di adesioni dei protestanti.\nPalaprat fin\u00ec per\u00f2 per allontanarsi anche dalle posizioni cattoliche per istituire una propria chiesa indipendente.\nNel 1814 dichiar\u00f2 di essere fortuitamente entrato in possesso di un manoscritto con il \"vangelo di san Giovanni\" (\"evangelikon\" e \"levitikon\"): secondo tale testo, probabilmente falsificato, Ges\u00f9 Cristo avrebbe scelto san Giovanni evangelista come suo successore terreno, e non san Pietro. \nNel 1815 il gran priorato d'Italia decise di non seguire le \"nuove posizioni\" del Palprat e dichiar\u00f2 la sua indipendenza e la continuit\u00e0 con la tradizione cattolica.\nPalaprat fond\u00f2 nel 1828 una nuova Chiesa gioannita in opposizione alla Chiesa cattolica, nominando primate Jean Machault, il quale a sua volta consacr\u00f2 Ferdinand-Fran\u00e7ois Ch\u00e2tel (1795-1857; ex sacerdote cattolico radicale dissidente, \"sospeso a divinis\"; fondatore della Chiesa cattolica francese). Dopo qualche anno Ch\u00e2tel fu espulso dopo un processo per eresia e la chiesa gioannita cess\u00f2 le proprie attivit\u00e0, non riuscendo a sopravvivere alla morte del suo fondatore Pelaprat. Nel frattempo, in conseguenza della presa di posizione anticattolica, si erano avute numerose scissioni di gruppi templari e si crearono due fazioni: una \"cattolica\" e una \"laica\". Dopo la morte di Palaprat nel 1838 vi furono riconciliazioni temporanee e nuove scissioni. Nel 1871 in seguito al declino numerico l'ordine fu nuovamente \"messo in sonno\" ed anche altre associazioni dissidenti scomparvero (ad esempio la fazione \"cattolica\" belga nel 1890).\nIn Francia alcune associazioni affidarono la reggenza dell'ordine al poeta Jos\u00e9phin P\u00e9ladan (1858-1918), che fu fondatore anche di un \"Ordine della Rosacroce cattolica del Tempio e del Graal\". In Germania sorsero l'\"Ordo Templi Orientis\" (\"OTO) e l'\"Ordo Novi Templi\", fondato nel 1907 da J\u00f6rg Lanz von Liebenfels (1874-1954), su tematiche rosacrociane e teosofiche: nonostante il nome si tratta tuttavia di associazioni che non possono essere fatte rientrare tra quelle neotemplari.\nL'ordine sovrano e militare del Tempio di Gerusalemme\" (OSMTJ).\nNel 1894 la fazione \"laica\" belga, una delle poche ancora attive, cre\u00f2 a Bruxelles la \"Segreteria internazionale dei Templari\", che per\u00f2 non fu unanimemente riconosciuta. L'associazione belga (\"de la Trinit\u00e9 de la Tour\") si sciolse nel 1930, ma nel 1932 venne ricostituito formalmente il \"gran priorato del Belgio\", che a sua volta fond\u00f2 l'associazione dei cavalieri dell'\"Ordine sovrano e militare del Tempio di Gerusalemme\" (OSMTJ), in rapporto con la \"Segreteria internazionale\", la quale si sciolse due anni dopo nel 1934.\nNel 1933 venne affidata la reggenza dell'ordine a Th\u00e9odore Covias, a cui succedette nello stesso anno \u00c9mile Cl\u00e9ment Vandenberg. Nel 1938 alcuni membri del \"consiglio di reggenza\" sostituirono Vandenberg con Joseph Jonckbloedt de Juge, provocando una scissione.\nOSMTJ di Inellas.\nL'\"OSMTJ\" secessionario di Jonckbloedt costitu\u00ec sempre nel 1945 un \"capitolo\" in Francia, guidato da Remy Guerardelle de Ribauville e nel 1956 gli succedette Gabriel Inellas (1913-1987) (sedicente principe \"Gabriel Inellas Paleologo\") che diede origine alla branca brasiliana. Questa poi diede origine ad altre associazioni (in Italia a partire dal 1981), tra le quali quella portoghese rifond\u00f2 o cre\u00f2 numerosi \"priorati\" in molte nazioni mondiali.\nOSMTH di Sousa Fontes.\nA causa dello scoppio della seconda guerra mondiale, nel 1942 Vandenberg trasfer\u00ec gli archivi dell'ordine in Portogallo, presso Antonio Campello Pinto de Sousa Fontes (1878-1960): alla fine del conflitto, nel 1945, tuttavia, ne venne rifiutata la restituzione a Vandenberg. Dopo la morte di questi, nello stesso anno, Sousa Fontes si proclam\u00f2 prima reggente e poi nuovo \"gran maestro\": non venne tuttavia riconosciuto da tutti e alcune branche nazionali si distaccarono, dichiarandosi indipendenti.\nNel 1948 Sousa Fontes design\u00f2 alla successione il figlio, Fernando Campello Pinto de Sousa Fontes, il quale alla morte del padre nel 1960 si dichiar\u00f2 \"principe reggente\". Altre branche nazionali si distaccarono non riconoscendo questa successione ereditaria.\nOSMTJ di Pasleau.\nNel 1942 un gruppo, in contrasto con Vanderberg, nomin\u00f2 \"gran maestro\" Costantin Plataunoff, al quale succedette nel 1965 Pierre Percy Pasleau. Nel 1965 Pasleau ha fondato l'\"Organizzazione mondiale dei Templari\" (\"Organisation mondiale des Templi\u00e9rs\", ORMOTE). Malgrado non vi sia alcun riconoscimento ufficiale da parte della Santa Sede, il papa \u00e8 riconosciuto come unico referente dell'ordine. .\nAltri gruppi neotemplari.\nNel 1970 alcuni \"gran priorati\" che non riconoscevano l'autorit\u00e0 di Sousa Fontes elessero \"gran maestro\" Antoine Zdrojewski. Nel 1989 gli succedette George Lamirand e nel 1994 Michel Van Der Stock, in conflitto con Nicolas Haimovic Hastier.\nOSMTH.\nI numerosi gruppi anglosassoni (britannici e statunitensi) hanno costituito nel 1995 l'\"Ordo Supremus Militaris Templi Hierosolymitani\" (OSMTH), registrato in Svizzera nel 1999, con a capo prima Roy Redgrave e quindi James J. Carey. Si definisce una societ\u00e0 cavalleresca cristiana ecumenica, che si dedica alle opere caritatevoli e alla ricerca antiquaria. .\nCasi controversi.\nL'\"Ordine del Tempio solare\" (OTS) venne ricreato da Luc Jouret e Joseph Di Mambro nel 1984, sulle ceneri di una precedente associazione dello stesso nome, fondata da Jean-Louis Marsan. L'ordine fu protagonista di una serie di omicidi-suicidi negli anni 1994-1997.\nL'\"Ordine del Tempio di Gerusalemme celeste\" (OTJC), che in seguito ha cambiato nome come \"Ordine dei Nuovi templari operativi\" (ONTO), \u00e8 stato ufficialmente sciolto su pressione delle autorit\u00e0 francesi alla fine degli anni ottanta. Pi\u00f9 tardi il rapporto Guyard sullo stato delle sette in Francia, lo etichetter\u00e0 in realt\u00e0 come una setta gnostico-esoterica conosciuta anche come ECK (energo cromo kinesi o Energo Chromo Kin\u00e8se).\nNeotemplarismo e massoneria.\nL'idea di una nascosta continuazione dell'ordine dei Templari si era diffusa anche nella massoneria, in particolare in Francia e in Germania, e in alcuni casi riti massonici adottarono riferimenti templari (come il Rito scozzese antico ed accettato e il Rito Scozzese Rettificato).\nAlcuni ritengono che i Templari siano all'origine sia dei riti che di vari rami della massoneria ma, malgrado alcuni storici abbiano tentato di disegnare una connessione tra la massoneria con i suoi vari rami e l'Ordine templare, un collegamento di questo tipo non \u00e8 mai stato provato. La massoneria considerava i gradi templari come una parte interna al proprio sistema, mentre i successivi ordini neotemplari ne rivendicavano la maggiore antichit\u00e0 e l'autonomia.\nNel 1737 Andr\u00e8-Michel de Ramsay (\"Discorsi sui Crociati e le Logge Francesi\") rivendicava l'origine templare della massoneria. Nel 1760 Karl Gotthelf von Hund (\"Del Regime della Stretta Osservanza\") difender\u00e0 la medesima tesi e fonder\u00e0 una loggia massonica di \"stretta osservanza templare\", che diede quindi origine al rito scozzese. Questo, nato in Francia nel XVIII secolo, ha diversi riferimenti ai Templari in diversi suoi livelli: nella sezione nota come \"Consiglio di Kadosh\" (livelli 19-30) ed i due livelli finali (31 e 32), noti come \"Concistori\".\nFrank S. Land apparteneva al \"DeMolay Council of Kadosh\" di Kansas City nel primo dopoguerra quando svilupp\u00f2 l'idea di una fratellanza per ragazzi. Nacque cos\u00ec nel 1919 un'altra organizzazione massonica moderna correlata ai Templari: l'Ordine di DeMolay. Sebbene l'organizzazione non rivendichi una discendenza diretta dai Templari, il nome di Jacques de Molay, l'ultimo Gran Maestro dell'Ordine del Tempio, \u00e8 strettamente legato a molti dei suoi rituali. Mentre l'unico prerequisito per associarsi al \"rito scozzese\" \u00e8 di essere massone di buona reputazione, l'Ordine di DeMolay non richiede ai suoi membri di professare il credo in un Essere Supremo in alcuna parte del rituale. Appartenenti all'Ordine di DeMolay provengono da un'ampia variet\u00e0 di fedi religiose.\nUn altro ramo della massoneria, comunque, il Rito di York, richiede ai suoi membri di essere di fede cristiana. Il rito di York, diviso in tre rami uno dei quali \u00e8 la \"Gran commenda dei Cavalieri templari d'Italia\", assieme alla \"massoneria cavalleresca\" rivendica di essere stato ispirato dai Templari, tuttavia non vi \u00e8 alcuna discendenza diretta. Anche qui i Templari sono stati incardinati saldamente negli ordini e nei rituali.\nCronologia.\nSi succedono sette reggenti."}
{"id": "429407", "revid": "585241", "url": "https://it.wikipedia.org/wiki?curid=429407", "title": "Siriaci", "text": ""}
{"id": "429408", "revid": "228587", "url": "https://it.wikipedia.org/wiki?curid=429408", "title": "Lingua siriaca", "text": "Il siriaco (in siriaco \u0723\u0718\u072a\u071d\u071d\u0710, \"Sury\u0101y\u0101\") \u00e8 una lingua semitica appartenente al gruppo dell'aramaico orientale, che \u00e8 stata tra il II secolo e l'VIII secolo tra le pi\u00f9 parlate nel Vicino Oriente.\nStoria.\nAnticamente l'area della Mezzaluna fertile era abitata prevalentemente da popolazioni di lingua aramaica. Nell'area si scontrarono due potenze militari: i romani ed i persiani. Con il declino della dominazione romana sulla Mesopotamia (III secolo), cess\u00f2 anche l'influenza della cultura ellenistica. Le lingue locali ebbero modo di svilupparsi e di giungere al livello di lingua letteraria.\nTra esse ebbe particolare fortuna il siriaco. Nacque come dialetto dell'aramaico orientale a Edessa e si diffuse nelle regioni confinanti della Mesopotamia. Nei primi secoli d.C. Edessa fu al centro di un regno indipendente, in cui il cristianesimo divenne la religione maggioritaria. Grazie alla diffusione della Chiesa edessena, il siriaco pot\u00e9 affermarsi come lingua e produsse una vastissima letteratura, a partire dal II secolo d.C. fino al XIII secolo. Il consolidamento definitivo della lingua avvenne nel IV secolo, epoca in cui fu composta la \"Peshitta\". \nContrariamente ad un luogo comune, Ges\u00f9 non pu\u00f2 avere parlato questa lingua. Tantomeno erano in siriaco le Sue parole dalla Croce: in quanto Ges\u00f9 parlava il galileo, che \u00e8 un dialetto aramaico occidentale; mentre il siriaco \u00e8 una lingua basata sul dialetto di Edessa che \u00e8 un dialetto aramaico orientale. Inoltre la lingua letteraria siriaca fu codificata successivamente all'epoca di Ges\u00f9; e in funzione di un ambito culturale gi\u00e0 cristianizzato. Naturalmente si tratta di due variet\u00e0 distinte ma sempre di aramaico, quindi imparentate.\nDivent\u00f2 il veicolo della Cristianit\u00e0 in tutta l'Asia fino al Malabar (regione dell'India meridionale) e fino ai confini della Cina, nonch\u00e9 mezzo di comunicazione e di scambi culturali fra Armeni, Arabi e Persiani.\nEntrato in crisi gradualmente a partire dalla conquista islamica della Siria, ma soprattutto in seguito alle invasioni mongole della Siria e la conversione all'Islam dei Mongoli, l'uso della lingua letteraria siriaca classica si \u00e8 notevolmente ridotto dal XIII secolo.\nOggi alcuni dialetti moderni derivati dal siriaco antico, come la lingua neo-aramaica assira, sono ancora parlati, e in parte scritti anche per scopi letterari, in alcune localit\u00e0 della Turchia sud-orientale (regione di Tur Abdin), della Siria, dell'Iraq e dell'Iran occidentale (intorno al lago di Urmia). Il siriaco classico \u00e8 ancora usato soprattutto per l'uso liturgico dei cristiani aramaici.\nScrittura.\nIn siriaco si scrive da destra a sinistra e la maggior parte delle lettere si connettono alla seguente.\nEsistono diversi stili in questa scrittura. I principali sono: la \"estrangela\", la pi\u00f9 antica e diffusa; lo stile \"giacobita\" o \"serto\" (occidentale); e quello \"nestoriano\" (orientale). Questi tre stili si differenziano anche nel tratteggio delle consonanti ma soprattutto per la scrittura delle vocali. Nello stile estrangela i segni vocalici sono per lo pi\u00f9 omessi; nella scrittura giacobita le vocali sono indicate con segni diacritici; nel nestoriano si indicano con una combinazione delle lettere \"waw\" e \"yud\" usate come matres lectionis, e di punti posti sopra o sotto le lettere."}
{"id": "429410", "revid": "1226", "url": "https://it.wikipedia.org/wiki?curid=429410", "title": "Templarismo", "text": ""}
{"id": "429411", "revid": "1226", "url": "https://it.wikipedia.org/wiki?curid=429411", "title": "Neotemplari", "text": ""}
{"id": "429413", "revid": "125642420", "url": "https://it.wikipedia.org/wiki?curid=429413", "title": "Onorato II di Monaco", "text": "Biografia.\nInfanzia.\nEgli era figlio di Ercole di Monaco e di Maria Landi.\nSignore di Monaco.\nA neppure sette anni succedette al padre, sotto la reggenza dello zio, Federico Landi di Bardi (nella valle del Ceno) e Principe della Val di Taro. Il Landi era un leale alleato e amico della Spagna perci\u00f2 permise l'occupazione del Principato da parte delle truppe iberiche nel 1605. Agli abitanti di Monaco fu proibito di portare armi per le strade e il Principe e le sue sorelle vennero trasferiti a Milano, all'epoca sotto il dominio della Spagna. Il Consiglio di Stato di Monaco tent\u00f2 di limitare il potere spagnolo, ma l'occupazione perdur\u00f2 sino al 1614, e una forte presenza spagnola rimase sino al 1633, quando Onorato venne finalmente riconosciuto Principe sovrano di Monaco.\nPrincipe di Monaco.\nUna volta adulto Onorato inizi\u00f2 a criticare l'influenza della Spagna e si rivolse piuttosto al supporto francese. Luigi XIII gli accord\u00f2 questa protezione che port\u00f2 alla sottoscrizione del Trattato di P\u00e9ronne. Questo fece terminare l'influenza spagnola e pose Monaco sotto il diretto protettorato francese, riconoscendo e garantendo la sovranit\u00e0 del principato monegasco. \nDi conseguenza Onorato perse i propri possedimenti in Spagna e in Italia, ma venne ricompensato dal re Luigi XIII con il marchesato di Baux (anche se questo titolo verr\u00e0 concesso effettivamente solo al pronipote Antonio I) e soprattutto con il ducato del Valentinois.\nMatrimonio.\nIl 13 febbraio 1616 spos\u00f2 Ippolita Trivulzio, figlia del nobile Carlo Emanuele Teodoro Trivulzio (Teodoro VIII) e di Caterina Gonzaga, dei Gonzaga di Castel Goffredo, da cui ebbe un figlio, Ercole. \nMorte.\nAlla sua morte, Onorato venne sepolto nella Chiesa di San Nicola (l'antica parrocchiale che sorgeva nel medesimo luogo dell'attuale Cattedrale dell' Immacolata) a Monaco. Durante il proprio regno si prodig\u00f2 per estendere, ricostruire e trasformare l'antica fortezza genovese nell'attuale Palazzo Grimaldi di Monaco.\nDiscendenza.\nOnorato II e Ippolita Trivulzio ebbero un solo figlio:\nDopo che Ercole venne ucciso in battaglia, suo figlio Luigi, di soli 9 anni, divenne l'erede di Onorato II.\nTitoli e trattamento.\nAppellativo.\nL'appellativo ufficiale del sovrano fu:\nOnorato Secondo, Principe di Monaco, Duca di Valentinois, Marchese di Baux, Conte di Carlad\u00e8s, Barone di Calvinet e del Buis, Signore di Saint-R\u00e9my."}
{"id": "429414", "revid": "1543377", "url": "https://it.wikipedia.org/wiki?curid=429414", "title": "Profilo UML", "text": "Un Profilo UML (UML Profile) \u00e8 una estensione del linguaggio di modellazione a oggetti UML che risponde alle necessit\u00e0 di modellazione legate a particolari domini applicativi o tipologie di applicazioni. Il meccanismo di estensione del linguaggio UML \u00e8 parte integrante dello standard del linguaggio stesso, e prevede la definizione e l'uso di una serie di appositi concetti, come stereotipi e \"tagged value\".\nIl consorzio OMG, che gestisce lo standard UML, ha pubblicato anche un insieme di profili, detti \"profili standard\" fra i quali quello per CORBA, per il CORBA Component Model (CCM), per le applicazioni con requisiti di Quality of Service (QoS) e fault tolerance, e altri. Numerosi contributi indipendenti da OMG hanno poi definito altri profili (per esempio per applicazioni Web, per l'analisi prestazionale, per sistemi mobili).\nDefinizione di Profilo.\nAttualmente, lo standard UML non fornisce alcuna definizione ufficiale del concetto di Profilo. In genere, un profilo \u00e8 caratterizzato da uno o pi\u00f9 dei seguenti elementi:\nIl documento \"UML Profile for CORBA Specification\" \u00e8 stato il primo documento di specifica di Profili standard pubblicato da OMG, e raccoglie alcune definizioni e concetti introduttivi sulla struttura di un Profilo e temi correlati."}
{"id": "429417", "revid": "287204", "url": "https://it.wikipedia.org/wiki?curid=429417", "title": "Iraklion", "text": ""}
{"id": "429418", "revid": "77358", "url": "https://it.wikipedia.org/wiki?curid=429418", "title": "Eraklion", "text": ""}
{"id": "429421", "revid": "124650394", "url": "https://it.wikipedia.org/wiki?curid=429421", "title": "Marchio", "text": "Il marchio, in diritto, indica un qualunque segno suscettibile di essere rappresentato graficamente, in particolare parole (compresi i nomi di persone), disegni, lettere, cifre, suoni, forma di un prodotto o della confezione di esso, combinazioni o tonalit\u00e0 cromatiche, purch\u00e9 sia idoneo a distinguere i prodotti o i servizi di un'impresa da quelli delle altre e ad essere rappresentato nel registro in modo tale da consentire alle autorit\u00e0 competenti ed al pubblico di determinare con chiarezza e precisione l'oggetto della protezione conferita al titolare.\nLa registrazione del marchio ha durata di 10 anni dalla data di deposito della domanda di registrazione, salvo il caso di rinuncia del titolare, pu\u00f2 essere rinnovata prima della scadenza dei 10 anni, fino a quando si continua a pagare la registrazione del marchio. In Italia esso \u00e8 disciplinato dall'articolo 7 all'articolo 28 del codice della propriet\u00e0 industriale.\nPer essere precisi ci sono due tipi di marchio: marchio registrato, in virt\u00f9 del processo di registrazione dinanzi ad un ufficio preposto, che gode di una protezione rafforzata in quanto ha data certa, e il marchio di fatto, cio\u00e8 il fatto stesso di utilizzare un marchio per identificare dei prodotti o servizi offre una certa tutela, seppur molto pi\u00f9 limitata di quella del marchio registrato.\nFonti giuridiche.\nLe fonti di diritto che regolano la disciplina del marchio di impresa sono le seguenti.\nFonti nazionali\nFonti dell'Unione europea\nFonti internazionali\nCaratteristiche.\nDomanda di registrazione.\nLa domanda di registrazione \u00e8 descritta all'articolo 15 del CPI:\n1. I diritti esclusivi considerati da questo codice sono conferiti con la registrazione.\n2. Gli effetti della prima registrazione decorrono dal giorno successivo alla data di deposito della domanda. Trattandosi di rinnovazione gli effetti di essa decorrono dal giorno successivo alla data di scadenza della registrazione precedente. \n3. Salvo il disposto dell'articolo 20, comma 1, lettera c), la registrazione esplica effetto limitatamente ai prodotti o servizi indicati nella registrazione stessa ed ai prodotti o servizi affini.\n4. La registrazione dura dieci anni a partire dalla data di deposito della domanda, salvo il caso di rinuncia del titolare.\n5. La rinuncia diviene efficace con la sua annotazione nel registro dei marchi di impresa e di essa deve essere data notizia nel Bollettino ufficiale.\nClassificazione dei marchi.\nBasandoci sugli elementi da cui \u00e8 composto, possiamo distinguere i marchi in:\nSono inoltre stati recentemente introdotti i marchi di movimento, sonori, multimediali e olografici. Si attendono le circolari esplicative con le informazioni necessarie per un corretto deposito.\nTutela.\nFacolt\u00e0 di fare uso esclusivo del marchio.\nDiritto di vietare ai terzi di usare nell'attivit\u00e0 economica:\na) un segno identico al marchio per prodotti o servizi identici a quelli per cui esso \u00e8 stato registrato;\nb) un segno identico o simile al marchio registrato, per prodotti o servizi identici o affini, se a causa dell'identit\u00e0 o somiglianza fra i segni e dell'identit\u00e0 o affinit\u00e0 fra i prodotti o servizi, possa determinarsi un rischio di confusione per il pubblico, che pu\u00f2 consistere anche in un rischio di associazione fra i due segni;\nc) un segno identico o simile al marchio registrato per prodotti o servizi anche non affini, se il marchio registrato goda nello stato di rinomanza e se l'uso del segno senza giusto motivo consente di trarre indebitamente vantaggio dal carattere distintivo o dalla rinomanza del marchio o reca pregiudizio agli stessi\nRequisiti\nPer essere tutelato giuridicamente, il segno che si intende registrare come marchio deve avere i seguenti requisiti di tutela:\nIl difetto dei requisiti sopra esposti comporta la nullit\u00e0 del marchio (art. 25c.p.i.), che pu\u00f2 riguardare anche solo parte dei prodotti o servizi per i quali il marchio \u00e8 stato registrato.\nStemmi.\nGli stemmi e gli altri segni considerati nelle convenzioni internazionali vigenti in materia, nei casi e alle condizioni menzionati nelle convenzioni stesse, nonch\u00e9 i segni contenenti simboli, emblemi e stemmi che rivestano un interesse pubblico non possono costituire oggetto di registrazione come marchio d'impresa, a meno che l'autorit\u00e0 competente non ne abbia autorizzato la registrazione.\nNullit\u00e0 e decadenza.\nIl marchio \u00e8 nullo:\nSi possono distinguere due specie di nullit\u00e0, assolute e relative. Le prime possono essere fatte valere da chiunque vi abbia interesse, e quindi dai consumatori e dalle associazioni di questi. Le seconde nullit\u00e0 sono invece relative, in quanto possono essere fatte valere soltanto da alcuni soggetti qualificati, in virt\u00f9 della titolarit\u00e0 di un segno potenzialmente confusorio con quello che si intende impugnare.\nIl marchio decade:\nDalla decadenza per non uso sono esclusi i cosiddetti \"marchi difensivi\", cio\u00e8 quei marchi che presentano somiglianza con il marchio effettivamente usato, e che vengono registrati per evitare che altri si avvicinino al marchio difeso, adottando quelle piccole varianti idonee ad escludere la confondibilit\u00e0 (art.24, comma 4\u00ba, Cpi).\nTipo di consumatore.\nNella legislazione non si fa riferimento ad un consumatore n\u00e9 attento n\u00e9 sprovveduto, ma ad un consumatore medio di un dato settore, che sia \"normalmente informato\" e \"ragionevolmente avveduto\".\nLa definizione del consumatore di riferimento \u00e8 indispensabile in quanto nelle eventuali cause di contraffazione, il giudice si trover\u00e0 a decidere se un marchio, rispetto ad un altro, pu\u00f2 ingenerare un rischio di:\nMarchio registrato.\nLa massima tutela di un marchio si ottiene con la sua registrazione presso la Camera di Commercio, attraverso una richiesta che viene esaminata per verificarne i criteri di validit\u00e0.\nIl marchio registrato \u00e8 un marchio protetto giuridicamente. A seconda del territorio in cui sono tutelati si distinguono i seguenti tipi di marchio registrato:\nMarchio nazionale.\nLa tutela giuridica del marchio nazionale \u00e8 limitata al solo territorio italiano.\nIn Italia i marchi vengono depositati per la registrazione presso gli UPICA (Ufficio Provinciale Industria Commercio e Artigianato), sezione Ufficio Italiano Brevetti e Marchi, che si trovano presso le Camere di Commercio di ogni Provincia.\nMarchio comunitario.\nCon un'unica azione legale la tutela giuridica del marchio comunitario \u00e8 valida per tutti i Paesi membri dell'Unione europea. \nLa domanda di registrazione deve essere fatta pervenire all'Ufficio per l'armonizzazione nel mercato interno (UAMI), a Alicante (Spagna).\nPu\u00f2 essere titolare del marchio chiunque abbia cittadinanza o nazionalit\u00e0:\na) degli Stati Membri;\nb) degli Stati partecipanti alla Convenzione di Parigi per la protezione della propriet\u00e0 industriale o all'Accordo che istituisce l'Organizzazione mondiale del commercio;\nc) degli Stati non partecipanti alla convenzione di Parigi o all'Accordo che istituisce l'Organizzazione mondiale del commercio ma che ha la sua sede, o uno stabilimento industriale, nel territorio di uno Stato partecipante alla convenzione di Parigi;\nd) di uno Stato non partecipante alla convenzione di Parigi, che per\u00f2 garantisca ai cittadini degli Stati Membri la stessa protezione del marchio che garantisce ai suoi cittadini.\nMarchio internazionale.\nI titolari di un marchio nazionale possono estenderne la tutela nei Paesi europei ed extraeuropei che aderiscono a due accordi internazionali (l'Accordo di Madrid e il Protocollo di Madrid) depositando una domanda di marchio internazionale.\nLa procedura di registrazione si effettua presentando un'unica domanda al cosiddetto \"ufficio d'origine\"; detto ufficio, una volta effettuato esame formale, inoltra la documentazione all'ufficio internazionale, con sede a Ginevra WIPO. La domanda deve contenere indicazione del marchio di cui si chiede la registrazione, la titolarit\u00e0 di esso, le classi merceologiche per le quali si intende registrare il marchio, e i paesi in cui si vuole tutelare il marchio. Wipo verifica la regolarit\u00e0 formale della domanda, la presenza dei requisiti richiesti nonch\u00e9 il pagamento delle tasse previste; registra il marchio e pubblica sulla gazzetta ufficiale la domanda di registrazione, notificandola contestualmente agli uffici dei singoli paesi designati. Il marchio si considera registrato qualora entro 12 mesi (accordo di Madrid) ovvero 18 mesi (protocollo di Madrid) non vengano sollevati rifiuti di protezione, ovvero gli stessi si risolvano positivamente con un formale ritiro del rifiuto.\nSe con il marchio comunitario (sovranazionale) grazie ad unica procedura si acquista la titolarit\u00e0 di un singolo marchio registrato valido per tutti i Paesi dell'Unione europea, con questa procedura singola il titolare ottiene con un'unica domanda un fascio di marchi nazionali registrati, ognuno valido per il Paese designato.\nSimboli.\nIn Italia non esistono leggi che impongono particolari simboli per contraddistinguere i marchi registrati. L'aggiunta del simbolo \u00ae accanto al marchio serve a ricordare che si tratta di segno distintivo registrato, un sistema per evitare la decadenza per volgarizzazione del marchio (poich\u00e9 al pubblico viene in un certo senso ricordato che si tratta sempre di un marchio registrato, non di una denominazione generica o altro).\nTipologie di marchio.\nOltre al marchio registrato la legislazione italiana e internazionale individuano altre tipologie di marchi:\nMarchio di fatto.\nIl marchio di fatto \u00e8 un marchio che, pur non essendo registrato, gode di una particolare tutela. Per essere protetto infatti il marchio di fatto deve essere utilizzato, essere riconosciuto come segno distintivo (e non come semplice ornamento) e garantire un ricordo presso i consumatori (cosicch\u00e9 possa espletare la sua funzione, appunto, di segno distintivo presso il pubblico).\nTutelabile \u00e8 sia il marchio celebre (conosciuto dalla pluralit\u00e0 dei consumatori), sia quello che gode di una notoriet\u00e0 relativa (conosciuto soltanto da una parte dei consumatori, solitamente quella cui il marchio si rivolge); spesso quest'ultima \u00e8 legata ad un particolare territorio (notoriet\u00e0 locale), ed il marchio \u00e8 conseguentemente tutelato solamente entro quei confini.\nL'ordinamento italiano accorda ai marchi di fatto una protezione pi\u00f9 debole di quella dei marchi registrati, e lo stesso vale per le convenzioni internazionali e i marchi comunitari, che non li considerano. La disciplina del marchio di fatto \u00e8 rinvenibile negli art. 1 e 2 del Codice di propriet\u00e0 industriale, dove \u00e8 inquadrato come titolo di propriet\u00e0 intellettuale; la tutela \u00e8 per\u00f2 ricondotta all'art. 2598 del Codice civile (\"atti di concorrenza sleale\"), che sancisce come il titolare di un marchio di fatto possa impedire a terzi di utilizzare un segno simile o identico al suo per prodotti/servizi identici o affini, se questo rischia di creare confusione nel consumatore, ma non tutela il titolare da altre minacce, come l'indebito sfruttamento del valore suggestivo del marchio (tutela invece garantita ai marchi registrati).\nLa tutela del segno distintivo \u00e8 riconosciuta anche dal diritto comunitario per i cosiddetti marchi celebri. \nSimilmente, l'imprenditore ha diritto al trasferimento dei segni purch\u00e9 non ingeneri un inganno tra il pubblico; il diritto all'uso esclusivo non \u00e8 un diritto assoluto (e talora erroneamente assimilato ai diritti soggettivi di propriet\u00e0), bens\u00ec -al pari del marchio- \u00e8 relativo e strumentale alla realizzazione della funzione distintiva rispetto agli altri concorrenti e di differenziazione dei propri prodotti.\nL'ampia libert\u00e0 dell'imprenditore nella scelta e formazione dei segni deve comunque osservare i principi di verit\u00e0, novit\u00e0 e capacit\u00e0 distintiva dei segni.\nIn altre parole, se \u00e8 vero che il medesimo segno pu\u00f2 trovare impiego in un'ampia variet\u00e0 di prodotti le cui classi merceologiche possono differire notevolmente tra loro, \u00e8 pur vero che la cessazione dell'attivit\u00e0 produttiva fa decadere automaticamente la ragion d'essere del diritto esclusivo all'uso del segno distintivo, ad esempio qualora una sua separata valorizzazione economica quale asset immateriale a s\u00e9 stante si trasformi in un fattore di confusione inganno nel mercato attuale e potenziale, violando i suddetti principi.\nInoltre, il marchio decade se il suo uso viene interrotto cos\u00ec a lungo da far cessare il suo ricordo nei consumatori (in quanto verrebbero a cessare le fattispecie costitutive del marchio di fatto, cio\u00e8 proprio uso e notoriet\u00e0), oppure quando si \"volgarizza\" (perdendo cos\u00ec la sua funzione distintiva). La volgarizzazione (es. \"Aspirina\", \"Cellophane\", \"Nylon\", Biro\") evidenzia il conflitto fra il privilegio dell'uso esclusivo dell'imprenditore e la limitazione della libera concorrenza e del principio di libera circolazione dei prodotti, oggetto dei controlli e delle sanzioni irrorabili dall'autorit\u00e0 antitrust.\nMarchio forte e marchio debole.\nA seconda del loro potere di individualit\u00e0 si usa distinguere i marchi tra forti e deboli.\nAffine a questa divisione vi \u00e8 quella in marchi di fantasia (tipicamente forti) ed espressivi (tipicamente deboli)\nMarchio individuale e marchio collettivo.\nDi solito il \"marchio collettivo\" \u00e8 chiesto da enti e/o associazioni per dare certezza alla provenienza e garanzia alla qualit\u00e0. L'uso non pu\u00f2 essere limitato ad operatori affini all'attivit\u00e0 non economica, ma deve essere ceduto nel rispetto del regolamento di utilizzo, allegato alla richiesta di protezione, prodotta dall'ente o associazione nella fase della prima registrazione.\nMarchio di fabbrica e marchio di commercio.\nIl codice civile distingue tra il marchio di fabbrica apposto dal produttore e il marchio di commercio apposto dal rivenditore del prodotto. Il marchio di fabbrica viene apposto da colui che costruisce il prodotto. Il marchio di commercio, invece, viene apposto da colui che fa circolare il prodotto. Il marchio di fabbrica non pu\u00f2 e non deve mai essere coperto dal marchio di commercio. In generale il marchio di fabbrica non pu\u00f2 mai essere coperto o eliminato.\nMarchio di qualit\u00e0.\nUn marchio di qualit\u00e0 ha la funzione di certificare che il prodotto sul quale \u00e8 apposto abbia determinate caratteristiche qualitative e/o sia stato prodotto seguendo determinati procedimenti. Qui di seguito sono elencati i principali marchi di qualit\u00e0:\nMarchio CE.\nIl Marchio CE, o pi\u00f9 correttamente marcatura CE, \u00e8 un simbolo apposto dal produttore o dall'importatore (e quindi non rilasciato da enti terzi) che attesta che il prodotto su cui \u00e8 apposto \u00e8 conforme a tutte le Direttive comunitarie ad esso applicabili. Nella maggior parte dei casi \u00e8 assimilabile ad un'autocertificazione.\nMarchio di origine (Ue).\nL'Unione europea per promuovere e tutelare i prodotti agroalimentari ha creato con il Regolamento CEE n. 510/06 i seguenti marchi:\nQuesta categoria di marchi non deve essere registrata, ma la tutela deriva da apposite leggi.\nQuesto sistema di tutela introdotto dalla legislazione europea nel 1992 \u00e8 molto simile ad alcuni sistemi gi\u00e0 presenti in alcuni stati europei: in Italia dal 1963 \u00e8 in vigore la Denominazione di origine controllata (DOC), in Francia esiste l\"Appellation d'origine contr\u00f4l\u00e9e\" (AOC), in Spagna la \"Denominaci\u00f3n de origen\".\nMarchio di origine (It).\nDenominazione di origine controllata \u00e8 un sistema di certificazione nazionale della qualit\u00e0 di prodotti agroalimentari. In seguito all'entrata in vigore nel 1992 dei marchi DOP, IGP e STG questo sistema di certificazione \u00e8 stato utilizzato esclusivamente per contraddistinguere i vini di qualit\u00e0:\nAd un livello inferiore rispetto ai vini DOCG e DOC si posizionano i Vini ad indicazione geografica tipica, il marchio IGT indica vini da tavola di qualit\u00e0 prodotti in aree generalmente ampie. I requisiti sono meno restrittivi di quelli richiesti per i vini DOC.\nMarchio biologico.\nNe esistono di vari tipi sia \"pubblici\" come il marchio Agricoltura biologica sia marchi \"privati\". Questi ultimi indicano il rispetto del regolamento comunitario oppure l'adozione di norme pi\u00f9 restrittive.\nTra i marchi \"privati\":\nTrasferimento del marchio.\nIl marchio pu\u00f2 essere trasferito per la totalit\u00e0 o per una parte dei prodotti o servizi per i quali \u00e8 stato registrato.\nCessione.\nCon la cessione il titolare del marchio trasferisce sia la titolarit\u00e0 sia l'esercizio del marchio ad un altro soggetto.\nLicenza.\nCon la licenza il titolare del marchio (licenziante) concede ad un terzo (licenziatario) il diritto di uso del marchio stesso, di norma per un periodo annuale e con successiva possibilit\u00e0 di rinnovo.\nDi norma i contratti di licensing prevedono il diritto del licenziante di controllare sia la qualit\u00e0 dei prodotti sui quali il licenziatario appone il marchio, sia la strategia di business, in modo tale da poter valutare l'efficacia del licenziatario nel promuovere il marchio.\nLe licenze a differenza del trasferimento del marchio non trasferiscono la titolarit\u00e0 del diritto. Esistono licenze esclusive e licenze non esclusive (...)\nCommercializzazione.\nLa commercializzazione di un marchio consiste nello sfruttamento della notoriet\u00e0 di un marchio in settori diversi da quello in cui il marchio originariamente si era affermato. Si distinguono diverse categorie di merchandising, tra cui la promozione aziendale, avente ad oggetto lo sfruttamento di un marchio, e la promozione caratteriale, che invece sfrutta l'immagine di una persona o un personaggio di invenzione. La commercializzazione, oltre che un contratto atipico costituisce una modalit\u00e0 di promozione di un determinato prodotto. L'efficacia dell'azione \u00e8 direttamente legata alla notoriet\u00e0 del marchio che si utilizza. La commercializzazione pu\u00f2 realizzarsi producendo internamente o esternalizzando i prodotti sui quali apporre il marchio e provvedendo alla loro distribuzione direttamente o tramite intermediari. In questa seconda ipotesi si pu\u00f2 ricorrere alla produzione su licenza.\nConvalidazione.\nIl titolare di un marchio d'impresa anteriore ai sensi dell'articolo 12 e il titolare di un diritto di preuso che importi notoriet\u00e0 non puramente locale, i quali abbiano, durante cinque anni consecutivi, tollerato, essendone a conoscenza, l'uso di un marchio posteriore registrato uguale o simile, non possono domandare la dichiarazione di nullit\u00e0 del marchio posteriore n\u00e9 opporsi all'uso dello stesso per i prodotti o servizi in relazione ai quali il detto marchio \u00e8 stato usato sulla base del proprio marchio anteriore o del proprio preuso, salvo il caso in cui il marchio posteriore sia stato domandato in mala fede. Il titolare del marchio posteriore non pu\u00f2 opporsi all'uso di quello anteriore o alla continuazione del preuso."}
{"id": "429422", "revid": "34060", "url": "https://it.wikipedia.org/wiki?curid=429422", "title": "Stadio del Centenario di Montevideo", "text": ""}
{"id": "429424", "revid": "1305772", "url": "https://it.wikipedia.org/wiki?curid=429424", "title": "Bra\u0219ov", "text": "Bra\u0219ov (pronuncia in rumeno: ; in ungherese \"Brass\u00f3\", in tedesco \"Kronstadt\", in latino \"Corona\") \u00e8 un municipio della Romania di abitanti, capoluogo dell'omonimo distretto.\nNel 2007 \u00e8 stata istituita la zona metropolitana di Bra\u0219ov che comprende oltre alla citt\u00e0 anche 12 comuni limitrofi.\nEtimologia.\nI primi documenti che citano la citt\u00e0, con il nome latino di \"Corona\", risalgono al XIII secolo. Gli attuali nomi rumeno e ungherese derivano probabilmente dall'antica parola turca \"barasu\", che significa \"fortezza\", o dalla parola turca \"boro-sug\", ossia \"acqua grigia\", nome assunto da una cittadella chiamata \"Brassovia\" ubicata sulla collina di T\u00e2mpa, sul lato meridionale della citt\u00e0.\nLo stemma della citt\u00e0 trae invece origine dal nome medievale latino \"Corona\" e da quello tedesco \"Kronstadt\" (citt\u00e0 della corona); comunque nel Medioevo venivano usati tutti e tre i nomi per designare la citt\u00e0.\nTra il 1950 ed il 1960, durante il regime comunista, la citt\u00e0 assunse il nome \"Ora\u0219ul Stalin\" (Citt\u00e0 di Stalin), in onore del leader sovietico.\nStoria.\nLe pi\u00f9 antiche vestigia di insediamenti umani nell'area di Bra\u0219ov risalgono al Neolitico. Scavi archeologici in diverse aree della citt\u00e0 hanno portato al rinvenimento di reperti dell'et\u00e0 del bronzo, di cittadelle di epoca dacia e costruzioni di epoca romana.\nNei periodi successivi la popolazione dell'epoca fu pressoch\u00e9 interamente bulgara; sono stati trovati reperti archeologici del periodo tra il II e l'VIII secolo, in particolare monete, anelli, strumenti in metallo e stoviglie.\nGran parte dello sviluppo di Bra\u0219ov fu merito dei sassoni che vennero chiamati dal re G\u00e9za II in diverse riprese tra il 1141 ed il 1162 per fondare citt\u00e0, avviare miniere e coltivare la terra in Transilvania. I tedeschi divennero il fulcro della difesa dei confini meridionali del Regno d'Ungheria sotto il re Andrea II.\nI tedeschi che vivevano a Bra\u0219ov erano soprattutto artigiani e commercianti i quali riuscirono a sfruttare la favorevole posizione della citt\u00e0, all'incrocio delle principali vie di comunicazione tra l'Impero ottomano e l'Europa occidentale, e anche qualche agevolazione fiscale dai re d'Ungheria, ottenendo un consistente arricchimento economico e una forte influenza politica. Questo port\u00f2 anche a uno sviluppo dell'architettura cittadina. Ma poich\u00e9 la citt\u00e0 era esposta alle incursioni punitive di Vlad \u021aepe\u0219 e dei tartari, vennero costruite importanti fortificazioni, continuamente ampliate e potenziate con diverse torri, ognuna delle quali era curata e sorvegliata da una delle congregazioni di artigiani. Attualmente rimangono due porte della citt\u00e0 (\"Porta Ecaterinei\" e \"Porta \u0218chei\"), mentre le fortificazioni sono in fase di restauro e recupero grazie ai fondi dell'UNESCO. Il pi\u00f9 antico palazzo della citt\u00e0 \u00e8 la Chiesa di San Bartolomeo. Dell'epoca rimangono inoltre l'antico palazzo municipale con annessa piazza, su cui si affaccia uno degli edifici pi\u00f9 antichi della citt\u00e0, la \"Hirscher Haus\", fatta costruire da una ricca famiglia di mercanti. Nelle vicinanze si erge inoltre la chiesa evangelica \"Chiesa Nera\" (\"Biserica Neagr\u0103\"), che secondo alcuni studiosi \u00e8 la pi\u00f9 grande chiesa gotica dell'Europa orientale.\nLa presenza dei sassoni di Transilvania e il dominio ungherese privarono per molto tempo i cittadini romeni di molti diritti politici e civili, costringendoli a vivere fuori delle mura della citt\u00e0 e a dedicarsi ad attivit\u00e0 agricole, riuscendo comunque a raggiungere un benessere economico tale da consentire loro di riguadagnare una certa influenza e ristabilire in parte la loro cultura, anche grazie all'avvio della prima tipografia della Transilvania (1558) ed alla successiva apertura di una biblioteca. Bra\u0219ov fu la sede pi\u00f9 importante dell'avvio del protestantesimo in Transilvania, grazie all'umanista Johannes Honterus che fond\u00f2 qui la scuola protestante dove venivano giovani studiosi da tutta la Transilvania. I sassoni tradussero parti della Bibbia anche in romeno ma la chiesa ortodossa fece una forte opposizione dichiarandoli eretici.\nNel 1689 la citt\u00e0 non volle sottomettersi alle forze austriache. Per punirla il generale Caraffa ordin\u00f2 d'incendiare la citt\u00e0, furono distrutti molti palazzi e la grande chiesa gotica divenne Nera. Nel 1848 la citt\u00e0 sar\u00e0 uno dei centri della rivoluzione antiasburgica in Transilvania.\nTra il XVII ed il XIX secolo, i romeni di Transilvania lottarono per ottenere maggiori diritti, con l'appoggio di quelli delle zone vicine e dalla comunit\u00e0 locale di mercanti greci; i diritti di cittadinanza vennero concessi per un breve periodo negli primi decenni del XIX secolo da Giuseppe II d'Asburgo-Lorena, della quale Transilvania faceva parte. Grazie anche all'appoggio della Chiesa ortodossa, nel 1838 a Bra\u0219ov avvennero due importanti fatti per la cultura romena: la nascita del primo giornale in lingua rumena, la \"Gazeta Transilvaniei\", e del primo istituto di istruzione superiore, le \"\u0218colile Centrale Greco-Ortodoxe\" (Scuole Centrali Greco-Ortodosse).\nNel 1850 la popolazione era composta per il circa 40,8% da tedeschi, 40% da romeni e 13,4% da ungheresi. In seguito alla magiarizzazione, nei primi del XX secolo gli ungheresi costituivano la maggioranza: nel 1910 erano infatti il 43,4% della popolazione della citt\u00e0, contro il 28,7% di romeni e il 26,4% di tedeschi. \nNel 1918, dopo la Prima guerra mondiale, quando la Transilvania venne unita al resto della Romania, la comunit\u00e0 tedesca dichiar\u00f2 fedelt\u00e0 alla Romania, ma dopo la Seconda guerra mondiale e l'avvento del regime comunista, molti furono obbligati a emigrare verso la Germania ed altri vennero deportati nell'Unione sovietica.\nComunque l'attuale ristrutturazione di Bra\u0219ov lo fecero sempre gli stessi emigrati sassoni o i loro discendenti.\nA partire dal 1807, Bra\u0219ov ebbe anche una comunit\u00e0 ebraica, che raggiunse il numero di circa persone nel 1940; gran parte di essa emigr\u00f2 verso Israele dopo la Seconda guerra mondiale ed oggi la comunit\u00e0 conta circa 130 persone. Ci sono due sinagoghe, una ortodossa ed una neologa.\nIn citt\u00e0 rimane inoltre, come del resto in buona parte della Transilvania, una consistente comunit\u00e0 ungherese.\nDurante il regime comunista, il forte sviluppo industriale imposto dal governo centrale port\u00f2 a pericolose tensioni sociali, sfociate nel 1987 in un lungo sciopero anticomunista, violentemente represso nel sangue dalle autorit\u00e0, con l'arresto di numerosi operai.\nDati sull'andamento demografico.\nNel 1850 la citt\u00e0 aveva abitanti, composta principalmente da tedeschi, romeni, ungheresi, 780 zingari e 67 ebrei. Nel 1910 la citt\u00e0 aveva abitanti, tra cui (43,43%) Ungheresi, (28,71%) Rumeni, (26,41%) Sassoni Dopo il Trattato di Trianon, la popolazione non rumena si riduce. Oggi gli Ungheresi rappresentano il 10% e i Sassoni non raggiungono i abitanti \nEconomia.\nLo sviluppo industriale di Bra\u0219ov inizi\u00f2 nel periodo interbellico, quando venne avviata la \"Industria Aeronautic\u0103 Rom\u00e2n\u0103\" (IAR), una grande industria aeronautica, che costru\u00ec i primi aerei romeni da combattimento, usati nella Seconda guerra mondiale contro l'Unione sovietica; dopo l'avvento del regime comunista, la fabbrica venne riconvertita alla produzione di macchinari agricoli con il nome \"Uzina Tractorul Bra\u0219ov\", UTB Universal, mentre in tempi pi\u00f9 recenti vennero sviluppati e prodotti aerei specializzati per uso agricolo.\nIl regime comunista acceler\u00f2 molto lo sviluppo industriale, in particolare dell'industria pesante, il che attir\u00f2 numerosi lavoratori dalle zone circostanti. Sebbene l'attivit\u00e0 industriale abbia avuto un non trascurabile declino negli ultimi anni, l'area rimane fortemente industrializzata, con aziende del settore meccanico (macchine agricole, trasmissioni idrauliche, cuscinetti a sfere, componenti per autoveicoli, elicotteri), oltre che farmaceutico (con la recente costruzione di uno stabilimento della multinazionale GlaxoSmithKline), dei mobili e tessile. A Bra\u0219ov hanno inoltre sede la \"Poiana\", una delle pi\u00f9 note industrie del cioccolato del paese, ed una grande birreria.\nUna storia a parte \u00e8 quella della \"Nivea\": nel periodo tra le due guerre l'importatore rumeno della Beiersdorf aveva installato a Bra\u0219ov uno stabilimento per produrre cosmetici con tale marchio; dopo la fine della guerra e l'avvento del regime comunista, il direttore fu torturato e deportato e lo stabilimento venne confiscato, ma continu\u00f2 a produrre cosmetici a marchio Nivea che venivano venduti in tutta l'Europa dell'Est. Soltanto nel 1995 dopo un contenzioso in tribunale questa anomalia si \u00e8 chiusa con la cessazione dell'uso del marchio e la restituzione dello stabilimento alla casa tedesca che continua a produrre\nInfrastrutture e trasporti.\nLa citt\u00e0 di Bra\u0219ov \u00e8 sede di un importante nodo ferroviario caratterizzato dal 1965 dalle prime sperimentazioni per la Romania di elettrificazione. Nel 2004 \u00e8 iniziata la costruzione dell'autostrada A3 Bucarest-Budapest.\nUn caso a parte \u00e8 quello dei collegamenti aerei: la \"IAR Bra\u0219ov\" disponeva di un proprio aeroporto che per\u00f2, con la riconversione avvenuta dopo la Seconda guerra mondiale, venne distrutto e sull'area venne costruita la stazione ferroviaria, al centro della quale rimane la vecchia torre di controllo, unica parte non distrutta all'epoca. Un nuovo aeroporto internazionale \u00e8 in fase di costruzione nella vicina Ghimbav, con una pista di ed un terminal studiato per 1 milione di passeggeri all'anno; l'apertura, inizialmente prevista per il luglio 2007, nel 2017 non \u00e8 ancora avvenuta.\nRisorse naturali per il turismo.\nPoich\u00e9 la regione di Bra\u0219ov \u00e8 prevalentemente montuosa, i turisti che vengono a Bra\u0219ov possono praticare tutte le attivit\u00e0 sportive invernali. \nI principali massicci montuosi del municipio con infrastrutture, intrattenimenti ed adatte allo sci:\nSport.\nCalcio.\nLa squadra principale della citt\u00e0 \u00e8 il Fotbal Club Bra\u0219ov."}
{"id": "429425", "revid": "466539", "url": "https://it.wikipedia.org/wiki?curid=429425", "title": "Realpolitik", "text": "Una Realpolitik (in tedesco: \"politica concreta\" o \"reale\") \u00e8 una politica basata su una concreta pragmaticit\u00e0, rifuggendo da ogni premessa ideologica o morale. Traducibile anche come \"pragmatismo politico\" nel contesto internazionale, identifica, ad esempio, scelte basate pi\u00f9 su questioni pratiche che su principi universali o etici.\nOrigine del termine.\nPi\u00f9 scuole di pensiero utilizzano il termine \"realpolitik\", in particolare i realisti ed i marxisti. \nIl termine fu coniato da Ludwig von Rochau, uno scrittore tedesco del XIX secolo, seguendo l'attivit\u00e0 di Otto von Bismarck; ma gi\u00e0 il cardinale Richelieu - che durante la Guerra dei trent'anni invent\u00f2 l'espressione Ragion di Stato - ed il conte Cavour s'erano ispirati a questa linea di condotta degli affari politici.\nPrincipi.\nLa \"Realpolitik\" \u00e8 termine genericamente utilizzato per indicare la ricerca del potere e dell'espansione senza scrupoli; in realt\u00e0, esso designa un attento dosaggio delle risorse a disposizione di uno Stato e dei suoi governanti. Ci\u00f2 pu\u00f2 comportare anche soltanto una gestione estremamente diplomatica della pace, evitando di ricorrere alla corsa agli armamenti.\n\u00c8 una politica basata su una rapida presa di decisione con il massimo di dati a disposizione, cercando di mantenere una larga accettazione da parte dell'opinione pubblica senza rinunciare a profili di segretezza e di spregiudicatezza nel conseguire gli interessi nazionali.\nUna politica estera basata sulla \"realpolitik\" pu\u00f2 essere descritta anche come realismo in politica estera. La \"Realpolitik\" \u00e8 collegata al \"realismo\" e pu\u00f2 essere considerata uno dei concetti fondamentali per tutte quelle politiche dove il \"realismo\" \u00e8 un paradigma che include una variet\u00e0 di teorie, fra cui l'equilibrio del potere fra stati nazionali, e la considerazione che queste politiche siano basate sul perseguimento, il controllo e l'applicazione del potere.\nStoria.\nNella storia moderna la parola \"Realpolitik\" \u00e8 stata utilizzata per la prima volta per descrivere la linea di condotta della politica estera di Otto von Bismarck: egli fu il continuatore ideale della politica di Klemens Metternich, tesa alla ricerca diplomatica di un equilibrio fra gli imperi europei; questo bilanciamento era necessario per preservare la pentarchia europea e mantenere la pace, escludendo la minaccia di una corsa agli armamenti. Durante la guerra del 1866 Otto von Bismarck tratt\u00f2 l'alleanza con l'Italia per attaccare l'Impero austriaco e gli stati del sud della Germania. Dopo la battaglia di Sadowa si astenne dal domandare delle riparazioni per permettere la nascita di un Impero tedesco con a capo il Re di Prussia. Si giustific\u00f2 con Guglielmo I: \"Non dobbiamo scegliere un tribunale, dobbiamo costruire una politica tedesca\"\". Cos\u00ec infatti l'aiuto dell'Austria sar\u00e0 ottenibile pi\u00f9 facilmente in occasione della Guerra franco-prussiana contro la Francia.\nLa strategia bismarkiana fu abbandonata in Europa alla fine del XIX secolo per lasciare spazio alla Weltpolitik, basata sulla ricerca della superiorit\u00e0 militare ed una corsa agli armamenti che trover\u00e0 la sua terribile espressione nella Prima guerra mondiale.\nDopo il trattato di Versailles ed il mancato ingresso USA nella Societ\u00e0 delle Nazioni, la concezione realista nella politica estera si afferm\u00f2 presso il governo di Washington: essa \"contesta da sempre alla visione wilsoniana di voler a tutti i costi porre a fondamento del proprio agire un idealismo tanto estremo da lambire l'ingenuit\u00e0, ad esempio enfatizzando il ruolo che le organizzazioni sopranazionali possono svolgere per il mantenimento della pace, nell'ambito del diritto internazionale\". Sulla stessa strada, il governo Nixon utilizz\u00f2 i consigli di Henry Kissinger nella ricerca di legami con la Cina maoista, malgrado divergenze politiche enormi e la volont\u00e0 di isolare i paesi comunisti, manifestata fino ad allora del contenimento.\nLa \"Realpolitik\" oggi.\nIn tutti i partiti e governi c'\u00e8 generalmente un'opposizione tra \"realisti\" e \"massimalisti\", a seconda della minore o maggiore attitudine a realizzare compromessi sulle proprie idee e alla capacit\u00e0 di far valere anche le idee degli altri: il pragmatismo, in questo ambito, \u00e8 volta a volta indicato come punto di forza di un'entit\u00e0 collettiva, ovvero come segno del suo declino. Tendenzialmente, l'Europa \u00e8 assai pi\u00f9 incline al multilateralismo (storicamente nato sulla scia dell'idealismo in politica estera), mentre gli Stati Uniti inclinano per un unilateralismo motivato dalla migliore capacit\u00e0 di tutelare l'interesse nazionale.\nIn Germania il termine ha il senso molto pi\u00f9 semplice di \"realista\" per distinguere le politiche semplici e concrete dalle utopie. In Francia al termine appartengono due sensi: positivamente \u00e8 impiegato nel senso di accantonare momentaneamente i propri ideali per \"sporcarsi le mani\" con la realt\u00e0. In senso negativo, \u00e8 utilizzato per indicare una visione politica di corto raggio o scarsa lungimiranza, attraverso soluzioni temporanee e parziali ai problemi."}
{"id": "429427", "revid": "38120", "url": "https://it.wikipedia.org/wiki?curid=429427", "title": "Gold Saints", "text": ""}
{"id": "429428", "revid": "339392", "url": "https://it.wikipedia.org/wiki?curid=429428", "title": "Condensazione (psicanalisi)", "text": ""}
{"id": "429429", "revid": "38120", "url": "https://it.wikipedia.org/wiki?curid=429429", "title": "Cavaliere d'oro", "text": ""}
{"id": "429430", "revid": "38120", "url": "https://it.wikipedia.org/wiki?curid=429430", "title": "Cavaliere d'Oro", "text": ""}
