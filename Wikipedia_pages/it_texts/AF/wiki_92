{"id": "510853", "revid": "92723", "url": "https://it.wikipedia.org/wiki?curid=510853", "title": "Diocesi di Coroat\u00e1", "text": "La diocesi di Coroat\u00e1 (in latino: \"Dioecesis Coroatensis\") \u00e8 una sede della Chiesa cattolica in Brasile suffraganea dell'arcidiocesi di S\u00e3o Lu\u00eds do Maranh\u00e3o appartenente alla regione ecclesiastica Nordeste 5. Nel 2019 contava 456.370 battezzati su 570.950 abitanti. \u00c8 retta dal vescovo Sebasti\u00e3o Bandeira Co\u00ealho.\nTerritorio.\nLa diocesi comprende 16 comuni nella parte centrale dello Stato brasiliano di Maranh\u00e3o: Coroat\u00e1, Alto Alegre do Maranh\u00e3o, Anajatuba, Arari, Cantanhede, Cod\u00f3, Itapecuru Mirim, Mat\u00f5es do Norte, Miranda do Norte, Nina Rodrigues, Peritor\u00f3, Pirapemas, Presidente Vargas, S\u00e3o Mateus do Maranh\u00e3o, Timbiras e Vargem Grande.\nSede vescovile \u00e8 la citt\u00e0 di Coroat\u00e1, dove si trova la cattedrale di Nostra Signora della Piet\u00e0.\nIl territorio si estende su 19.071\u00a0km\u00b2 ed \u00e8 suddiviso in 23 parrocchie.\nStoria.\nLa diocesi \u00e8 stata eretta il 26 agosto 1977 con la bolla \"Qui benevolentissimi Dei\" di papa Paolo VI, ricavandone il territorio dall'arcidiocesi di S\u00e3o Lu\u00eds do Maranh\u00e3o.\nIl 19 luglio 2001 ha ingrandito il proprio territorio con il comune di Alto Alegre do Maranh\u00e3o gi\u00e0 appartenuto alla diocesi di Bacabal.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 570.950 persone contava 456.370 battezzati, corrispondenti al 79,9% del totale."}
{"id": "510856", "revid": "26891", "url": "https://it.wikipedia.org/wiki?curid=510856", "title": "Roberto Longhi (ingegnere aeronautico)", "text": ""}
{"id": "510857", "revid": "110157", "url": "https://it.wikipedia.org/wiki?curid=510857", "title": "Diocesi di Corumb\u00e1", "text": "La diocesi di Corumb\u00e1 (in latino: \"Dioecesis Corumbensis\") \u00e8 una sede della Chiesa cattolica in Brasile suffraganea dell'arcidiocesi di Campo Grande appartenente alla regione ecclesiastica Oeste 1. Nel 2019 contava 100.260 battezzati su 121.260 abitanti. \u00c8 retta dal vescovo Jo\u00e3o Aparecido Bergamasco, S.A.C.\nTerritorio.\nLa diocesi comprende 2 comuni nella parte occidentale dello stato brasiliano del Mato Grosso do Sul, Corumb\u00e1 e Lad\u00e1rio.\nSede vescovile \u00e8 la citt\u00e0 di Corumb\u00e1, dove si trova la cattedrale di Nostra Signora della Candelora.\nIl territorio si estende su una superficie di 64.961\u00a0km\u00b2 ed \u00e8 suddiviso in 8 parrocchie.\nStoria.\nLa diocesi \u00e8 stata eretta il 5 aprile 1910 con la bolla \"Novas constituere\" di papa Pio X, ricavandone il territorio dalla diocesi di Cuiab\u00e1, che fu contestualmente elevata al rango di arcidiocesi metropolitana.\nIl 12 maggio 1914 e il 13 luglio 1940 cedette porzioni di territorio a vantaggio dell'erezione rispettivamente della prelatura territoriale di Registro do Araguaia (in seguito divenuta diocesi di Guiratinga, oggi soppressa) e della prelatura territoriale di Chapada (oggi diocesi di Rondon\u00f3polis-Guiratinga).\nIl 2 febbraio 1956 per effetto del decreto \"Cum de limitibus\" della Congregazione Concistoriale ha ceduto alla diocesi di Mar\u00edlia le isole del fiume Paran\u00e1 comprese tra gli affluenti Aguape\u00ed e Rio do Peixe.\nIl 15 giugno 1957 ha ceduto altre porzioni del suo territorio a vantaggio dell'erezione delle diocesi di Campo Grande (oggi arcidiocesi) e di Dourados.\nIl 30 gennaio 1981 ha ceduto un'altra porzione di territorio a vantaggio dell'erezione della diocesi di Jardim.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 121.260 persone contava 100.260 battezzati, corrispondenti all'82,7% del totale."}
{"id": "510859", "revid": "322321", "url": "https://it.wikipedia.org/wiki?curid=510859", "title": "Diocesi di Coxim", "text": "La diocesi di Coxim (in latino: \"Dioecesis Coxinensis\") \u00e8 una sede della Chiesa cattolica in Brasile suffraganea dell'arcidiocesi di Campo Grande appartenente alla regione ecclesiastica Oeste 1. Nel 2019 contava 112.600 battezzati su 157.600 abitanti. \u00c8 retta dal vescovo Antonino Migliore.\nTerritorio.\nLa diocesi comprende 11 comuni nella parte settentrionale dello stato brasiliano del Mato Grosso do Sul: Coxim, Alcin\u00f3polis, Camapu\u00e3, Costa Rica, Figueir\u00e3o, Para\u00edso das \u00c1guas, Pedro Gomes, Rio Negro, Rio Verde de Mato Grosso, S\u00e3o Gabriel do Oeste e Sonora.\nSede vescovile \u00e8 la citt\u00e0 di Coxim, dove si trova la cattedrale di San Giuseppe.\nIl territorio si estende su una superficie di 51.000\u00a0km\u00b2 ed \u00e8 suddiviso in 14 parrocchie.\nStoria.\nLa prelatura territoriale di Coxim fu eretta il 3 gennaio 1978 con la bolla \"Qui ad beatissimi\" di papa Paolo VI, ricavandone il territorio dalla diocesi di Campo Grande (oggi arcidiocesi).\nOriginariamente suffraganea dell'arcidiocesi di Cuiab\u00e1, il 27 novembre dello stesso anno entr\u00f2 a far parte della provincia ecclesiastica dell'arcidiocesi di Campo Grande.\nIl 17 aprile 1983 \u00e8 stato inaugurato il seminario vescovile, intitolato a \"Cristo Sacerdote\".\nIl 13 novembre 2002 la prelatura territoriale \u00e8 stata elevata a diocesi con la bolla \"Cum Praelatura\" di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 157.600 persone contava 112.600 battezzati, corrispondenti al 71,4% del totale."}
{"id": "510860", "revid": "1291728", "url": "https://it.wikipedia.org/wiki?curid=510860", "title": "Ubaldo Lay", "text": "Biografia.\nDopo gli esordi negli spettacoli del GUF (il primo dei quali fu \"Una bella domenica di settembre\" di Ugo Betti, per la regia di Riccardo Mantoni), s'iscrisse, grazie all'interessamento di Silvio D'Amico, all'Accademia nazionale d'arte drammatica, ma dovette interrompere gli studi con l'arrivo della seconda guerra mondiale, quando fu chiamato alle armi come ufficiale di fanteria e fu costretto a partire per il fronte in Jugoslavia.\nDopo l'8 settembre 1943 approd\u00f2 con l'amico Alberto Ciambricco a Bari, dove prest\u00f2 la propria voce alle trasmissioni radiofoniche della stazione Radio Bari controllata dagli alleati. Nel 1946, dopo la laurea in legge, debutt\u00f2 al Teatro Quirino di Roma nella rivista musicale \"Niente abbasso, solo evviva\" con Luigi Cimara, Anna Proclemer, Alberto Bonucci e Vittorio Caprioli, entrando poi nella compagnia Merlini-Scelzo.\nTorn\u00f2 alla radio nel 1945, quando fu chiamato da Guglielmo Morandi a far parte della compagnia di prosa di Radio Roma: nel giro di otto anni partecip\u00f2 a 2000 trasmissioni, da \"Non ti conosco pi\u00f9\" di De Benedetti (1947) ai \"Racconti dell'incubo\" di Poe (1953), passando per \"Il ritratto di Dorian Gray\" di Wilde (1949) e \"Questo piccolo mondo\" di Coward (1949, regia di Umberto Benedetto).\nDotato di una voce inconfondibile, lavor\u00f2 anche alla radio italiana di New York (1950-51). Dopo aver lavorato nel cinema in ruoli secondari, in film come \"Tot\u00f2 sceicco\" di Mario Mattoli (1950) e \"Un giorno in pretura\" di Steno (1953), esord\u00ec in televisione con \"Dopo cena\" di Whotsley (1952, la prima commedia della televisione italiana), insieme a Marisa Mantovani. Partecip\u00f2 inoltre, nel 1956, allo sceneggiato \"L'Alfiere\", tratto dal romanzo di Carlo Alianello, e nel 1957 interpret\u00f2 il ruolo di Mason in \"Jane Eyre\", rivisitazione televisiva del romanzo di Charlotte Bront\u00eb.\nNel 1959 conquist\u00f2 il pubblico con le vicende del tenente Sheridan in \"Giallo club. Invito al poliziesco\", di cui furono prodotte, fino al 1961, tre serie, tutte dirette da Stefano De Stefani e Guglielmo Morandi. A met\u00e0 tra il quiz e lo sceneggiato \"giallo\" di ambientazione americana, il programma riusciva a tenere milioni di italiani incollati davanti al teleschermo. Avvolto in un impermeabile bianco, Ubaldo Lay perdeva la sua identit\u00e0 reale per acquistarne una televisiva.\nQuesta sua figura fu successivamente utilizzata in vari episodi della trasmissione pubblicitaria televisiva Carosello, nei quali, interpretando il suo \"tenente Sheridan\", nel brevissimo tempo a disposizione dello sketch, risolveva il \"giallo all'americana\" del tipo di cui al quiz \"Giallo club\". Gli episodi pubblicizzavano: gli \"orologi Revue\" della Merveille, nella unica serie del 1961, ove aveva come spalla l'attore Carlo Hintermann; le \"lame da barba super-inox delle Acciaierie di Bolzano\" (tra il 1963 e il 1967; nella serie del 1965 ebbe anche come \"partner\" Laura Antonelli); infine l'aperitivo Biancosarti della Sili, dal 1974 al 1976. \nNel 1963 comparve nella trasposizione televisiva di \"Delitto e castigo\" e nel 1965 in \"David Copperfield\". Continu\u00f2 a vestire i panni del tenente Sheridan fino al 1972, quando, nell'ultima puntata della miniserie \"La donna di picche\", fu colpito da una pallottola, fatto che, nella finzione scenica, voleva simboleggiare il concludersi della serie, che comprendeva nell'ordine: \"La donna di fiori\" (1965), \"La donna di quadri\" (1968), \"La donna di cuori\" (1969), \"La donna di picche\" (1972), dirette da Anton Giulio Majano e Leonardo Cortese. Il personaggio ricompare l'anno seguente nel film \"Provaci anche tu Lionel\" di Roberto Bianchi Montero, dove Sheridan aiuta il detective privato Lionel Lionelli (interpretato da Oreste Lionello) a risolvere un caso; appare anche nel film comico diretto da Ciccio Ingrassia \"L'esorciccio\" (1975), dove si produce in una parodia di s\u00e9 stesso.\nNel 1969 viene pubblicato un 45 giri \"Un po' di fantasia\" in cui canta un brano melodico con un testo lievemente autobiografico (di Casacci-Ciambricco-Meccia-Zambrini. Lato B \"Posso scrivere i versi pi\u00f9 tristi\") per la casa discografica CGD.\nDopo i successi televisivi, torn\u00f2 sporadicamente alla radio, in \"Alessandro Magno\" (1973) e \"La luna nel pozzo\", di e con Michele Mirabella (1979). Riapparve in video, dopo dodici anni di assenza, come tenente ormai in pensione nella miniserie \"Indagine sui sentimenti\" (1984); e fu la sua ultima apparizione televisiva.\nFu attivo anche nel doppiaggio, soprattutto all'interno delle compagnie ODI e ARS.\nNel 1944 spos\u00f2 Olga Bogaro, nata a Mesagne in provincia di Brindisi, citt\u00e0 salentina in cui l'attore visse a lungo e nel cui cimitero riposa. \n\u00c8 morto a Roma a causa di un'emorragia cerebrale."}
{"id": "510863", "revid": "125997134", "url": "https://it.wikipedia.org/wiki?curid=510863", "title": "Gian Piero Gasperini", "text": "Biografia.\n\u00c8 sposato con Cristina, con la quale ha avuto due figli, Davide e Andrea. Il 10 settembre 2019 ha ricevuto la cittadinanza onoraria di Bergamo; il 27 novembre successivo ha ricevuto la cittadinanza onoraria di Sauze d'Oulx.\nCaratteristiche tecniche.\nAllenatore.\nI suoi moduli ricorrenti sono il 3-4-3, 3-4-2-1, 3-4-1-2 e raramente il 3-5-2. Il suo stile di gioco \u00e8 basato sul possesso palla, sulla duttilit\u00e0 dei centrocampisti e gioco sulle fasce. Ha dichiarato ai giornalisti di aver tratto spunto dal modello olandese per il suo modo di giocare. Predilige impostare marcature a uomo. Le sue squadre si contraddistinguono per uno stile di gioco aggressivo e offensivo.\nCarriera.\nGiocatore.\nCresciuto nel N.A.G.C. (Nucleo Addestramento Giovani Calciatori), l'allora settore giovanile della , sotto la guida di Mario Pedrale, dall'et\u00e0 di 9 anni segue la trafila delle categorie giovanili fino alla squadra Primavera, in cui gioca, tra gli altri, assieme a Paolo Rossi, raggiungendo nel 1977 anche il debutto con la prima squadra di Giovanni Trapattoni in occasione della fase finale di Coppa Italia.\nViene quindi ceduto in prestito alla , in Serie C, con la quale disputa il campionato 1977-1978, facendo ritorno a fine stagione a Torino, dove viene di nuovo impiegato come rincalzo nella fase finale di Coppa. Chiusa definitivamente l'esperienza juventina, nell'estate 1978 si trasferisce al , in Serie B, dove annovera tra le sue presenze la finale di Coppa Italia 1978-1979, persa proprio contro la Juventus.\nDopo due stagioni giocate con (Serie B) e (Serie C1), si trasferisce al , con cui conquista la promozione in Serie A nel 1987. In quegli anni Gasperini \u00e8 il capitano della squadra biancazzurra.\nCon il Pescara esordisce in Serie A il 20 settembre 1987 in Pescara- (2-1), segnando una rete. Alla fine della stagione 1987-1988 le reti realizzate sono 7 (secondo marcatore della squadra dopo Bla\u017e Sli\u0161kovi\u0107), che contribuiranno a quella che finora \u00e8 l'unica salvezza raggiunta dagli abruzzesi in Serie A. Nella seconda stagione in massima serie segna 3 reti e i biancazzurri retrocedono in Serie B.\nDopo un'altra stagione al Pescara nei cadetti, nel 1990 \u00e8 ceduto alla , sempre in B, in un'annata che si chiude con la retrocessione in Serie C1 dopo lo spareggio col Cosenza. Chiude la carriera nel 1993, a 35 anni, dopo due stagioni alla Vis Pesaro in Serie C1. In carriera ha totalizzato complessivamente 59 presenze e 10 reti in Serie A e 298 presenze e 25 reti in Serie B.\nAllenatore.\nEsordi: giovanili della Juventus, Crotone.\nInizia la carriera in panchina nel 1994, entrando nello staff del settore giovanile della Juventus: siede sulle panchine delle squadre Giovanissimi, Allievi e Primavera, trionfando con quest'ultima nel Torneo di Viareggio 2003.\n\u00c8 poi divenuto l'allenatore del Crotone nell'estate del 2003, conducendo i pitagorici alla promozione in B nella Serie C1 2003-2004 grazie alla vittoria dei play-off. Esonerato a favore di Andrea Agostinelli nel dicembre 2004, viene poi richiamato in sostituzione di quest'ultimo nell'aprile 2005. \u00c8 stato inoltre insegnante al corso della FIGC per i futuri tecnici.\nGenoa.\nNell'estate 2006 diviene allenatore del Genoa, guidando i liguri alla promozione in A nel giugno 2007. Ad inizio 2008 riceve la Panchina d'argento, premio riservato ai tecnici che nella stagione precedente militavano in serie cadetta.\nIl campionato 2007-08 vede il \"Grifone\" classificarsi al nono posto, dopo aver mantenuto speranze di qualificazione all'Europa sino a primavera. Nel torneo seguente i rossoblu chiudono invece in quinta posizione \u2014 a pari merito con la Fiorentina, favorita per\u00f2 dagli scontri diretti \u2014 accedendo all'Europa League. Il 28 novembre 2009 stabilisce un primato, conseguendo la terza vittoria di fila nelle stracittadine genovesi. Dopo l'eliminazione nella fase a gironi della coppa europea, i liguri terminano il campionato al nono posto.\nNel novembre 2010, dopo un avvio di campionato con soli 11 punti in 10 giornate, \u00e8 sostituito da Davide Ballardini.\nInter.\nNell'estate 2011 firma un contratto di due anni con l'Inter, reduce dalla vittoria del Mondiale per club. Le richieste di mercato avanzate dall'allenatore piemontese non vengono soddisfatte, cosicch\u00e9 il tecnico si ritrova una rosa incompleta in diversi ruoli. Sconfitto dal Milan in Supercoppa italiana, Gasperini rimedia altri 3 rovesci in 4 uscite; il negativo rendimento si traduce nel suo esonero tramite rescissione consensuale del contratto, dopo la battuta d'arresto con il neopromosso Novara.\nLe statistiche in nerazzurro fanno di lui l'unico allenatore nella storia del club \u2014 al pari del \u00abtraghettatore\u00bb Corrado Verdelli, che nel 2003 guid\u00f2 la squadra per una sola partita \u2014 a non aver riportato alcuna vittoria.\nPalermo.\nIl 16 settembre 2012 diventa l'allenatore del prendendo il posto dell'esonerato Giuseppe Sannino, a seguito di un solo punto ottenuto nelle prime tre giornate di campionato 2012-13, firmando un contratto annuale con automatico rinnovo in caso di permanenza in massima serie, con 500.000 euro di ingaggio e altri 300.000 in caso di salvezza o anticipato esonero; per la prima volta in Italia, infatti, nel contratto \u00e8 stata inserita una clausola anti-esonero \u2013 voluta dallo stesso Gasperini \u2013 che imporrebbe al presidente rosanero Maurizio Zamparini di pagare un indennizzo economico in caso di prematuro allontanamento del tecnico.\nTornato in Sicilia dopo il quinquennio 1978-1983 da calciatore, si avvale della collaborazione di Ivan Juri\u0107 come allenatore in seconda, Tullio Gritti collaboratore tecnico, Antonio Pintus e Luca Trucchi preparatori atletici, Franco Paleari preparatore dei portieri. Esordisce in panchina rosanero il 23 settembre seguente all'Atleti Azzurri d'Italia di Bergamo perdendo 1-0 con l'Atalanta nella quarta giornata di campionato. Il 24 novembre vince il derby col 3-1. Tre giorni dopo la squadra rosanero viene eliminata dalla Coppa Italia, perdendo 2-1 il quarto turno con il .\nIl 4 febbraio 2013, dopo la sconfitta interna sempre a opera dell'Atalanta per 1-2 alla 23\u00aa giornata e con la squadra all'ultimo posto in classifica, viene esonerato. Il 24 febbraio seguente, dopo tre partite, sostituisce Alberto Malesani esonerato a sua volta tornando cos\u00ec alla guida del Palermo. Dopo il pareggio 0-0 col e la sconfitta casalinga 1-2 col , l'11 marzo rescinde consensualmente il contratto con la societ\u00e0 e viene sostituito successivamente dal suo primo predecessore: Sannino. Ha ottenuto 17 punti in 22 partite.\nRitorno al Genoa.\nIl 29 settembre 2013 torna al dopo aver ricoperto il ruolo di tecnico per quattro anni e dopo esser stato esonerato tre anni prima; il tecnico firma un contratto triennale sostituendo l'esonerato Fabio Liverani. Tullio Gritti \u00e8 il suo vice, Alessandro Pilati preparatore atletico, Gianluca Spinelli quello dei portieri, Paolo Barbero fisioterapista, Ivan Juri\u0107 assistente tecnico.\nArriva dopo la 6\u00aa giornata con la squadra al quart'ultimo posto e dopo otto partite la porta al settimo posto solitario in classifica. Il 6 gennaio 2014, grazie al successo di 2-0 col Sassuolo, porta il Genoa a raggiungiungere 500 vittorie in Serie A con la formula del girone unico. Chiude il campionato 2013-2014 al 13\u00ba posto a pari punti con l'Udinese (44 punti, di cui 40 fatti da Gasperini).\nConfermato alla guida della squadra per la successiva stagione, alla 14\u00aa giornata batte il Milan per 1-0 il 7 dicembre 2014, ottenendo il terzo posto solitario in classifica e raggiungendo le 100 vittorie sulla panchina del Genoa. Chiude la stagione con il Genoa raggiungendo il 6\u00ba posto nella Serie A ma non partecipa all'Europa League poich\u00e9 alla societ\u00e0 non viene concessa la licenza UEFA. L'8 giugno 2015 Gasperini prolunga il proprio contratto con il Genoa fino al 2017 con allungamento automatico al 2018. L'anno seguente conquista l'11\u00ba posto dopo aver raggiunto la salvezza matematica con largo anticipo. Il 5 giugno 2016 risolve il contratto con la societ\u00e0 ligure.\nAtalanta.\nIl 14 giugno 2016 viene ufficializzato come nuovo tecnico dell'Atalanta. La sua nuova avventura inizia il 13 agosto nel terzo turno di Coppa Italia battendo per 3-0 la formazione della Cremonese. Il 21 agosto fa il suo debutto in campionato perdendo 4-3 in casa contro la Lazio. Ottiene la prima vittoria l'11 settembre battendo in rimonta il Torino per 2-1. Il suo inizio stagione \u00e8 negativo e dopo una sconfitta casalinga con il Palermo (0-1), con la squadra al penultimo posto, viene messo in discussione dalla societ\u00e0. Dopo quella partita la stagione svolta e per l'Atalanta comincia un periodo positivo che la porter\u00e0 a battere Napoli, Inter e Roma, eguagliando la striscia di vittorie consecutive in Serie A (6) che porteranno la squadra a chiudere il girone d'andata a 35 punti al 6\u00ba posto.\nIl 27 maggio 2017 la \"Dea\" batte per 1-0 il Chievo, e il giorno successivo la Lazio perde per 3-1 in casa del Crotone; in virt\u00f9 di ci\u00f2 gli orobici sorpassano i biancocelesti, conquistando cos\u00ec il 4\u00ba posto valido per la qualificazione ai gironi della UEFA Europa League 2017-2018, dalla quale uscir\u00e0 ai sedicesimi di finale per mano del Borussia Dortmund (3-2, 1-1) dopo aver vinto il girone con 14 punti, 3 in pi\u00f9 dell'Olympique Lione. Dalla Coppa Italia viene eliminato in semifinale dalla Juventus (l'anno prima sempre i bianconeri lo avevano eliminato agli ottavi) mentre in campionato arriva 7\u00ba.\nQualificatosi quindi di nuovo all'Europa League, questa volta esce nei turni preliminari per mano del Copenhagen ai calci di rigore dopo aver eliminato Sarajevo e Hapoel Haifa. Nella stagione 2018-2019 l\u2019Atalanta stupisce ancora: arriva fino in finale di Coppa Italia perdendo con la Lazio, dopo aver battuto per 3-0 la Juventus, in campionato arriva terza a pari punti con l\u2019Inter (con per\u00f2 lo scontro diretto a favore) qualificandosi in Champions League per la prima volta nella sua storia. Inoltre, la squadra orobica fa registrare alcuni record: per la prima volta si piazza sul podio del campionato (terza posizione) e per la prima volta chiude con il miglior attacco del campionato (con 77 gol segnati).\nNella stagione successiva, ottiene la qualificazione agli ottavi di finale di Champions League. Il 3 febbraio 2020 vince la Panchina d'oro per la stagione 2018-2019. il 19 febbraio 2020 vince lo storico turno di andata di Champions League contro il Valencia per 4-1; mentre al ritorno, grazie a 4 gol di Josip Ili\u010di\u0107, vince 4-3 a Valencia, passando cos\u00ec ai quarti di finale di Champions League. Sar\u00e0 in questa fase che l'Atalanta viene sconfitta per 1-2 dal Paris Saint-Germain (poi sconfitto in finale dal Bayern Monaco), dopo che la squadra era rimasta in vantaggio fino al 90'. Perdendo l\u2019ultima partita contro l\u2019Inter per 0-2, dopo 17 risultati utili consecutivi e 7 vittorie di fila al Gewiss Stadium, termina il campionato ancora una volta al terzo posto, a soli 5 punti dalla campione d\u2019Italia, con il record storico di 78 punti e ben 98 gol segnati, qualificandosi cos\u00ec per la seconda volta in Champions.\nNella stagione 2020-2021 raggiunge dopo due anni la finale di Coppa Italia, dove perde 2-1 contro la Juventus. In Champions League viene eliminato agli ottavi contro il Real Madrid perdendo 0-1 all'andata al Gewiss Stadium e 3-1 al ritorno al Bernab\u00e9u, in questa competizione batte il Liverpool 2-0 ad Anfield nei gironi. In campionato arriva nuovamente terzo a 78 punti, dopo aver lottato fino all'ultima giornata per il secondo posto con il Milan, perdendo questa battaglia all'ultima giornata proprio contro i rossoneri, qualificandosi comunque per la terza volta alla Champions League. Con 90 gol fatti, la squadra nerazzurra chiude per il terzo anno consecutivo con il miglior attacco del campionato.\nDopo il ritiro.\nNell'estate 2010, in occasione del Mondiale sudafricano, \u00e8 stato opinionista in studio a Johannesburg per \"Mondiale Rai Sprint\" e \"Mondiale Rai Sera\" su Rai 1.\nIl 23 novembre 2011, in occasione della partita di Champions League tra e , ha esordito come commentatore tecnico sempre sulla stessa rete affiancando Gianni Cerqueti.\nNel 2012 \u00e8 opinionista dei pre e post partita degli Europei nella trasmissione Rai condotta da Franco Lauro.\nStatistiche.\nStatistiche da allenatore.\n\"Statistiche aggiornate al 20 febbraio 2022.\""}
{"id": "510866", "revid": "1543377", "url": "https://it.wikipedia.org/wiki?curid=510866", "title": "Uzbeki", "text": "Gli uzbeki (o anche usbechi, uzbechi, uzbek; in usbeco O\u2018zbek al singolare, O\u2018zbeklar al plurale) sono un gruppo etnico di origine turca dell'Asia centrale. Vivono in Uzbekistan (dove sono il primo gruppo etnico) e nelle regioni adiacenti: Afghanistan, Tagikistan, Kirghizistan, Turkmenistan, Kazakistan, Russia e la provincia di Xinjiang in Cina. Altri piccoli gruppi di usbechi possono essere trovati in Iran, Turchia, Pakistan, Nord America ed Europa orientale.\nGli usbechi, inoltre, fanno parte dei 56 gruppi etnici riconosciuti ufficialmente dalla Repubblica popolare Cinese.\nLa popolazione totale di usbechi arriva a circa 30 milioni di individui.\nEtimologia.\nL'origine del nome \"uzbeco\" non \u00e8 chiara. Una delle ipotesi \u00e8 che il nome derivi da Uzbek Khan, re del Khanato dell'Orda d'Oro, sebbene i nomadi usbechi non fossero mai stati completamente assoggettati a questo impero. Un'altra ipotesi sull'origine etimologica della parola si sofferma sul suo significato letterale: \"indipendente\" o \"padrone\", da O`z (\"indipendente\") e Bek (\"signore\"), come gi\u00e0 attestato nelle iscrizioni dell'Orkhon, ma che qualcuno ipotizza possa derivare dall'iranico \"Baga\" (Dio).\nStoria.\nPer cercare le radici del popolo usbeco si deve tornare indietro nel tempo di qualche millennio. Differenti trib\u00f9 e gruppi etnici, che hanno abitato per secoli l'Asia centrale, hanno contribuito nel corso del tempo alla costituzione dell'odierno popolo usbeco. Molti degli antichi popoli che vivevano nell'Asia centrale erano di origine iranica, incluse le popolazioni semi-nomadi della Sogdiana, della Bactriana, del Fergana e dei Saci. Si crede che queste popolazioni siano poi state assorbite in pi\u00f9 grandi gruppi etnici di origine turca, mentre i gruppi non assoggettati sono stati spinti a sud, nell'Iran e nell'Afghanistan.\nNei tempi antichi, varie trib\u00f9 turche cominciarono a muoversi nell'area tra i fiumi Amu Darya (\"Oxus\" in greco) e Syr Darya (\"Jaxartes\" in greco). Alcune di queste includevano gli Unni che poi occuparono questa regione nel III secolo a.C., continuando a spingersi verso sud e verso ovest.\nA seguito delle incursioni arabo-islamiche nella regione, l'Islam soppiant\u00f2 il Buddhismo e le altre religioni dell'Asia centrale (come il Cristianesimo nestoriano o il Mazdeismo). Quello che cambi\u00f2 radicalmente la demografia dell'Asia centrale fu l'invasione dei Mongoli guidati da Gengis Khan nel XIII secolo. Numerose popolazioni native furono cancellate dagli invasori e un processo di ripopolazione etnica delle regioni cominci\u00f2 solo dopo un centinaio di anni. Durante questo periodo numerose trib\u00f9 di origine turca cominciarono a migrare verso le regioni precedentemente occupate dalle trib\u00f9 iraniane, spazzate via dai mongoli, mescolandosi con gli stessi mongoli e con le trib\u00f9 rimanenti dell'Asia centro-meridionale (furono poi conosciuti in seguito come Turkestani).\nL'identit\u00e0 dei moderni usbechi cominci\u00f2 a prendere forma durante il regno di Tamerlano, un importante condottiero turco-mongolo che regn\u00f2 su un vasto impero dalla sua capitale di Samarcanda. In seguito, tra il XV e il XVI secolo, varie trib\u00f9 nomadi arrivarono dalle steppe, come i Kipciak, i Naimani, i Kangli, i Kungrat, i Mangiti ed altri gruppi guidati da Muhammad Shayb\u0101n\u012b, il Khan (sovrano) degli usbechi. Questo periodo vide la nascita della moderna nazionalit\u00e0 usbeca e dello stesso nome, \"usbeco\". Il primo regno usbeco fu cos\u00ec potente da sovrastare molti degli imperi coevi, come quello dei Safavidi o quello dei Mughal, per il controllo di regioni quali il Khorasan e l'area dell'odierno Afghanistan.\nNel giro di poche generazioni dalla morte del Khan Shayb\u0101n\u012b, lo stato usbeco si divise in tre grandi khanati: quello di Bukhara, di Khiva e di Kokand, che restarono in piedi fino al XIX secolo, cio\u00e8 fino all'avvento dei russi. L'impero russo si infiltr\u00f2 fino in Asia centrale e nel processo di unificazione furono annessi anche i khanati usbechi. Fino al 1924, la maggior parte dei gruppi di origine turca del Turkestan, che erano di discendenza abbastanza eterogenea, era conosciuta con il nome di Sarti dalle autorit\u00e0 coloniali, e solo quei gruppi di origine kipciaka stanziatisi in quelle regioni durante il regno del Khan Muhammad Shaybani, furono poi appellati \"usbechi\". Nel 1924, quando fu creata la Repubblica Sovietica Socialista Usbeca, i Sovietici abolirono il termine \"Sarti\" e decretarono per tutte le popolazioni di origine turca il termine di usbechi. L'Uzbekistan, sotto i russi prima e sotto l'Unione Sovietica poi, divenne quindi una popolazione multi-etnica mentre le popolazioni dall'Unione Sovietica si spinsero (o furono esiliate) sempre pi\u00f9 verso l'Asia centrale.\nLingua.\nLa lingua usbeca fa parte delle lingue altaiche e del gruppo Qarluq del ceppo linguistico turco. Dopo l'indipendenza dall'Unione Sovietica, il governo usbeco decise di rimpiazzare, nella forma scritta, l'alfabeto cirillico con quello latino.\nGli odierni usbechi, inoltre, hanno assorbito una notevole quantit\u00e0 di vocaboli ed elementi grammaticali da lingue di origine non turca, come da lingue di origine persiana, dall'arabo e dal russo.\nReligione.\nPer quanto riguarda il profilo religioso, gli usbechi sono originariamente musulmani sunniti, principalmente hanafiti, ma ci sono notevoli differenze di culto tra gli usbechi del nord e quelli del sud. La maggioranza degli usbechi dell'ex-Unione Sovietica pratica la religione con una interpretazione pi\u00f9 liberale a causa degli atteggiamenti ufficiali dei sovietici verso la religione, mentre gli usbechi dell'Afghanistan e delle altre regioni a sud sono rimasti pi\u00f9 conservatori e pi\u00f9 aderenti all'Islam fondamentalista.\nCon l'indipendenza usbeca del 1991, comunque, ci fu una decisa rivitalizzazione dell'islamismo in molti segmenti della popolazione. Le persone che vivevano nelle aree dell'odierno Uzbekistan furono in un primo momento convertite all'islam nei primi anni dell'VIII secolo d.C., quando gli Arabi musulmani invasero la regione e soppiantarono le vecchie fedi del Buddhismo, dello Zoroastrismo e del Cristianesimo nestoriano. La vittoria arabo-musulmana sui Cinesi, nel 751 con la Battaglia del Talas, assicur\u00f2, nei secoli successivi, il predominio dell'islam in tutta la regione.\nOrigini genetiche.\nLa moderna popolazione usbeca presenta notevole variazioni etniche a causa dell'alto numero di invasioni avvenute nei secoli scorsi in Asia centrale. Una volta popolata dai popoli iranici e dalle trib\u00f9 indo-europee, l'Asia centrale ha subito le invasioni delle popolazioni mongole, che hanno avuto un notevole impatto sulla storia, a livello genetico e culturale, dei popoli che abitano oggi l'Uzbekistan e le regioni circostanti.\nSecondo alcuni recenti studi della University of Chicago, gli usbechi debbono il loro patrimonio genetico ai popoli mongoli e a quelli iranici. Secondo questi studi, dal III secolo a.C., l'Asia centrale ha subito le migrazioni dei nomadi di origine altaica da est, e le loro incursioni continuarono per centinaia di anni, a cominciare da quelle dei Hsiung-Nu (che possono essere considerati gli antenati degli Unni), nel 300 a.C., per proseguire con quelle dei Turchi, nel primo millennio d.C. e con le espansioni dei Mongoli nel XII secolo. Sono state trovate caratteristiche genetiche molto simili tra i diversi popoli di origine altaica, e questo indica chiaramente l'importanza degli impatti causati dalle popolazioni nomadi nella regione.\nLa popolazione usbeca inoltre, secondo questi studi, mostra di avere antenati dell'Asia orientale con significative mescolanze di razza con le etnie caucasiche, oltre che con i popoli turco-mongoli ed i popoli iranici."}
{"id": "510868", "revid": "46931", "url": "https://it.wikipedia.org/wiki?curid=510868", "title": "Tajikstan", "text": ""}
{"id": "510869", "revid": "320578", "url": "https://it.wikipedia.org/wiki?curid=510869", "title": "Nome NATO", "text": ""}
{"id": "510872", "revid": "1591878", "url": "https://it.wikipedia.org/wiki?curid=510872", "title": "Roberto Longhi (storico dell'arte)", "text": "Biografia.\nNacque ad Alba nel 1890 da una famiglia della piccola borghesia emiliana: suo padre, Giovanni, insegnava discipline di base (italiano, storia, geografia e aritmetica) e dava lezioni di contabilit\u00e0 agraria presso la locale \"Regia Scuola Enologica\"; sua madre, Linda Battaglia, era stata maestra elementare, prima di abbandonare la carriera scolastica per dedicarsi all'educazione dei suoi tre figli (Cornelia, Elvio e Roberto). Sin dall'infanzia Roberto Longhi matur\u00f2 curiosit\u00e0 per l'arte visiva: nacque nella patria di Macrino d'Alba (cui dedic\u00f2 il suo primo scritto) e frequentemente gli si presentavano innanzi opere quali la \"Madonna\" di Barnaba da Modena (conservata nella chiesa parrocchiale) e il \"Concertino\" di Mattia Preti (nel municipio cittadino).\nDopo gli studi secondari condotti sotto la guida di Umberto Cosmo, conseguita la maturit\u00e0 classica, si iscrisse all'Universit\u00e0 di Torino, dove fu allievo di Pietro Toesca, col quale si laure\u00f2 nel 1911 discutendo una tesi sul Caravaggio. Si trasfer\u00ec poi a Roma, dove si diplom\u00f2 presso la locale Scuola di Perfezionamento in Storia dell'Arte sotto la guida di Adolfo Venturi, del quale divenne discepolo e stretto collaboratore alla rivista \"L'Arte\", da lui diretta.\nAttratto dall'arte di Gustave Courbet e Pierre-Auguste Renoir, colpito dalle opere di Eug\u00e8ne Fromentin e Walter Pater (che ebbe modo di osservare alla Biennale di Venezia), rimase affascinato dalla lettura di Charles Baudelaire e St\u00e9phane Mallarm\u00e9; avvicinatosi all'estetica crociana, se ne distacc\u00f2 presto rimproverandole una certa refrattariet\u00e0 nel non distinguere i \"campi intuitivi dell'arte\".\nNel 1912 seppe mettersi in mostra offrendosi a Bernard Berenson come traduttore italiano del suo \"Italian Painters of the Renaissance\".\nNel 1924 si spos\u00f2 con Anna Banti, di cui era stato professore di liceo.\nCome commediografo, collabor\u00f2 con diverse testate specializzate, tra cui la \"Voce\" di Giuseppe Prezzolini, una delle principali riviste culturali italiane dell'inizio del XX secolo, \"L'Arte\", \"Vita artistica\" e \"Paragone\", da lui fondata nel 1950. Fu docente di storia dell'arte prima presso l'Universit\u00e0 di Bologna (dove insegn\u00f2, tra gli altri, ad Attilio Bertolucci e a Pier Paolo Pasolini, influenzandone la formazione estetica) poi in quella di Firenze, dove fu il professore anche di Carla Lonzi. Si spense a Firenze nel 1970.\nSi impegn\u00f2 nella rivalutazione internazionale di Caravaggio e nella valorizzazione della sua influenza sulla pittura barocca del Seicento. Celebri le due mostre milanesi da lui curate sull'artista e sui suoi seguaci, \u201c\"Caravaggio e i caravaggeschi\"\u201d nel 1951 e \u201c\"I pittori della realt\u00e0 in Lombardia\"\u201d nel 1953.\nIntenso anche il suo impegno nel diffondere l'opera di Piero della Francesca, grazie alla pubblicazione nel 1927 dell'omonima monografia tradotta in francese ed inglese.\nFu anche critico dell'arte contemporanea, tenendo in particolare stima l'opera del pittore metafisico bolognese Giorgio Morandi, del quale \u00e8 opera fondamentale la sua monografia \"Giorgio Morandi al \u201cFiore\u201d\". In contatto dal 1927 con l'artista Antonietta Rapha\u00ebl, diede una prima definizione al movimento pittorico della scuola romana, chiamandola inizialmente \"Scuola di via Cavour\". Dedic\u00f2 alcuni studi anche ai futuristi.\n\u00c8 sepolto con la moglie al cimitero degli Allori di Firenze. Il suo archivio \u00e8 conservato presso il Centro per gli studi sulla tradizione manoscritta di autori moderni e contemporanei dell\u2019Universit\u00e0 di Pavia.\nOpere.\n\"Opere Complete\".\nCollezione di 14 volumi pubblicati dall'Editore Sansoni di Firenze dal 1961 al 1984.\nMostre curate.\nLista incompleta della mostre curate."}
{"id": "510877", "revid": "16758", "url": "https://it.wikipedia.org/wiki?curid=510877", "title": "HC Chiavenna", "text": ""}
{"id": "510881", "revid": "1305772", "url": "https://it.wikipedia.org/wiki?curid=510881", "title": "Marron", "text": ""}
{"id": "510882", "revid": "92723", "url": "https://it.wikipedia.org/wiki?curid=510882", "title": "Diocesi di Crate\u00fas", "text": "La diocesi di Crate\u00fas (in latino: \"Dioecesis Crateopolitana\") \u00e8 una sede della Chiesa cattolica in Brasile suffraganea dell'arcidiocesi di Fortaleza appartenente alla regione ecclesiastica Nordeste 1. Nel 2019 contava 380.970 battezzati su 416.320 abitanti. \u00c8 retta dal vescovo Ailton Menegussi.\nTerritorio.\nLa diocesi comprende 13 comuni nella parte occidentale dello stato brasiliano del Cear\u00e1: Crate\u00fas, Independ\u00eancia, Tamboril, Monsenhor Tabosa, Novo Oriente, Ipueiras, Nova Russas, Ararend\u00e1, Ipaporanga, Poranga, Tau\u00e1, Parambu e Quiterian\u00f3polis.\nSede vescovile \u00e8 la citt\u00e0 di Crate\u00fas, dove si trova la cattedrale di Nostro Signore della Buona Morte.\nIl territorio si estende su 21.817\u00a0km\u00b2 ed \u00e8 suddiviso in 14 parrocchie.\nStoria.\nLa diocesi \u00e8 stata eretta il 28 settembre 1963 con la bolla \"Pro apostolico\" di papa Paolo VI, ricavandone il territorio dalle diocesi di Iguatu e di Sobral.\nIl lungo episcopato di Ant\u00f4nio Batista Fragoso, dal 1964 al 1998, \u00e8 stato caratterizzato da una particolare attenzione ai temi sociali, fra i quali spicca quello della povert\u00e0, nel solco della teologia della liberazione.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 416.320 persone contava 380.970 battezzati, corrispondenti al 91,5% del totale."}
{"id": "510883", "revid": "322321", "url": "https://it.wikipedia.org/wiki?curid=510883", "title": "Diocesi di Crato", "text": "La diocesi di Crato (in latino: \"Dioecesis Cratensis\") \u00e8 una sede della Chiesa cattolica in Brasile suffraganea dell'arcidiocesi di Fortaleza appartenente alla regione ecclesiastica Nordeste 1. Nel 2019 contava battezzati su abitanti. \u00c8 retta dal vescovo Magnus Henrique Lopes, O.F.M.Cap.\nTerritorio.\nLa diocesi comprende 32 comuni nella parte meridionale dello stato brasiliano del Cear\u00e1: Crato, Abaiara, Altaneira, Antonina do Norte, Araripe, Assar\u00e9, Aurora, Baixio, Barbalha, Barro, Brejo Santo, Campos Sales, Cariria\u00e7u, Farias Brito, Granjeiro, Ipaumirim, Jardim, Jati, Juazeiro do Norte, Lavras da Mangabeira, Mauriti, Milagres, Miss\u00e3o Velha, Nova Olinda, Porteiras, Potengi, Penaforte, Salitre, Santana do Cariri, Tarrafas, Umari e V\u00e1rzea Alegre.\nSede vescovile \u00e8 la citt\u00e0 di Crato, dove si trova la cattedrale di \"Nossa Senhora da Penha\". A Juazeiro do Norte sorge la basilica minore e santuario di Nostra Signora dei Dolori (\"Santu\u00e1rio de Nossa Senhora das Dores\").\nIl territorio si estende su ed \u00e8 suddiviso in 57 parrocchie, raggruppate in 5 regioni foranee.\nStoria.\nLa diocesi \u00e8 stata eretta il 20 ottobre 1914 con la bolla \"Catholicae Ecclesiae\" di papa Benedetto XV, ricavandone il territorio dalla diocesi di Fortaleza (oggi arcidiocesi).\nOriginariamente suffraganea dell'arcidiocesi di Olinda, il 10 novembre 1915 \u00e8 entrata a far parte della provincia ecclesiastica di Fortaleza.\nIl 28 gennaio 1961 ha ceduto una porzione del suo territorio a vantaggio dell'erezione della diocesi di Iguatu.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di persone contava battezzati, corrispondenti al 78,6% del totale."}
{"id": "510884", "revid": "92723", "url": "https://it.wikipedia.org/wiki?curid=510884", "title": "Diocesi di Crici\u00fama", "text": "La diocesi di Crici\u00fama (in latino: \"Dioecesis Criciumensis\") \u00e8 una sede della Chiesa cattolica in Brasile suffraganea dell'arcidiocesi di Florian\u00f3polis appartenente alla regione ecclesiastica Sul 4. Nel 2019 contava 488.300 battezzati su 610.900 abitanti. \u00c8 retta dal vescovo Jacinto In\u00e1cio Flach.\nTerritorio.\nLa diocesi comprende 25 comuni lungo il litorale meridionale dello stato brasiliano di Santa Catarina: Crici\u00fama, Ararangu\u00e1, Balne\u00e1rio Arroio do Silva, Balne\u00e1rio Gaivota, Cocal do Sul, Ermo, Forquilhinha, I\u00e7ara, Jacinto Machado, Lauro M\u00fcller, Maracaj\u00e1, Meleiro, Morro da Fuma\u00e7a, Morro Grande, Nova Veneza, Passo de Torres, Praia Grande, Santa Rosa do Sul, S\u00e3o Jo\u00e3o do Sul, Sider\u00f3polis, Sombrio, Timb\u00e9 do Sul, Treviso, Turvo e Urussanga.\nSede vescovile \u00e8 la citt\u00e0 di Crici\u00fama, dove si trova la cattedrale di San Giuseppe.\nIl territorio si estende su una superficie di 9.094\u00a0km\u00b2 ed \u00e8 suddiviso in 34 parrocchie, raggruppate in 6 comarche pastorali (\"comarcas pastorais\"): Ararangu\u00e1, Crici\u00fama, Nova Veneza, Santa Rosa do Sul, Turvo, Urussanga.\nStoria.\nLa diocesi \u00e8 stata eretta il 27 maggio 1998 con la bolla \"Sollicitus de spirituali bono\" di papa Giovanni Paolo II, ricavandone il territorio dalla diocesi di Tubar\u00e3o.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 610.900 persone contava 488.300 battezzati, corrispondenti al 79,9% del totale."}
{"id": "510885", "revid": "1452073", "url": "https://it.wikipedia.org/wiki?curid=510885", "title": "Lathander", "text": "Lathander \u00e8 una divinit\u00e0 immaginaria appartenente all'ambientazione \"Forgotten Realms\" per il gioco di ruolo fantasy \"Dungeons &amp; Dragons\". \u00c8 una divinit\u00e0 maggiore del pantheon faer\u00fbniano. \nIl suo simbolo \u00e8 costituito da un'alba fatta di gemme rosa, rosse e gialle.\nLa sua arma preferita \u00e8 la \"Voce dell'Alba\", una mazza leggera o pesante.\nI suoi paladini si radunano nell'Ordine dell'Astro e possono diventare multiclasse liberamente come Chierici, Discepoli divini, Gerofanti e Cavalieri dei Draghi Purpurei.\nStoria.\nNel 1345 DR i seguaci di Lathander, Sel\u00fbne, Shar e Tempus furono coinvolti in un'agitazione religiosa che culmin\u00f2 con la Notte dei Fuochi dei Templi. \nLathander fu inoltre la figura centrale durante il Cataclisma dell'Alba, cio\u00e8 un tentativo da parte del Signore del Mattino di rimodellare l'intero pantheon secondo un suo modello, e con lui a capo. Molte divinit\u00e0 morirono nella catastrofe che ne segu\u00ec, inclusa Murdane, dea del pragmatismo e della ragione nonch\u00e9 amante di Helm (che da quel momento infatti detesta Lathander). Pare che la causa che fece andare cos\u00ec gli eventi del Cataclisma dell'Alba fu l'intervento di alcuni agenti di Shar.\nNel periodo attorno alla Spellplague Lathander scomparve improvvisamente, per essere sostituito da un vecchio dio morto da tempo, Amaunator. Probabilmente ci\u00f2 conferma la teoria che le due divinit\u00e0 fossero la stessa, tanto pi\u00f9 che Amaunator, in origine neutrale, \u00e8 diventato neutrale buono ereditando questa caratteristica di Lathander.\nLe chiese sono rivolte sempre a est e hanno una cerimonia chiamata \"La canzone dell'alba\" che avviene ogni Mezzestate o agli equinozi."}
{"id": "510888", "revid": "110157", "url": "https://it.wikipedia.org/wiki?curid=510888", "title": "Diocesi di Cristal\u00e2ndia", "text": "La diocesi di Cristal\u00e2ndia (in latino: \"Dioecesis Cristalandiensis\") \u00e8 una sede della Chiesa cattolica in Brasile suffraganea dell'arcidiocesi di Palmas appartenente alla regione ecclesiastica Nord 3. Nel 2020 contava 153.068 battezzati su 253.750 abitanti. \u00c8 retta dal vescovo Wellington de Queiroz Vieira.\nTerritorio.\nLa diocesi si estende su 2 stati brasiliani e comprende:\nSede vescovile \u00e8 la citt\u00e0 di Cristal\u00e2ndia, dove si trova la cattedrale di Nostra Signora del Perpetuo Soccorso.\nIl territorio si estende su 70.488\u00a0km\u00b2 ed \u00e8 suddiviso in 18 parrocchie, suddivise in 4 regioni pastorali: Goias, Vale do Java\u00e9, Cristal e Vale do Araguaia.\nStoria.\nLa prelatura territoriale \u00e8 stata eretta il 26 marzo 1956 con la bolla \"Ne quid filiis\" di papa Pio XII, ricavandone il territorio dalla diocesi di Porto Nacional e dalle prelature territoriali di Bananal e di S\u00e3o Jos\u00e9 do Alto Tocantins, che furono contestualmente soppresse. Originariamente la prelatura territoriale di Cristal\u00e2ndia era suffraganea dell'arcidiocesi di Goi\u00e2nia.\nIl 13 maggio 1969 e il 27 marzo 1976 ha ceduto porzioni del suo territorio a vantaggio dell'erezione rispettivamente delle prelature territoriali di S\u00e3o F\u00e9lix e di Sant\u00edssima Concei\u00e7\u00e3o do Araguaia (oggi diocesi).\nIl 27 marzo 1996 \u00e8 entrata far parte della provincia ecclesiastica dell'arcidiocesi di Palmas.\nIl 10 luglio 2019 \u00e8 stata elevata al rango di diocesi e ha scambiato alcuni territori con la diocesi di Miracema do Tocantins.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 253.750 persone contava 153.068 battezzati, corrispondenti al 60,3% del totale."}
{"id": "510889", "revid": "228587", "url": "https://it.wikipedia.org/wiki?curid=510889", "title": "Diocesi di Cruz Alta", "text": "La diocesi di Cruz Alta (in latino: \"Dioecesis Crucis Altae\") \u00e8 una sede della Chiesa cattolica in Brasile suffraganea dell'arcidiocesi di Santa Maria appartenente alla regione ecclesiastica Sul 3. Nel 2019 contava 338.000 battezzati su 419.900 abitanti. La sede \u00e8 vacante.\nTerritorio.\nLa diocesi comprende 34 comuni dello stato brasiliano del Rio Grande do Sul: Cruz Alta, Ajuricaba, Alto Alegre, Augusto Pestana, Barros Cassal, Boa Vista do Cadeado, Boa Vista do Incra, Bozano, Campos Borges, Chapada, Condor, Coronel Barros, Espumoso, Estrela Velha, Fontoura Xavier, Fortaleza dos Valos, Ibirapuit\u00e3, Ibirub\u00e1, Iju\u00ed, Jacuizinho, J\u00f3ia, Lago\u00e3o, Morma\u00e7o, Nova Ramada, Panambi, Peju\u00e7ara, Quinze de Novembro, Saldanha Marinho, Salto do Jacu\u00ed, Santa B\u00e1rbara do Sul, S\u00e3o Jos\u00e9 do Herval, Soledade, Tio Hugo e Tunas.\nSede vescovile \u00e8 la citt\u00e0 di Cruz Alta, dove si trova la cattedrale dello Spirito Santo.\nIl territorio si estende su 16.790\u00a0km\u00b2 ed \u00e8 suddiviso in 32 parrocchie, raggruppate in 5 regioni pastorali: Cruz Alta, Ijui, Panambi, Espumoso e Soledade.\nStoria.\nLa diocesi \u00e8 stata eretta il 27 maggio 1971 con la bolla \"Cum Christus\" di papa Paolo VI, ricavandone il territorio dalla diocesi di Santa Maria. Originariamente era suffraganea dell'arcidiocesi di Porto Alegre.\nIl 12 dicembre 1997 ha ceduto le due parrocchie di Nova Alvorada e di Itapuca alla diocesi di Passo Fundo (oggi arcidiocesi).\nIl 13 aprile 2011 \u00e8 entrata a far parte della provincia ecclesiastica dell'arcidiocesi di Santa Maria.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 419.900 persone contava 338.000 battezzati, corrispondenti all'80,5% del totale."}
{"id": "510890", "revid": "92723", "url": "https://it.wikipedia.org/wiki?curid=510890", "title": "Diocesi di Cruzeiro do Sul", "text": "La diocesi di Cruzeiro do Sul (in latino: \"Dioecesis Crucis Australis\") \u00e8 una sede della Chiesa cattolica in Brasile suffraganea dell'arcidiocesi di Porto Velho appartenente alla regione ecclesiastica Noroeste. Nel 2019 contava 203.780 battezzati su 339.632 abitanti. \u00c8 retta dal vescovo Flavio Giovenale, S.D.B.\nTerritorio.\nLa diocesi comprende 8 comuni nella parte centro-occidentale dello stato brasiliano di Acre (Cruzeiro do Sul, Feij\u00f3, Jord\u00e3o, M\u00e2ncio Lima, Marechal Thaumaturgo, Porto Walter, Rodrigues Alves e Tarauac\u00e1) e 3 comuni dello stato di Amazonas (Eirunep\u00e9, Envira e Guajar\u00e1).\nSede vescovile \u00e8 la citt\u00e0 di Cruzeiro do Sul, dove si trova la cattedrale di Nostra Signora della Gloria.\nIl territorio si estende su una superficie di 126.633\u00a0km\u00b2 ed \u00e8 suddiviso in 12 parrocchie.\nStoria.\nLa prelatura territoriale di Juru\u00e1 fu eretta il 22 maggio 1931 con la bolla \"Munus regendi\" di papa Pio XI, ricavandone il territorio dalla diocesi di Amazonas (oggi arcidiocesi di Manaus).\nOriginariamente suffraganea dell'arcidiocesi di Bel\u00e9m do Par\u00e1, il 16 febbraio 1952 entr\u00f2 a far parte della provincia ecclesiastica dell'arcidiocesi di Manaus.\nIl 25 giugno 1987 in forza della bolla \"Cum praelatura\" di papa Giovanni Paolo II, la prelatura territoriale di Juru\u00e1 \u00e8 stata elevata a diocesi con il nome attuale.\nIl 31 agosto 2001 in forza del decreto \"Ad communem pastoralem\" della Congregazione per i vescovi \u00e8 entrata a far parte della provincia ecclesiastica dell'arcidiocesi di Porto Velho.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 339.632 persone contava 203.780 battezzati, corrispondenti al 60,0% del totale."}
{"id": "510891", "revid": "1086375", "url": "https://it.wikipedia.org/wiki?curid=510891", "title": "Arcidiocesi di Cuiab\u00e1", "text": "Larcidiocesi di Cuiab\u00e1 (in latino: \"Archidioecesis Cuiabensis\") \u00e8 una sede metropolitana della Chiesa cattolica in Brasile appartenente alla regione ecclesiastica Oeste 2. Nel 2019 contava 832.230 battezzati su 943.460 abitanti. La sede \u00e8 vacante, in attesa che l'arcivescovo eletto M\u00e1rio Ant\u00f4nio da Silva ne prenda possesso.\nTerritorio.\nL'arcidiocesi comprende per intero i comuni dello stato brasiliano del Mato Grosso di Acorizal, Jangada, Nobres, Ros\u00e1rio Oeste e V\u00e1rzea Grande; ed in parte i comuni di Bar\u00e3o de Melga\u00e7o, Cuiab\u00e1 e Santo Ant\u00f4nio do Leverger.\nSede arcivescovile \u00e8 la citt\u00e0 di Cuiab\u00e1, dove si trova la cattedrale del Buon Ges\u00f9.\nIl territorio \u00e8 suddiviso in 28 parrocchie.\nStoria.\nLa prelatura territoriale di Cuiab\u00e1 fu eretta il 6 dicembre 1745 con il breve \"Candor lucis aeternae\" di papa Benedetto XIV, ricavandone il territorio dall'arcidiocesi di Rio de Janeiro, di cui era originariamente suffraganea. Inizialmente, il territorio della prelatura si estendeva per circa 1.400.000\u00a0km\u00b2 comprendendo gli attuali stati del Mato Grosso, Mato Grosso do Sul e Rond\u00f4nia.\nNonostante l'erezione canonica della prelatura territoriale, il primo prelato a giungere a Cuiab\u00e1 fu Luiz de Castro Pereira, nel 1808. Fino ad allora era stato nominato solo un altro prelato, nel 1782, cio\u00e8 dopo trentasei anni dall'erezione della prelatura, che per\u00f2 non si rec\u00f2 mai a Cuiab\u00e1, e infine fu trasferito alla prelatura territoriale di Goi\u00e1s nel 1788. Il suo successore fu nominato sedici anni dopo e ne impieg\u00f2 altri quattro prima di prendere possesso della sede.\nIl 15 luglio 1826 la prelatura territoriale fu elevata a diocesi con la bolla \"Sollicita Catholici Gregis Cura\" di papa Leone XII.\nIl 5 aprile 1910 la diocesi ha ceduto porzioni del suo territorio a vantaggio dell'erezione delle diocesi di Corumb\u00e1 e di S\u00e3o Luiz de C\u00e1ceres e nel contempo \u00e8 stata elevata al rango di arcidiocesi metropolitana con la bolla \"Novas constituere\" di papa Pio X.\nIl 12 maggio 1914, il 22 marzo 1929 e il 13 luglio 1940 ha ceduto altre porzioni di territorio a vantaggio dell'erezione rispettivamente delle diocesi di Registro do Araguaia (in seguito diocesi di Guiratinga), di Diamantino e della prelatura territoriale di Chapada (oggi diocesi di Rondon\u00f3polis-Guiratinga). Il 25 giugno 2014 ha ceduto alcune porzioni di territorio a vantaggio della diocesi di Rondon\u00f3polis, che contestualmente ha assunto il nome di Rondon\u00f3polis-Guiratinga.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 943.460 persone contava 832.230 battezzati, corrispondenti all'88,2% del totale."}
{"id": "510892", "revid": "2208031", "url": "https://it.wikipedia.org/wiki?curid=510892", "title": "Oratorio (centro giovanile)", "text": "L'oratorio (detto anche patronato, centro parrocchiale o centro giovanile) \u00e8, in senso moderno, un edificio destinato alla pastorale giovanile della Chiesa cattolica, dove gli animatori (generalmente giovani) educano alla fede cristiana bambini e ragazzi.\nStoria.\nInizialmente gli oratori erano piccoli luoghi di culto dove i fedeli si riunivano a pregare (il termine deriva appunto dal latino \"orare\", pregare).\nIl primo oratorio nel senso moderno fu creato da san Filippo Neri intorno al 1550, con l'intento di creare una comunit\u00e0 di religiosi e laici unita in un vincolo di mutua carit\u00e0 sullo stile degli apostoli. Nel 1575 Papa Gregorio XIII eresse la Congregazione dell'Oratorio e concesse a questa la chiesa di Santa Maria in Vallicella, che divenne cos\u00ec il luogo del primo oratorio. Le finalit\u00e0 dell'oratorio di San Filippo Neri erano quelle della preghiera, coinvolgendo uomini comuni e di cultura nella lettura della Bibbia, e dell'educazione dei ragazzi.\nTra il 1802 e il 1808, santa Maddalena di Canossa fond\u00f2 le prime case (non ancora chiamate oratori) per raccogliere le ragazze di strada di Verona, mettendo a disposizione il suo palazzo e le case prese in affitto e istruendo loro alla religione e alla professione. Nel 1831 nacque il primo Oratorio Canossiano a Venezia con la compiacenza di Papa Gregorio XVI. Di l\u00ec inizia la storia dei Figli della Carit\u00e0 - Canossiani.\nSulla scia di Filippo Neri, nacque l'idea di Giovanni Bosco. Nel 1841 incontr\u00f2 dei giovani nella sacrestia della chiesa di San Francesco d'Assisi a Torino per il primo di una serie di incontri di preghiera. La sua passione educativa per i giovani lo port\u00f2 ad avvicinare sempre pi\u00f9 ragazzi, tra i quali Domenico Savio. I primi affollati incontri non avevano un posto fisso. Solo nel giorno di Pasqua del 1846 l'Oratorio si stabil\u00ec sotto una tettoia con un pezzo di prato, la tettoia Pinardi a Valdocco.\nDall'esempio di Don Bosco, l'Oratorio \u00e8 diventato sempre pi\u00f9 luogo di aggregazione e formazione, sia religiosa sia umana. Le strutture si sono attrezzate e ingrandite, oltre a diffondersi per tutta Italia, con maggior diffusione nel Settentrione. In particolare l'arcivescovo di Milano card. Andrea Carlo Ferrari promosse la creazione di un oratorio maschile e di un oratorio femminile in ogni parrocchia.\nA Roma grazie all'intervento di Arnaldo Canepa catechista laico, si \u00e8 creata un'associazione di volontari che prende il nome di COR, Centro Oratori Romani, dal 1945 si occupa di formare i giovani di Roma, accogliendoli nelle parrocchie e facendogli vivere il Vangelo in modo animato e vivo, cercando integrare le loro vite con la vita di Cristo. \nDal 2001 una serie di provvedimenti legislativi nazionali e regionali ha riconosciuto la \u00ab\"funzione sociale ed educativa svolta dagli oratori parrocchiali\"\u00bb, promuovendo quindi la costruzione e la ristrutturazione delle strutture oratoriali.\nDal 6 al 9 settembre 2012 presso le diocesi di Brescia e Bergamo e presso la Fiera del Garda di Montichiari si \u00e8 tenuto il primo incontro nazionale degli oratori italiani H1O (1\u00ba Happening degli Oratori Italiani) organizzato dal FOI (Forum Oratori Italiani) con circa duemila partecipanti da tutti gli oratori d'Italia.\nNel 2013 la CEI ha pubblicato la nota pastorale del valore e la missione degli oratori nel contesto dell'educazione alla vita buona del Vangelo dal titolo \"Il laboratorio dei talenti\", primo documento nazionale del suo genere sul tema degli oratori in Italia.\nLegislazione italiana.\nLegislazione statale e regionale relativa alla \"funzione sociale ed educativa svolta dagli oratori parrocchiali\".\nLeggi statali\nLeggi regionali\nProgetti di legge regionali/provinciali.\nStruttura.\nLa struttura oratoriale varia molto dalla localit\u00e0 e dalle tradizioni e dalla storia del luogo. Solitamente si trova nei pressi della chiesa parrocchiale e dispone di ambienti di vario tipo. Sono presenti spazi ricreativi quali impianti sportivi all'aperto, in particolare campetti da calcio, e sale giochi, locali per la catechesi o per riunioni in genere e il bar. Gli oratori pi\u00f9 moderni sono dotati anche di una sala per le proiezioni, una sala teatro, una sala musica e una cucina.\nLe attivit\u00e0 e la struttura oratoriali sono gestite dal parroco e da volontari; nelle parrocchie pi\u00f9 grandi, all'oratorio \u00e8 associata la figura di un religioso, il \"curato\", che ne coordina l'attivit\u00e0. Molto importante \u00e8 il ruolo svolto dalle associazioni diffuse a livello parrocchiale (come l'Azione Cattolica, la Gi.Fra., l'AGESCI) e delle associazioni oratoriali (ANSPI, NOI Associazione, CSI e PGS).\nOratorio, calcio, teatro e musica.\nL'oratorio ha sempre avuto un rapporto molto stretto con il calcio. Molte squadre di paese, anche di buona categoria, hanno un'origine parrocchiale, proprio perch\u00e9 accadeva spesso che l'oratorio promuovesse la formazione della squadra locale. Molti giocatori famosi hanno cominciato a dare i primi calci al pallone in oratorio, come ad esempio Giacinto Facchetti o i bresciani Antonio Filippini e Emanuele Filippini, Marco Zambelli, Demetrio Albertini, Francesco Toldo, nonch\u00e9 l'allenatore Cesare Prandelli dell'Oratorio di Orzinuovi (BS). Da ricordare sono anche i quattro giocatori cresciuti nell'Unione Sportiva Oratorio 'San Michele' di Travagliato (BS) i fratelli Giuseppe Baresi e Franco Baresi, Franco Pancheri e Giovanni Lorini. Naturalmente l'oratorio non \u00e8 un centro sportivo, dunque il calcio ha solo ruolo ricreativo e carattere libero. Per questo viene spesso usata l'espressione \"calcio oratoriale\" come termine spregiativo, riferendosi al gioco di una squadra professionistica. Ma nell'oratorio sono nati anche cantanti internazionali come Laura Pausini, scoperta appunto nell'oratorio del suo paese. Nel mondo dello spettacolo sono molti gli artisti cresciuti in oratorio tra i quali ne ha dato una chiara testimonianza Giacomo Poretti del trio Aldo, Giovanni e Giacomo in alcune sue dichiarazioni pubbliche.\nUn altro protagonista \"calcistico\" in oratorio \u00e8 costituito dal calcio balilla, che \u00e8 probabilmente uno degli oggetti simbolo di questo luogo.\nAttivit\u00e0.\nLe attivit\u00e0 in oratorio sono principalmente pastorali, come la catechesi dei bambini e dei ragazzi, incontri di vario tipo per la comunit\u00e0 dei fedeli, il teatro, la musica e le sagre. L'attrezzatura sportiva e gli ambienti ricreativi rendono l'oratorio anche un luogo di aggregazione e di ritrovo per ragazzi. Inoltre la struttura pu\u00f2 essere utilizzata per avvenimenti culturali o di rilevanza sociale, anche da altri enti esterni alla parrocchia. La presenza di animatori religiosi o laici permette attivit\u00e0 per i ragazzi durante l'anno, come giochi, accompagnamento nello studio, attivit\u00e0 di volontariato e caritative.\nMolti oratori scelgono di aderire ad associazioni di oratori nazionali (ANSPI, CSI, NOI Associazione, e PGS) per avere una organizzazione pi\u00f9 definita, sentirsi parte di un contesto nazionale e usufruire di servizi e riconoscimenti legali. Da queste associazioni scaturiscono numerose attivit\u00e0 sportive e culturali, e possibilit\u00e0 di incontri e gemellaggi tra diversi oratori della stessa zona.\nGli oratori pi\u00f9 moderni sono dotati di un complesso musicale, di una compagnia teatrale e di un sito web. Esistono inoltre sperimentazioni con le web radio e le web-tv, dove si coinvolgono i ragazzi e i giovani a raccontare le proprie esperienze e il proprio oratorio attraverso internet.\nInoltre capita di trovare negli oratori le sedi di gruppi scout, nello specifico l'Associazione Guide e Scout Cattolici Italiani (AGESCI).\nLe attivit\u00e0 oratoriali hanno come funzione quella di mostrare ai giovani che frequentano questi ambiente come sia possibile attuale nella vita quotidiana gli insegnamenti religiosi, perch\u00e9 \u00e8 per mezzo delle varie iniziative che i ragazzi entrano a contatto con quella che \u00e8 la fede, la misericordia e la cura dell'altro, l'oratorio \u00e8 un ambiente ludico ma che ha delle fondamenta solide, San Filippo Neri lo cre\u00f2 con l'intento di salvare le anime dei giovani dalla strada e di mostrargli la via della verit\u00e0 e della vita, quindi Cristo; alle volte le strutture oratoriali si prestano a delle attivit\u00e0 laiche, ma il fine ultimo dell'oratorio rimane comunque quello di portare la fede ai nostri fratelli, cristiani e no. \nCampi estivi e Grest.\nParticolarmente vivace \u00e8 il periodo estivo, durante il quale si propongono vacanze a scopo ludico-educativo chiamate spesso \"campi estivi\" o \"campi scuola\" e vengono organizzati i GREST (ovvero GRuppo ESTivo o Gruppi Ricreativi ESTivi), ESTRA o ER (Estate Ragazzi) o CRE (Centro Ricreativo Estivo) o SAVIO ESTATE, che sono ormai diffusi in tutta Italia, consistono in periodi di animazione, giochi, gite e laboratori dalla durata variabile e si concludono solitamente con una serata finale di festa e spettacolo organizzata dai ragazzi. Spesso i GREST hanno un tema principale (es. le fiabe, i pirati, il Medioevo, ecc.) che potrebbe cambiare ogni anno, e di solito viene consegnata una maglietta con un'immagine corrispondente al tema. I temi possono essere uguali in alcune regioni, il filo rosso che accomuna i vari oratori, di conseguenza le varie attivit\u00e0 svolte in questa settimana estiva, \u00e8 quello di trarre da ogni cosa uno spunto di riflessione, un motivo di crescita personale per i ragazzi ma soprattutto una crescita nella fede.\nPatronato.\nNel periodo tra la fine del XIX secolo e l'inizio del successivo, gli oratori fondati dai Giuseppini del Murialdo, in particolar modo nel Veneto, furono battezzati \"Patronati\" per distinguerli da quelli gestiti dai salesiani di don Bosco, le cui caratteristiche erano comunque molto simili. \"Patronato\" in questo caso significa ambiente dove operano adulti qualificati come \"patroni\", ovvero persone che si preoccupavano di gestire un luogo sicuro per i ragazzi abbandonati, e anche di inserirli nel mondo del lavoro.\nCongregazioni religiose che si occupano di oratorio.\nTra le Congregazioni religiose che maggiormente si occupano di oratorio e pastorale giovanile si segnalano:\nNella cultura.\nIl gruppo Elio e le Storie Tese ha dedicato all'oratorio la canzone dal titolo \"Oratorium\". La canzone d\u00e0 una descrizione ironica ma anche poetica e nostalgica, ruotando attorno ai ricordi di ragazzi delle giornate in oratorio. Questa introduzione del gruppo rappresenta bene quello che \u00e8 l'oratorio, nei suoi tratti pi\u00f9 caratteristici:"}
{"id": "510893", "revid": "110157", "url": "https://it.wikipedia.org/wiki?curid=510893", "title": "Arcidiocesi di Curitiba", "text": "Larcidiocesi di Curitiba (in latino: \"Archidioecesis Curitibensis\") \u00e8 una sede metropolitana della Chiesa cattolica in Brasile appartenente alla regione ecclesiastica Sul 2. Nel 2019 contava 1.700.700 battezzati su 2.633.479 abitanti. \u00c8 retta dall'arcivescovo Jos\u00e9 Ant\u00f4nio Peruzzo.\nTerritorio.\nL'arcidiocesi comprende 11 comuni dello stato brasiliano del Paran\u00e1: Curitiba, Almirante Tamandar\u00e9, Balsa Nova, Campo Largo, Campo Magro, Colombo, Itaperu\u00e7u, Palmeira, Pinhais, Porto Amazonas e Rio Branco do Sul.\nSede arcivescovile \u00e8 la citt\u00e0 di Curitiba, dove si trova la cattedrale di Nostra Signora della Luce (\"Nossa Senhora da Luz dos Pinhais\")\nIl territorio si estende su una superficie di 5.751\u00a0km\u00b2 ed \u00e8 suddiviso in 142 parrocchie.\nProvincia ecclesiastica.\nLa provincia ecclesiastica di Curitiba, istituita nel 1926, comprende le seguenti suffraganee:\nStoria.\nLa diocesi di Curitiba fu eretta il 27 aprile 1892 con la bolla \"Ad universas Orbis Ecclesias\" di papa Leone XIII, ricavandone il territorio dalla diocesi di San Paolo (oggi arcidiocesi) e dall'arcidiocesi di Rio de Janeiro, di cui era originariamente suffraganea.\nIl 19 marzo 1908 cedette una porzione del suo territorio a vantaggio dell'erezione della diocesi di Santa Caterina (oggi arcidiocesi di Florian\u00f3polis).\nIl 7 giugno dello stesso anno entr\u00f2 a far parte della provincia ecclesiastica dell'arcidiocesi di San Paolo.\nIl 10 maggio 1926 per effetto della bolla \"Quum in dies numerus\" di papa Pio XI ha ceduto altre porzioni di territorio a vantaggio dell'erezione delle diocesi di Ponta Grossa e di Jacarezinho e della prelatura territoriale di Foz do Igua\u00e7u, e contestualmente \u00e8 stata elevata al rango di arcidiocesi metropolitana.\nIl 1\u00ba novembre 1952 con la bolla \"Ex antiquissima\" di papa Pio XII fu istituito il capitolo della cattedrale.\nIl 21 luglio 1962, il 3 dicembre 1976 e il 6 dicembre 2006 ha ceduto ulteriori porzioni di territorio a vantaggio dell'erezione rispettivamente delle diocesi di Paranagu\u00e1, di Uni\u00e3o da Vit\u00f3ria e di S\u00e3o Jos\u00e9 dos Pinhais.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 2.633.479 persone contava 1.700.700 battezzati, corrispondenti al 64,6% del totale."}
{"id": "510894", "revid": "1082300", "url": "https://it.wikipedia.org/wiki?curid=510894", "title": "Tendances et Confrontations", "text": "\"Tendances et Confrontations\" \u00e8 un'esposizione d'arte contemporanea africana organizzata durante il Festival Mondial des Arts N\u00e8gres di Dakar del 1966."}
{"id": "510895", "revid": "968255", "url": "https://it.wikipedia.org/wiki?curid=510895", "title": "Oratorio", "text": ""}
{"id": "510896", "revid": "123600720", "url": "https://it.wikipedia.org/wiki?curid=510896", "title": "Luca Cambiaso", "text": "A volte reso come Luca Cangiasi specialmente dai suoi contemporanei, fu allievo del padre Giovanni, presto influenzato dagli artisti del fiorente manierismo genovese (primo fra tutti Perin del Vaga), che sviluppa nei suoi modi originali.\nBiografia.\nGli esordi.\nLuca Cambiaso nasce a Moneglia il 18 ottobre 1527. Il padre \u00e8 il pittore Giovanni Cambiaso (1495-1579), nato a San Quirico in Val Polcevera, luogo che aveva dovuto abbandonare per sfuggire alle truppe ivi accampate del connestabile di Borbone. Giovanni Cambiaso si era allora spostato a Moneglia, dove nacque Luca.\nGiovanni diede a Luca i primi insegnamenti pittorici e gli fece copiare i disegni dei maestri del Rinascimento italiano, modellare figure di creta e soprattutto studiare gli affreschi di Perin del Vaga, Domenico Beccafumi e Il Pordenone, da poco eseguiti nel palazzo di Andrea Doria a Fassolo.\nDell'arte di Giovanni nulla si sa sino alla prima opera eseguita nel 1545 in collaborazione col figlio. Si tratta del \"Polittico di Breccanecca\" (Cogorno), commissionato il 6 febbraio 1545 a Giovanni Cambiaso dai Massari della chiesa. Il relativo atto notarile, rintracciato da Federico Alizeri, \u00e8 tuttora conservato in Sant'Antonino Martire di Cogorno. L'opera consiste in un trittico a cinque scomparti (dimensione calcolata con tutti gli scomparti: cm 167x146). In essa appaiono le seguenti raffigurazioni:\nIl polittico di Breccanecca viene nel 1954 restaurato e liberato dalle aggiunte e ridipinture del 1776, e mostra la mano predominante di Giovanni, il suo adeguarsi agli influssi esterni giunti a Genova con gli artisti portati dal Doria: Perin del Vaga, Beccafumi, il Pordenone, aggiungendovi osservazioni dalle incisioni nordiche. Rotondi nota il ricordo di D\u00fcrer nel volto accigliato di San Cristoforo e nel Bambino contorto e gonfio da lui trasportato. Giovanni Cambiaso conosceva D\u00fcrer dalle riproduzioni in stampa e nutriva aspirazioni di aggiornamento. Rimase tuttavia un modesto pittore incapace di uscire dal \u2018400 ligure e dai modelli del primo \u2018500, non in grado di comprendere in profondit\u00e0 la pittura di Fassolo. Volendo adeguarsi alle novit\u00e0, dal San Michele di Celle di Perin del Vaga afferrava le esteriorit\u00e0 degli atteggiamenti e non la libert\u00e0 di movimento e la luminosit\u00e0; migliori esiti li raggiungeva nei due piccoli scomparti dell'Annunciazione. Mostrava una recezione Beccafumiana nel saper muovere il colore in rapporto alla luce, accentuando il cromatismo delle parti in ombra con la tessitura delle pennellate, riuscendo nonostante il provincialismo a fornire una sua versione della pennellata beccafumiana, questo nelle due figure dell'Annunciazione, nel ramo di giglio dell'Angelo e nel legno della Vergine. Rotondi, che ricostruisce la prima attivit\u00e0 di Luca, ipotizza che i due scomparti quadrati pi\u00f9 piccoli fossero del figlio Luca Cambiaso, alla cui formazione i modi beccafumiani sono determinanti.\nPressoch\u00e9 coevo \u00e8 il \"Polittico coi santi Cornelio papa e Cipriano vescovo\", un olio su tavola, conservato a San Cipriano di Serra Ricc\u00f2, nella parrocchiale dei Santi Cornelio e Cipriano.\nLa tavola principale recava ai piedi di san Cornelio, nell'ora dimezzato e illeggibile cartiglio dell'iscrizione, la data oggi illeggibile del dipinto; la tavola risale a quando i Cambiaso da Moneglia sono tornati a San Quirico. Luca ha acquisito maggiore libert\u00e0 nello strutturare i volumi ed \u00e8 in grado di rendersi indipendente soprattutto nella predella, con la freschezza del bozzetto. I due scomparti della predella riportano \"San Cornelio trascinato davanti all'imperatore Gallus\" (ora di forma ovale, cm 28x63), e la \"Decollazione di san Cornelio\" (ora a forma di tondo, cm 31 di diametro). Sono opere originali, mentre l'ultimo tondo \u00e8 frutto di una sostituzione avvenuta probabilmente alla distruzione della cornice, quando la tavola fu incastonata nel muro absidale sopra il coro. In tale occasione le due tavolette della predella vennero ritagliate una ad ovale e una a tondo, e la tavola fu ampliata con l'aggiunta che il restauro della Soprintendenza del 1955-56 ha evidenziato in tratteggio. L'attuale cornice \u00e8 del 1871, ma con rifacimenti. Nel 1881 la predella aveva un quarto scomparto, scomparso pochi anni prima del 1937 quando evidentemente vennero rifatti anche gli stucchi, almeno nella parte sottostante il dipinto. La tavoletta scomparsa, con \"San Cipriano vescovo trascinato in giudizio davanti al console Valerio Massimo\", fu portata nell'Istituto Piccolo Cottolengo di Genova, dove fu riscoperta dal catalogo di \"Bruno Ciliento\". Si tratta di una tavola di identiche misure di quella della predella (cm 28x63), del \"San Cipriano trascinato in giudizio\". Il tondo attualmente a destra, la \"Decollazione di san Cipriano\", \u00e8 una copia tarda che sostituisce l'originale forse distrutto (diametro 31\u00a0cm).\nSegnal\u00f2 per la prima volta l'opera (ora nelle dimensioni totali di cm 230x162) fu Federico Alizeri, che attribu\u00ec la tavola a Giovanni Cambiaso e la predella a Luca Cambiaso. Pasquale Rotondi mut\u00f2 tali ipotesi per le discrepanze nella parte centrale tra i due santi protagonisti, pesanti nel modellato, goffi, impacciati, di sconnessa impostazione generale, e la freschezza e il vivace preziosismo con cui si modellano l'ampio paesaggio di fondo, le mani inguantate dei due santi, i bordi dei piviali, il libro di san Cipriano, la testa di san Cornelio e in alto il gruppo della Madonna col Bambino, san Sebastiano e gli angeli tra le nuvole.\nIn questi particolari Rotondi individua la parte di Luca; sono invece unanimemente riconosciute di Luca le parti della predella.\nRotondi nella parte di Luca individua, nel fantastico luminarismo del paesaggio e nell'idea di porre la divinit\u00e0 in gloria sopra i due santi titolari, un ricordo del \"Martirio di santo Stefano\" di Giulio Romano, la cui esperienza Luca arricchisce di un suo pittoricismo palpitante e vivo. Luca mostra un'ingenua irruenza e una certa rude violenza nei carnefici dei due ovali della predella, derivazioni ultime degli atteggiamenti popolareschi di Giovanni Cambiaso e di un suo carattere giovanile essendo nel 1545-46 non \u00e8 ancora ventenne. Questi particolari li viene a comporre con le idee prese dalla tavola di Giulio Romano in Santo Stefano, avvicinando i suoi carnefici ai lapidatori di questa.\nNel 1543 Luca Cambiaso, secondo il Soprani, avrebbe affrescato \u201cimprese romane\u201d, su un prospetto di via Lomellini, oggi riconosciuto in Palazzo Alessandro Saluzzo\nNel febbraio 1547 Luca e Giovanni Cambiaso sono a Taggia, in societ\u00e0 col nizzardo Francesco Brea che risiede in quel centro del Ponente. Affrescano la chiesa di Santa Maria del Canneto presso Taggia, per la quale dipingono due tavole: la \"Resurrezione\" e la \"Vergine col figlio tra i santi Crispino e Crispiniano\". La Resurrezione \u00e8 in gran parte di Luca, \"\u201ccollaboratore\u201d\" per il contratto di allogazione; Giovanni affresca l\"'Assunzione della Vergine\" nella volta del presbiterio e le \"Storie di Profeti\" nelle sottostanti lunette.\nIl Michelangiolismo iniziale.\nNel 1548-49 i due Cambiaso, padre e figlio assieme, eseguono \"l'Adorazione dei Magi\" ora alla Galleria Sabauda di Torino. Si tratta di un preciso richiamo all\"'Adorazione dei Pastori\" del Tibaldi della Galleria Borghese di Roma, il che pu\u00f2 far pensare a un contatto tra i pittori; in entrambi i casi si vive una comune fase michelangiolista; tuttavia sull'incontro materiale non coincidono le rispettive presenze in Roma. Potrebbe trattarsi allora di un michelangiolismo raggiunto in parallelo, indipendentemente l'uno dall'altro, in assenza di ulteriori precisazioni sugli spostamenti dell'uno e dell'altro a Roma.\nLuca Cambiaso arriva a Roma poco dopo la morte di Perin del Vaga, suo primo punto di riferimento. L'altro artista con cui lavorer\u00e0 in seguito, Giovan Battista Castello detto il Bergamasco, \u00e8 appena partito. Da Roma Luca Cambiaso va in Emilia dove pu\u00f2 direttamente vedere l'arte del Parmigianino e del Correggio. Attraversa qui una prima fase parmigianinesca ne \"l'Adorazione dei Magi\" del convento di San Domenico di Taggia, il cui preciso richiamo a Parmigianino fece credere l'opera dal Boggero eseguita dal secondo.\nNel 1547-48 i due Cambiaso affrescano il palazzo di Antonio Doria all'Acquasola (oggi Prefettura, palazzo Doria). Prevale qui la mano di Giovanni nelle \"Storie di Ercole\" e in quelle della \"Guerra di Troia\". Il michelangiolismo iniziale rende l'atmosfera pesante e sospesa. Nello stesso palazzo, nella volta del salone principale Luca dipinge nel 1548-49 \"Apollo saetta i Greci assedianti Troia\" in collaborazione col padre. Definisce le forme con stesure di colore coprente, accuratamente distinte tra loro e per realizzare le ombre che danno il senso della profondit\u00e0 sovrappone una sottile coloritura scura, ad esempio nel guerriero di schiena e con le braccia aperte al cielo che sta al centro. Il colore procede con violenti stacchi cromatici; le ombre essendo rese non da modulazioni dello stesso colore bens\u00ec dalla sovrapposizione di una sottile patina di grigio-fumo, si trasformano in componente fredda troppo contrastante col caldo cromatismo delle campiture di base.\nNel 1548, al massimo nel 1549, Luca Cambiaso riprende lo stesso stile nell\"'Adorazione dei Magi\" ora alla Galleria Sabauda. Risolve i contrasti chiaroscurali con un identico tratteggio, procedimento di derivazione grafica, cui Luca gradualmente riuscir\u00e0 a sostituire l'uso della velatura. La velatura, cui ricorrer\u00e0 nelle opere della maturit\u00e0, eviter\u00e0 di cadere nei salti bruschi e nelle soluzioni di continuit\u00e0 della cromia e meglio equilibrer\u00e0 il rapporto forma colore.\nLavorando nella bottega paterna Luca Cambiaso si allontana definitivamente dai modi del padre nella \"Resurrezione\" della parrocchiale dei Santi Giacomo e Filippo a Taggia, eseguita per la Confraternita del Corpo di Cristo. Cambia qui il valore della struttura dello spazio: lo spazio venendo concepito in rapporto alla dinamica delle figure, figure costruite con una diversa lettura dei rapporti proporzionali.\nIl presunto viaggio di Luca Cambiaso a Roma nel 1547 spiegherebbe questi nuovi raggiungimenti in fatto di plasticismo michelangiolesco e soprattutto di padronanza delle leggi teoriche assunte. L'artista introduce una nuova ricerca delle proporzioni, basata sulle linee e sui rapporti, e in seguito nascondendo questa costruzione nella rappresentazione finale. Resta per lui ancora problematica la resa delle ombre, e in proposito il Lomazzo gli rimproverava di non possedere stile.\nL'arte di Luca Cambiaso prevale su quella del padre Giovanni al momento di un altro soggiorno (ipotizzato) nel Ponente del secondo. Risalirebbero al 1552 gli affreschi del pronao della chiesa di San Giovanni del Groppo a Molini di Prel\u00e0 e un altro ciclo di affreschi oggi perduto. Nel primo dei due gruppi l'influsso di Luca \u00e8 nella \"Decollazione del Battista\" dell'architrave del portale, vicina alle lunette della \"Guerra di Troia\" del palazzo di Antonio Doria.\nDel 1548 sono la \"Madonna con il Figlio e San Giovannino\" e la \"Vergine con il Figlio e la Maddalena\" di palazzo Bianco a Genova.\nNella chiesa di Santa Maria Maddalena presso Lucinasco sono altri affreschi di Giovanni Cambiaso con Evangelisti e Profeti, trasformati da successive ridipinture, nell'arco dell'accesso al presbiterio della chiesa. Sono vicini agli affreschi di San Giovanni Battista del Groppo.\nUltimi cenni alla vita di Giovanni appaiono in due rogiti genovesi del 1558 e del 1564. Giovanni Cambiaso muore a Genova nel 1579, dopo un probabile periodo di cessata attivit\u00e0.\nLa collaborazione Cambiaso-Bergamasco.\nLuca Cambiaso esegue, in collaborazione con Giovan Battista Castello, detto il Bergamasco, il ciclo di affreschi della villa delle Peschiere di Tobia Pallavicino. Il palazzo era stato costruito alla met\u00e0 degli anni \u201850, terminato entro il 1556; la sua progettazione \u00e8 attribuita, a partire dal Soprani, a Galeazzo Alessi. Resta qualche dubbio sulla parte avuta in esso dal Bergamasco che pur essendo anche architetto, per l'iscrizione in Genova all'arte dei pittori non poteva apparire come tale. Federico Alizeri \u00e8 il primo ad aprire la questione delle riforme portate dal Castello, e a riprendere l'idea della paternit\u00e0 alessiana dell'architettura \u00e8 la Rosso Del Brenna.\nL'organizzazione generale degli affreschi \u00e8 impostata dal Bergamasco, che dipinge Cupido e Apollo che si scagliano le frecce; il Convito degli dei (allegoria richiesta in rapporto ad alcune vicende di Tobia Pallavicino); i quadri contrapposti del carro del Sole-Apollo e del carro di Diana-Luna. Nelle pareti il Bergamasco dipinge ad affresco arditi scorci architettonico illusionistici. Luca Cambiaso nello stesso palazzo dipinge Diana in lotta col satiro, con un ulteriore ardito e brillante scorcio che sa movimentare con le due figure la nicchia impostata dal Bergamasco.\nNel 1558 -1559 i due artisti in collaborazione, Luca Cambiaso e Giovanni Battista Castello il Bergamasco, affrescano la chiesa dei Doria, San Matteo. Tra i due artisti vige un rapporto lavorativo complementare e unitario, e i due medaglioni, rispettivamente del Cambiaso e del Castello, non si distinguono come stile l'uno dall'altro.\n\u00c8 l'ultima fase dai modi ancora volumetrici del Cambiaso. L'Alessi verso il 1550 gli aveva suggerito di abbandonare la maniera del suo precedente e pesante Michelangiolismo pesante, e l'artista ne segu\u00ec il consiglio. Prov\u00f2 ad usare per la prima volta colori pi\u00f9 leggeri e brillanti nel santuario delle Grazie di Chiavari, nel 1550, con il Giudizio Finale della controfacciata.\nGli affreschi del santuario delle Grazie presso Chiavari.\nIl santuario delle Grazie presso Chiavari, luogo di culto mariano incentrato su un'immagine della Vergine, era frequentato dai marinai che qui lasciavano i loro voti. Le forme attuali risalgono alla ricostruzione dei primi decenni del XV secolo, nella quale l'interno della chiesa era stato affrescato tra il 1539 e il 1550 da Teramo Piaggio.Alle Grazie Luca Cambiaso affresca la controfacciata, unica zona non dipinta da Teramo Piaggio, nel 1550, data scritta sul dipinto con alcune cifre oggi per\u00f2 sbiadite e scomparse. La sua opera nel santuario si contrappone a quella precedente e pi\u00f9 impacciata di Teramo Piaggio; nella controfacciata dipinge il \"Giudizio Finale\", tema nel quale riecheggia il Giudizio Universale della Cappella Sistina di Michelangelo, pur ridotto all'esiguo spazio della chiesetta, e adattando il modello al culto dalla Vergine Mediatrice. Nell'iconografia vi \u00e8 riflessa la politica della Chiesa, che intendeva in antagonismo alla Riforma Protestante ribadire il culto Mariano. Pertanto nel suo Giudizio Luca Cambiaso mette in evidenza la Vergine che compie presso il Figlio, offeso dalla Protesta, l'estremo tentativo di intercessione a favore dell'Umanit\u00e0. La Vergine e il san Pietro svolgono questa missione in alto sono a sinistra e a destra del Cristo irato; in primo piano sono i dannati alla pena eterna, assaliti da demoni ghignanti; tra loro \u00e8 la figura di un religioso, presumibilmente Martin Lutero. Il tema svolto da Cambiaso pertanto riprende in un nuovo contesto il tema mariano delle storie di Cristo e della Vergine affrescate da Teramo Piaggio. L'opera era finanziata da Andrea Vaccari, figlio di Franchino Vaccari, il precedente committente delle opere di Teramo Piaggio.Alle Grazie Luca Cambiaso mostra un carattere impetuoso e vivace, apparso gi\u00e0 in alcuni soggetti degli affreschi di Taggia del 1547, in parti della pala dei Santi Cornelio e Cipriano, negli affreschi del palazzo di Antonio Doria. Mostra un'attenzione ancora superficiale al Michelangelismo nel gigantismo delle forme, nella iperbolica violenza di alcune figure, nelle molte citazioni.Altri richiami rimandano alla pittura del Beccafumi, e vengono o dalle stampe, o da un ipotizzabile viaggio a Roma del 1547, o dalla visione diretta dei dipinti del Beccafumi nel palazzo del Principe Andrea Doria (del 1532) e nel duomo di Pisa (1537). Altro riferimento probabile fu lo schema della Battaglia di Anghiari di Leonardo.Il Michelangiolismo \u00e8 evidente alle Grazie tanto nell'esperienza coloristica che nella composizione; in questo genere l'artista ha fatto progressi rispetto alle opere precedenti in quanto si \u00e8 liberato dal pesante chiaroscuro ed ha acquisito maggiore scioltezza. I grandi personaggi della parte inferiore sono condotti ancora con disegno enfatico, mentre maggiore libert\u00e0 appare nelle figure superiori, soprattutto nel Cristo scevro dall'enfasi del gigantismo. A figure campite con stesure pi\u00f9 sorde e piatte, come la giovane donna contesa dai demoni, si contrappongono parti di notevole trasparenza di colore.Il Giudizio conclude la prima fase di Luca Cambiaso, quella in cui la luce e il disegno tendono all'enfasi del Buonarroti. Ebbe poi effetto il consiglio datogli dall'Alessi per un colorire pi\u00f9 soave e un disegnare meno stravagante, tale da attenuare i termini michelangioleschi.I risultati del progressivo allontanamento dall'enfasi giovanile sono nel perduto affresco la \"Decollazione del Battista\", commissionato da Adamo Centurione nel 1552 per la chiesa di Santa Maria degli Angeli, nel quartiere di San Teodoro, scomparsa all'inizio dell'Ottocento, e nella villa Pallavicini delle Peschiere, pitture realizzata assieme al Bergamasco.\nDal 1551 Luca Cambiaso risulta affrancato dalla bottega del padre, bench\u00e9 ormai lo fosse solo nominalmente, e lavora autonomamente.\nLuca Cambiaso e il disegno di Michelangelo.\nNel Giudizio Universale delle Grazie domina l'attenzione manieristica per l'anatomia e gli &lt;scorti&gt;, presi da Michelangelo. Lomazzo nel 1590 racconta che Luca Cambiaso mostrando ad altri pittori a Roma i propri disegni sottolineava la grandissima forza e virt\u00f9 della proporzione delle sue figure in fatto di linearismo, e in proposito il pittore si vantava di aver trovato il sistema infallibile per armonizzare tali linee, basandosi su numeri e quantit\u00e0. Cambiaso aveva studiato le proporzioni del corpo umano misurandole con metodo pratico, seguendo l'esempio del Buonarroti, e credeva di poter superare, con le sue scoperte in materia di proporzione, il maestro.\nLuca Cambiaso aveva individuato partendo dagli artifici per raffigurare la figura arditamente scorciata un metodo preciso per impostare le proporzioni, che scopriva essere definite come volumi geometrizzanti; raggiunto questo assunto poteva abbandonare la ricerca del dato naturale per impostare le sue figure in base all'astrazione cos\u00ec fondata.\nLa ricerca di Cambiaso e la raffigurazione del corpo nello spazio.\nQueste scoperte e raggiungimenti sono comuni ad altri pittori nell'ambito della cultura manieristica. In questa fase domina una base disegnativa che assume come elemento fondamentale il cubo: in questa forma geometrica spaziale si inscrive la figura umana. Il cubo \u00e8 considerato in quanto raffigurazione armonica, non \u00e8 pi\u00f9 come il risultato di un processo di selezione geometrica volta alla ricerca delle proporzioni perfette. Il cubo \u00e8 forma pura e archetipo essenziale in base al quale costruire la figura umana, e con esso la sua rappresentazione piana, il quadrato.\nSono le idee riportate due decenni dopo in un'opera dello spagnolo Juan de Arphe, che le sistema in una formulazione teorica; testo tripartito, il primo tomo tratta la geometria in euclidea, il secondo la sostituzione del metodo di proporzioni classico del Durer con un nuovo metodo di proporzioni, la terza l'anatomia. Nel secondo tomo riferisce che Berruguete e Be\u00e7erra tornati da Roma avevano portato in Spagna un modo di intendere le proporzioni pi\u00f9 esatto di quello in auge ai tempi di D\u00fcrer e di Pomponio Gaurico. \nQuesto metodo adattava il corpo umano alla misura dei quadrati e dei cubi entro cui \u00e8 inscrivibile e nel disegno si partiva quindi dal cubo e dal quadrato per inserirvelo. Michelangelo per\u00f2 dove partiva dal cubo, come nel profeta Giona affrescato nella volta della Sistina, esaminato da Arphe nel suo testo, lo faceva nell'intento di estrarre la figura dal cubo del blocco in marmo - il \u201ctogliere\u201d materia per isolare l'idea in essa racchiusa. Il manierismo porta questo fatto alle estreme conseguenze nelle enormi teste cubiche dai nasi sporgenti e dalle membra titaniche dei michelangiolisti: Daniele da Volterra, Pellegrino Tibaldi, Luca Cambiaso, lo spagnolo Gaspar Be\u00e7erra.\nNella sua fase matura Luca Cambiaso parte da questa tecnica, ed emancipa la sua arte dai condizionamenti di un michelangiolismo di enfatiche forme e prospettive. Nella fase matura pertanto si apre ad una pi\u00f9 approfondita comprensione di Michelangelo, dalla quale nasce la sua forma umana basata su una volumetria ammorbidita da un nuovo tipo di colore. Tale processo evolutivo \u00e8 in fase iniziale alle Grazie.\nLa sua arte si sviluppa secondo questa premessa teorica; liberatosi dall'onere maggiore del michelangiolismo - il tema della torsione come lotta titanica dell'anima che cerca di liberarsi dalla materia - l'artista si muove nel campo di una a lui pi\u00f9 congeniale resa della figura nello spazio con l'esplicitazione di una geometria che \u00e8 essenza formale e viene accompagnata da un colore che si scioglie in un'atmosfericit\u00e0 ambrata. Da qui i prossimi paralleli tra Cambiaso e il seicentesco francese Georges de La Tour.\nLa sua fama come pittore fece s\u00ec che Filippo II nel 1583 lo chiamasse per decorare la volta della chiesa del monastero dell\u2019Escorial. Qui mor\u00ec due anni dopo senza riuscire a completare la sua opera; tra gli affreschi realizzati, vi sono l\u2019\"Incoronazione della Vergine\" (sulla volta della Capilla Mayor), la \"Gloria\" (sulla volta del coro) e il \"Cristo resuscitato\" (nel pianerottolo della scala).\nBibliografia.\nrelativamente alla collaborazione di Cambiaso e del Bergamasco:\nCal\u00ec, Da Michelangelo all'Escorial, Torino 1980."}
{"id": "510903", "revid": "155634", "url": "https://it.wikipedia.org/wiki?curid=510903", "title": "Campionato italiano di hockey su ghiaccio 1998-1999", "text": "Il Campionato italiano di hockey su ghiaccio 1998-99 fu come di consueto organizzato dalla FISG.\nSerie A.\nFormula.\nIn campionato le squadre partono con un bonus pari alla met\u00e0 dei punti conquistati in Alpenliga. La \"Regular Season\" \u00e8 giocata con un'andata e un ritorno. Viene abolito il pareggio e in caso di parit\u00e0 al termine della gara, vengono tirati i rigori per decretare la vincente.\nFormazioni.\nIl campionato di serie A parte a 9 squadre contrariamente a quanto stabilito nella stagione precedente: Alleghe HC, Asiago Hockey AS, HC Bolzano, Cortina-Milano, Courmaosta, SHC Fassa, HC Lupi Brunico, HC Merano e WSV Vipiteno Broncos.\nIl Cortina in questa stagione si fonde con il Milano dando origine al Cortina-Milano, formazione nata dall'accordo tra Alvise Di Canossa (sponsor negli anni precedenti del Milano Saima con la \"Saima Avandero\") e la dirigenza del Cortina. Tutto ci\u00f2 \u00e8 reso necessario dalla mancanza, da parte della squadra ampezzana, di un palaghiaccio coperto.\nRegular Season.\nTra parentesi i punti in bonus derivanti dall'Alpenliga.\n\u2021: 1 punto di penalit\u00e0\nPlayoff.\nFinale.\nIn gara-1 di finale (8 aprile 1999), al Palaonda, Merano vince contro ogni pronostico per 6-3. Merano che si porta in vantaggio con Brian McColgan, ma Bolzano pareggia con Doug Derraugh e si porta poi sul 2-1 con Sergei Vostrikov. Paul Di Francesco porta a 3 le marcature dei padroni di casa. A questo punto c'\u00e8 il crollo bolzanino: in sequenza per gli ospiti segnano Pierangelo Cibien, Jens Nordin, doppietta di Ryan Duthie e Jari Torkki.\nMerano ribadisce la propria supremazia in gara-2, giocata il 10 aprile, vincendo alla MeranArena per 3-2, in una gara nervosa nella quale vengono assegnate a Massimo Ansoldi e a Lucio Topatigh penalit\u00e0 partita.\nAl vantaggio biancorosso di Brian Loney, risponde Ryan Duthie con una doppietta che porta le aquile sul 2-1. Nuovo pareggio bolzanino con Doug Derraugh e definitivo gol vittoria dei padroni di casa con Markus Brunner. Rete a lungo contestata dal Bolzano perch\u00e9 il disco non sembra entrato nella gabbia.\nSi ritorna nel capoluogo alto atesino, il 13 aprile 1999. Gara-3 non risparmia emozioni: dopo il vantaggio del Merano con Dmitri Gogolev, Bolzano recupera e si porta sul momentaneo 2-1 grazie alle reti di Brian Loney e Georg Comploi. Ma i meranesi pareggiano con Dmitri Gogolev. Lucio Topatigh riporta in vantaggio i biancorossi, ma Ryan Duthie e Markus Brunner capovolgono la situazione fissando momentaneamente il risultato sul 4-3 per gli ospiti. Bolzano non si perde d'animo e con i gol di Doug Derraugh e Igor Maslennikov ribalta di nuovo la situazione portandosi sul 5-4. Merano non vuole farsi sfuggire la ghiotta occasione di conquistare il tricolore e torna a segnare con Richard Laplante. Al termine dei tempi regolamentari la gara si conclude sul 5-5. Ai supplementari Merano trova il gol decisivo del 6-5 con Jari Torkki, che chiude la Serie e permette alle aquile di conquistare il loro secondo scudetto.\n L'Hockey Club Merano vince il suo secondo scudetto.\nFormazione Campione d'Italia: Massimo Ansoldi - Christian Borgatello - Luca Ansoldi - Massimiliano Boriero - Markus Brunner - Scott Campbell - Christian Campeau - Pierangelo Cibien - Luigi Da Corte Zandatina - Ryan Duthie - Harald Egger - Martin G\u00f6tsch - Dimitri Gogolev - Ingemar Gruber - Jason Jennings - Richard Laplante - \u00c5ke Lilljebj\u00f6rn - Brian McColgan - Karel Metelka - Willy Niederegger - Jens Nordin - Roland Pircher - Christian Timpone - Jari Torkki - Mikhail Volkov.\nAllenatore: Miroslav Frycer.\nFinale 3\u00ba/4\u00ba posto.\nLa terza piazza va al Vipiteno.\nMarcatori.\nLa testa della classifica marcatori \u00e8 conquistata da Lucio Topatigh del Bolzano con 52 punti (22 gol e 30 assist), poi Richard Laplante (Merano, 45 p.ti, 24 + 21), Martin Pavlu (Bolzano, 45 p.ti, 14 + 31), Sergei Vostrikov (Bolzano, 45 p.ti, 19 + 26) e Dmitri Gogolev (Merano, 41 p.ti, 18 + 23).\nSerie A2.\nFormazioni.\nLa serie A2 vede iscritte 8 squadre: HC Laces Val Venosta, HC Auronzo, Amatori Asiago, EV Bozen 84, HC Valpellice, HC Feltreghiaccio, HC Como e USG Zoldo.\nFormula.\nDopo una prima fase, le squadre vengono suddivise in due gruppi, dove le prime due classificate di ogni gruppo accedono alle semifinali playoff.\nSeconda fase.\nGirone A.\nComo e Val Venosta ai playoff.\nGirone B.\nAuronzo e Zoldo (che terminano il girone a pari punti) si qualificano per i playoff.\nPlayoff.\nFinale.\nL'HC Auronzo vince la serie A2 1998/99.\nFormazione campione della serie A2:\nFederico Adami, Luca Belladore, Federico Barnab\u00f2, Massimo Carpano, Diego Da Pr\u00e0, Enrico Da Rin, Michele De Luca, Massimo Gagliardi, Alex Ghedina, Gianni Gnudi, Vittore Larese De Pasqua, Eugenio Larese Roia, Aurelio Manaigo, Marco Mariani, Mario Monti Cavaller, Diego Pocklener, Tommaso Teofoli, Vladimiro Vecellio, Stefano Vecellio Segate, Dion Wandler, Luigi Zandegiacomo, Diego Zandegiacomo Caneva, Osvaldo Zandegiacomo Caneva, Alessio Zandegiacomo M., Andrea Zandegiacomo M., Marco Zandegiacomo M., Stefano Zandegiacomo M., Andrea Zandegiacomo T., Demis Zanol, Loris Zanol.\nMarcatori.\nS. Meneghetti (Zoldo) 42 punti, Vasiko (Val Pellice) 39 punti, Silva (Como) 37 punti, B.Meneghetti (Zoldo) 34 punti, Trinetti (Asiago) 34 punti, Egger (Bozen 84) 32 punti, Sulk (Val Venosta) 31 punti, V.Larese (Auronzo) 28 punti.\nSerie B.\nFormazioni.\nSono iscritte 15 squadre, suddivise in due gironi.\nFinale.\nLa serie B viene vinta dall'SV Renon.\nFormazione campione della serie B:\nWalter Burger, Harald Fink, Paul Goller, Laurin Hermeter, Wolfgang Holzner, Georg Mur, Roland Mur, Albert Niederst\u00e4tter, Julis Niederst\u00e4tter, Klaus Pichler, Robert Prabst, Florian Ramoser, Werner Ramoser, Luca Rasom, Patrick Santin, Emanuel Scelfo, Roberto Scelfo, Alex Schmidt, Patrick Schrott, Wolfgang Stabler, Kurt Vigl, Bernhard Wenter, Dietmar Wieser."}
{"id": "510904", "revid": "2223137", "url": "https://it.wikipedia.org/wiki?curid=510904", "title": "Marisa Volpi", "text": "Biografia.\nNata a Macerata nel 1928, Marisa Volpi, dopo la laurea presso l'Universit\u00e0 di Roma La Sapienza (1952), si \u00e8 specializzata in Storia dell'arte a Firenze (1956) con lo storico dell'arte Roberto Longhi e ha insegnato nelle Universit\u00e0 di Cagliari e Roma (Magistero e Sapienza). Come storica dell'arte si \u00e8 occupata sia di arte moderna del XVII e XVIII secolo, sia di arte contemporanea, con saggi sull'Impressionismo, sul Simbolismo, sull'Espressionismo, sull'Astrattismo e sull'Informale.\nNegli anni Sessanta e Settanta ha pubblicato numerosi articoli di critica militante su periodici e quotidiani. Dal 1966 ha curato le mostre di artisti italiani e stranieri presso la Galleria Editalia in via del Corso a Roma, la cui attivit\u00e0 \u00e8 legata alla rivista \u201cQUI arte contemporanea\u201d, diretta da Lidio Bozzini e fondata da Capogrossi, Colla, Fontana, Leoncillo e Sadun. \nDal 1978 ha coniugato l'attivit\u00e0 di docente universitaria, di critica e di storica dell'arte, con quella di scrittrice, pubblicando su riviste (fra cui \"Paragone\" e \"Nuovi argomenti\") - e poi in volumi - una serie di racconti sia di argomento finzionale, sia ispirati a episodi della vita di artisti, fra cui Claude Monet, Edouard Manet, Berthe Morisot, Arnold B\u00f6cklin, Edgar Degas.\nNel 1986 - con il libro \"Il maestro della betulla\", edito da Vallecchi - ha vinto il Premio Viareggio per la narrativa. Cos\u00ec il critico Cesare Garboli analizza lo snodo fra documenti storico-artistici e immaginazione narrativa in questo volume:\n\u201c\"Sei dei nove racconti di questa raccolta s\u2019ispirano a fatti e a storie realmente accadute, o, come nel caso di Cordelia Wahl, prendono lo spunto da fantasie ed episodi gi\u00e0 espressi. Il rapporto fra l\u2019immaginario e ci\u00f2 che \u00e8 realmente accaduto costituisce uno di quei temi che non si finirebbe mai di approfondire. [...] A sollecitare un interesse di narratrice non \u00e8 qui un accaduto \u2018storico\u2019, ma, come si conviene a una storica dell\u2019arte, un accaduto \u2018formale\"\u2019\u201d (Cesare Garboli, 1986).\nL\u2019attivit\u00e0 letteraria e diaristica di Marisa Volpi si accompagna, fino al pensionamento, alla scelta degli argomenti delle sue lezioni universitarie presso la Sapienza (Dipartimento di Storia dell'arte) e al rapporto con gli artisti (fra cui Giosetta Fioroni, Maril\u00f9 Eustachio, Giulio Paolini, Ruggero Savinio, Costantino Nivola, Mario Nigro), a cui dedica - fino all\u2019ultimo periodo della sua vita - testi critici e saggi.\nConiugata con Ferdinando Orlandini (1926-1988) ha firmato numerosi titoli di storia dell'arte con il doppio cognome \"Volpi Orlandini\".\nMetodo.\nIl metodo di Marisa Volpi ha coniugato lo studio filologico dei documenti con la ricostruzione dei contesti in cui hanno operato artisti, critici, galleristi, collezionisti, con l\u2019obiettivo di individuare le permanenze nella variazione degli stili, la rilevanza degli elementi biografici, i caratteri dei linguaggi visivi.\nVolpi ha considerato la letteratura come una delle fonti della storia dell\u2019arte e curato la scrittura come strumento di analisi e resa delle immagini e dell\u2019operare artistico. Ha infine posto attenzione critica al ruolo delle donne (artiste, critiche, galleriste, collezioniste, scrittrici d\u2019arte) nelle vicende della storia dell'arte internazionale.\nOpere.\nCritica d'Arte.\nCATALOGHI\nARTICOLI"}
{"id": "510907", "revid": "124121047", "url": "https://it.wikipedia.org/wiki?curid=510907", "title": "Magnetoresistive Random Access Memory", "text": "La Magnetoresistive Random Access Memory (MRAM memoria ad accesso casuale magnetoresistiva) \u00e8 una tipologia di memoria non volatile in sviluppo dagli anni novanta che sfrutta l'effetto magnetoresistivo. Il continuo incremento di densit\u00e0 delle memorie flash e delle DRAM hanno relegato le memorie MRAM in un mercato di nicchia, ma i suoi proponenti sono convinti che i vantaggi di questa tecnologia siano cos\u00ec significativi da garantire, in futuro, un'adozione diffusa delle MRAM in ogni campo applicativo.\nFunzionamento.\nA differenza di una comune memoria RAM, le MRAM non memorizzano le informazioni come una quantit\u00e0 di carica elettrica ma come un campo magnetico. L'elemento che immagazzina il campo magnetico \u00e8 formato da due strati di materiale ferromagnetico separati da uno strato di materiale isolante. Uno dei due strati genera un campo magnetico permanente mentre il secondo varia il campo in funzione di un campo magnetico che agisce su esso e che quindi ne modifica la polarit\u00e0. Ogni elemento di questo tipo forma una cella, una memoria \u00e8 formata da un insieme di celle.\nLa lettura dell'informazione viene ottenuta tramite la misura della resistenza elettrica della cella. Le celle sono disposte a griglia e quindi basta attivare il giusto transistor di riga e di colonna per far scorrere una corrente dalla cella verso massa. Per via dell'effetto tunnel magnetico la resistenza della cella varia a seconda del campo magnetico che immagazzina e quindi della polarit\u00e0 immagazzinata dallo strato superiore. Normalmente se i due strati hanno la stessa polarit\u00e0 si considera il dato \"0\" mentre se le polarit\u00e0 sono opposte si considera lo strato \"1\".\nI dati possono essere scritti nella cella utilizzando diverse tecniche. Il metodo pi\u00f9 semplice prevede di far scorrere sopra le celle di memoria una serie di linee di scrittura orizzontali e verticali. Per scrivere su una cella basta alimentare la corretta linea di riga e di colonna, la corrente che scorre nelle linee genera per induzione elettromagnetica un campo magnetico, sopra la cella da scrivere si forma un campo magnetico formato dall'unione dei due campi magnetici generati dalla linea di riga e di colonna. Questo campo magnetico \u00e8 sufficiente per modificare il campo magnetico immagazzinato dallo strato superiore della cella. Questo metodo di scrittura \u00e8 simile a quello utilizzato dalle memorie a nucleo magnetico utilizzate negli anni sessanta, essendo la tecnica simile ne eredita anche gli inconvenienti. Il primo inconveniente \u00e8 di richiedere molta energia e quindi non essere adatta per dispositivi portatili. Inoltre limita la dimensione minima della cella, ridurre troppo le celle porterebbe il campo magnetico a modificare anche le celle circostanti alla cella da scrivere generando false scritture. Una soluzione al problema sembrava essere l'utilizzo di celle circolari e l'utilizzo dell'effetto magnetoresistivo gigante per la lettura e la scrittura, ma sembra che questa linea di sviluppo sia stata abbandonata.\nPrestazioni.\nLe memorie MRAM soffrono del problema di una ridotta integrazione e di una modesta velocit\u00e0 paragonata alle altre tecnologie. Le pi\u00f9 veloci MRAM note sono prodotte da NEC e raggiungono i 250\u00a0MHz di frequenza."}
{"id": "510908", "revid": "547034", "url": "https://it.wikipedia.org/wiki?curid=510908", "title": "Towers of London", "text": "I Towers of London sono un gruppo rock formatosi a Londra nel 2003. La loro musica mischia hard rock e punk rock ed \u00e8 ispirata anche allo sleaze rock. Da questi generi prendono anche il look: capelli lunghi, giacche di pelle, canottiere scritte a bomboletta, jeans, scarpe da ginnastica, borchie e accessori.\nStoria del gruppo.\nIl gruppo \u00e8 guidato dai fratelli Donny Tourette e Dirk Tourette (pseudonimi di Patrick Brannan e Francis Brannan), autori di tutti i testi e le canzoni. Il loro stile di vita \u00e8 riassunto in un loro motto, in perfetto stile rock n' roll: \"Drink, Fight and Fuck\".\n\"Blood, Sweat and Towers\".\nDopo aver firmato con l'etichetta indipendente TVT Records all'inizio del 2005, il gruppo ha partecipato al Reading and Leeds Festival e al Download Festival. Nonostante la buona performance, sono stati banditi da quest'ultimo in seguito ad una rissa con un altro gruppo. Nel giugno 2006 \u00e8 uscito il loro primo album, \"Blood, Sweat and Towers\", che comprende i quattro singoli che lo hanno preceduto e quello che lo ha seguito.\nL'attenzione dei media ed eventi vari.\nDonny Tourette \u00e8 stato condannato a pagare una multa per aver provocati dei danni durante un concerto alla Cambridge Anglia Ruskin University nel febbraio di quell'anno.\nI T.O.L. hanno aperto due date del tour estivo inglese 2006 dei Guns N' Roses e hanno suonato di nuovo, ma questa volta sul palco principale, del Reading And Leeds Festival. Ad ottobre hanno aperto per i New York Dolls, ed \u00e8 partita una serie TV in dieci puntate dedicata a loro, realizzata dall'emittente Bravo TV che li ha seguiti e ripresi per circa un anno. Anche grazie allo show, il gruppo ha attirato l'attenzione della stampa scandalistica per le continue risse in cui si trova coinvolta, compresa quella con il gruppo statunitense My Chemical Romance.\nDonny Tourette inoltre ha preso parte alla quinta edizione del Celebrity Big Brother: si \u00e8 presentato ubriaco, insultando la folla, ed \u00e8 scappato dopo soli tre giorni. \u00c8 stato anche visto in compagnia di Peaches Geldof e molti giornali hanno proposto una relazione fra i due, nonostante Donny neghi fermamente. Il gruppo non ha mai nascosto inoltre di fare uso di droghe, compresa la cocaina.\nIl 14 febbraio 2007 il gruppo \u00e8 stato bersagliato con dei blocchi di cemento da alcune ragazze mentre parlava con dei fan, rischiando non poco. Una delle ragazze \u00e8 stata arrestata.\nIl 13 luglio The Rev e Snell lasciano la banda, e vengono rimpiazzati da due amici della band, Kristian Marr e Aaron Attwood, per le date estive. Il motivo dell'abbandono \u00e8 stato che i due non credevano che \"il proprio futuro fosse con la band\"; The Rev ha poi dichiarato: \" Sentivo che l'integrit\u00e0 della band se n'era andata con la partecipazione di Donny al Celebrity Big Brother. Donny e Dirk hanno iniziato a concentrarsi solo sul divertirsi e la musica ne ha risentito. Era diventato il Donny Tourette show. Ho lasciato la band alle mie condizioni\".\nThe Rev e Snell hanno poi formato la band DAY 21 con Jimmy Pursey e Mat Sargent degli Sham 69.\nIl 6 giugno 2008, i Towers of London hanno suonato di nuovo in un concerto, con questa volta James Phillips e Ben Taylor a chitarra e batteria. Non \u00e8 ancora chiaro se saranno membri permanenti.\nIl 29 settembre 2008 la band ha pubblicato il suo secondo album dal titolo Fizzy Pop per l'etichetta Vibrant Records.\nDopo anni di silenzio, il 5 settembre 2015 la band torna ad esibirsi live, in un concerto sold out, nel noto locale londinese Nambucca, con i nuovi membri Stevie Sunset e Rocco.\nNelle settimane successive al concerto, i TOL sottoscrivono un contratto con la Label Indipendente GBSOUND, con la quale producono il singolo Shake It.\nIl 28 ottobre 2015 singolo e il video vengono pubblicati. Il giorno successivo, Shake It viene selezionata come canzone del giorno dal noto magazine anglosassone \"NME\".\nPer tutto il resto del 2015 e del 2016 i Towers of London saranno impegnati in tour promozionale che toccher\u00e0 diversi stati europei."}
{"id": "510909", "revid": "1708406", "url": "https://it.wikipedia.org/wiki?curid=510909", "title": "Estensione trascendente", "text": "In matematica, pi\u00f9 in particolare nella teoria dei campi, un'estensione trascendente (o ampliamento trascendente) \u00e8 un'estensione di campi che non \u00e8 algebrica, ovvero un'estensione formula_1 tale che nel campo formula_2 esiste almeno un elemento \u03b1 trascendente su formula_3 ovvero che non \u00e8 radice di alcun polinomio a coefficienti in formula_4\nUn esempio tipico di estensione trascendente \u00e8 formula_5, dove formula_6 \u00e8 il campo delle funzioni razionali a coefficienti in formula_7 altri esempi sono le estensioni formula_8 e formula_9.\nIndipendenza algebrica e grado di trascendenza.\nPoich\u00e9 un elemento formula_10 trascendente su formula_11 non \u00e8 soluzione di alcun polinomio a coefficienti in formula_3 il grado dell'estensione formula_13 \u00e8 infinito; di conseguenza, il grado di qualsiasi estensione trascendente \u00e8 infinito, e questo strumento non pu\u00f2 essere usato per studiarle. Al suo posto si introduce la nozione di \"grado di trascendenza\", ottenuto sostituendo al concetto di indipendenza lineare quello di indipendenza algebrica: un insieme formula_14 si dice algebricamente indipendente su un campo formula_11 se non esiste alcun polinomio non nullo formula_16 in pi\u00f9 variabili tale che formula_17 per elementi formula_18 in formula_19 Analogamente alla definizione di base in algebra lineare si ha la definizione di \"base di trascendenza\" di un ampliamento formula_1: \u00e8 un sottoinsieme formula_21 di formula_2 tale che formula_21 \u00e8 algebricamente indipendente su formula_11 e formula_2 \u00e8 algebrico su formula_26\nQuesto parallelismo tra l'algebra lineare e le estensioni trascendenti non si limita alle definizioni, ma si estende anche a molte delle propriet\u00e0 delle basi: ogni ampliamento trascendente possiede una base di trascendenza (anche se per dimostrarlo \u00e8 necessario assumere il lemma di Zorn) e ogni insieme di elementi algebricamente indipendenti pu\u00f2 essere completato ad una base di trascendenza aggiungendovi altri elementi. In particolare, due basi di trascendenza devono avere la stessa cardinalit\u00e0: questa \u00e8 detta \"grado di trascendenza\" di formula_2 su formula_3 ed \u00e8 analoga alla nozione di dimensione di uno spazio vettoriale.\nDalla definizione segue immediatamente che se formula_29 ed formula_30 \u00e8 algebrico su formula_31 allora formula_2 ed formula_30 hanno lo stesso grado di trascendenza su formula_7 in particolare, un'estensione algebrica ha grado di trascendenza formula_35.\nA differenza del grado dell'estensione, che \u00e8 moltiplicativo (cio\u00e8 se formula_29 allora formula_37), il grado di trascendenza \u00e8 additivo, cio\u00e8 il grado di trascendenza di formula_30 su formula_11 \u00e8 uguale alla somma dei gradi di trascendenza di formula_2 su formula_11 e di formula_30 su formula_43\nEstensioni puramente trascendenti.\nUn'estensione generata da elementi algebricamente indipendenti \u00e8 detta \"puramente trascendente\". Un ampliamento puramente trascendente di formula_11 \u00e8 isomorfo ad un campo formula_6 di funzioni razionali, dove formula_46 indica un insieme di indeterminate indipendenti; il suo grado di trascendenza \u00e8 dato dalla cardinalit\u00e0 di formula_46, ovvero dal numero di indeterminate. Ad esempio, l'ampliamento formula_5 \u00e8 puramente trascendente con grado di trascendenza formula_49, e formula_50 ha grado formula_51.\nNon tutte le estensioni trascendenti formula_1 sono puramente trascendenti. Questo \u00e8 vero nel caso in cui formula_2 sia un ampliamento intermedio tra formula_11 e formula_6 (teorema di L\u00fcroth; in particolare formula_2 \u00e8 un'estensione semplice di formula_11), ma non per pi\u00f9 alti gradi di trascendenza; nel caso in cui formula_58, il risultato \u00e8 ancora valido se si suppone che formula_11 sia algebricamente chiuso e formula_60 \u00e8 un ampliamento finito e separabile di formula_43"}
{"id": "510910", "revid": "1318658", "url": "https://it.wikipedia.org/wiki?curid=510910", "title": "Dak'Art 1992", "text": "La Biennale di Dakar del 1992 (14-20/12/1992) \u00e8 la prima edizione della Biennale di Dakar consacrata alle arti visive. La mostra con il titolo ufficiale di \"Biennale Internationale des Arts de Dakar\" si svolge a Dakar in Senegal tra il 14 e il 20 dicembre 1992 e viene inaugurata ufficialmente dal presidente del Senegal Abdou Diouf nel Teatro nazionale Daniel Sorano.\nStoria.\nNel 1992 la prima edizione della Biennale cade non a caso prima delle elezioni politiche ed il presidente Diouf viene subito accusato di promuovere la manifestazione culturale soltanto come strumento per la sua campagna elettorale e per accattivarsi gli intellettuali senegalesi che da anni gli rimproveravano il suo totale disinteresse verso la cultura. Il sostegno politico sembra per\u00f2 non esaurirsi con le elezioni e sia Diouf che il suo successore Abdoulaye Wade rinnovano ad ogni edizione il loro interesse e l'interesse dello Stato nel sostenere l'evento.\nOrganizzazione.\nLa Biennale del 1992 ha un'organizzazione diversa rispetto alle edizioni successive. Per quanto riguarda le istituzioni, l'evento viene gestito essenzialmente dalle stesse persone che si occupano della Biennale des Lettres nel 1990: cambiarono soltanto alcuni responsabili delle commissioni (esposizioni e animazione, accoglienza e alloggio) e viene aggiunto un consulente per l'arte contemporanea.\nLa responsabilit\u00e0 dell'evento viene affidata al Segretario Generale della Biennale Amadou Lamine Sall (lo stesso segretario generale della Biennale de Lettres del 1990) e a tre assistenti ed animatori culturali (Christian Tonani, Isma\u00efla Diouf e Mamadou Diouf). Il Segretariato Generale viene affiancato dal Comitato Tecnico presieduto da Cheikh Hamidou Kane e diviso in diverse commissioni ciascuna con l'incarico di gestire l'organizzazione pratica delle esposizioni e dell'animazione (Mamadou Niang), dei dibattiti (Moustapha Tambadou), del budget (Moussa Sene), delle relazioni pubbliche (Mouhamadou Moustapha Dia), dell'accoglienza e dell'alloggio (A\u00efcha Lo); il segretariato \u00e8 anche affiancato dalla commissione scientifica che ha presieduto i colloqui internazionali sulla letteratura della Biennale di Dakar del 1990 e che viene mantenuta invariata. Marie-Laure Croiziers de Lacvivier ha il ruolo di consulente per l'arte contemporanea.\nGiuria Internazionale.\nLa Giuria Internazionale \u00e8 costituita da 14 membri tutti residenti a Dakar: 6 stranieri e 8 senegalesi. I membri internazionali sono l'egiziano Samir Sobhy (presidente della giuria, artista e rappresentante dell'UNICEF a Dakar), i francesi Fran\u00e7ois Belorgey (direttore del Centro Culturale Francese di Dakar) e Sylvie Plateau (presidente dell'ADAPAC), la canadese Sylvie Fortin (professoressa d'arte), l'argentino Hector Alberto Flores (Ambasciatore a Dakar) e lo statunitense Thomas Hodges (direttore del Centro Culturale Americano di Dakar). I senegalesi nominati sono Mamadou Niang (professore d'arte, consigliere tecnico del Ministero della Cultura e presidente della Commissione Esposizioni e Animazione), Moustapha Tambadou (consigliere del Ministro della Cultura, presidente della Commissione Dibattiti), Massamba Lam (direttore dei musei dell'IFAN Ch.A.Diop), R\u00e9mi Sagna (direttore delle arti, delle lettere e delle biblioteche del Ministero della Cultura), Kalidou Sy (direttore dell'Ecole Nationale des Beaux-Arts di Dakar), Abdou Sylla (critico, ricercatore del dipartimento d'estetica dell'IFAN), Isma\u00efla Diouf (animatore culturale, membro del Segretariato della Biennale e responsabile delle relazioni pubbliche della Galleria Nazionale d\u2019Arte) e Mamadou Diouf (animatore culturale e membro del Segretariato della Biennale).\nSelezione delle opere.\nLe opere presentate durante la Biennale sono selezionate e poi premiate dalla Giuria Internazionale, che le sceglie tra circa 300 proposte; la Giuria segue i criteri di creativit\u00e0, originalit\u00e0 e innovazione, preferendo i lavori pi\u00f9 recenti degli artisti.\nBudget.\nLa Biennale del 1992 ha un budget di circa 300.000.000 franchi CFA [448.350,00 euro] e lascia un debito di circa 37.000.000 franchi CFA [55.307,15 euro]: questo debito viene saldato grazie alle sponsorizzazioni arrivate in ritardo e grazie al contributo statale del 1994 per il funzionamento del Segretariato Generale. La Biennale del 1992 \u00e8 quindi finanziata dal Governo Senegalese, dal Comune di Dakar, dalla Commissione europea, dal Ministero Francese di Cooperazione e di Sviluppo, dal Ministero Francese dell'Educazione e della Cultura, dall'Agenzia di Cooperazione Culturale e Tecnica (ACCT), dal Comune di Parigi, dal Segretariato di Stato della Francofonia e delle Relazioni Culturali Esterne, dal Qu\u00e9bec (Canada), dalla Comunit\u00e0 Francese del Belgio, dall'Istituto Culturale Africano (ICA), dalla Svizzera, dall'UNESCO, dal Programma delle Nazioni Unite per lo Sviluppo (PNUD), dall'UNICEF, dall'Associazione Internazionale dei Critici d'Arte (AICA) e dalle societ\u00e0 SONATEL e LONASE.\nProgramma.\nProgramma ufficiale (in).\nEsposizione internazionale.\nL'Esposizione Internazionale \u00e8 intitolata \"Arts et Regards crois\u00e9s sur l'Afrique\" [Arte e sguardi incrociati sull'Africa] ed \u00e8 ospitata nel nuovo padiglione del Museo d'Arte dell'IFAN, costruito dall'architetto Northern Koreans specificatamente per la Biennale. L'Esposizione Internazionale della Biennale del 1992 presenta 109 artisti, provenienti da 37 paesi e da 4 continenti.\nTra gli artisti africani che parteciparono all'Esposizione Internazionale ci sono Ouattara (1957, Costa d'Avorio), Abdoulaye Konat\u00e9 (1953, Mali), Sokari Douglas Camp (1958, Nigeria/Gran Bretagna) e John Goba (1944, Sierra Leone). Gli artisti senegalesi sono senza dubbio i pi\u00f9 numerosi e si distinguono in particolare Ousmane Sow (1935), Viy\u00e9 Diba (1954, con opere pittoriche), Souleymane Ke\u00efta (1947) e Fod\u00e9 Camara (1958). Due artisti vincono il Gran Premio del Presidente della Repubblica, dividendosi il compenso di 5.000.000 franchi CFA [7.473, 94 euro]: Moustapha Dim\u00e9 (1952, Senegal) con l'opera \"La Couple\" e Zerihun Yetmegeta (1943, Etiopia) con l'opera \"When the Sun Gets the Moon\".\nIl Salone dell'Amicizia.\nIl Salone dell'Amicizia \u2013 un'esposizione vendita di opere d'arte \u2013 \u00e8 allestita nella Galleria Nazionale e presenta le opere in vendita di 51 artisti, provenienti da 11 paesi: Argentina con 2 artisti, Benin 1, Cina 2, Gambia 2, Turchia 1, Tunisia 2, Francia 1, USA 4, Svizzera 3, Gambia 3 e Senegal 30.\nDibattiti.\nDurante la Biennale sono organizzati dei dibattiti intorno al tema \"Permanence et Mutations de l'Art africain\" [Permanenza e cambiamenti dell'arte africana], ai quali partecipa anche Ery Camara (il testo del suo intervento \u00e8 stato presentato dalla rivista \"Atlantica Revista de Arte y Pensamiento\"). Ery Camara traccia un panorama della situazione dell'arte in Africa, incoraggiando il continente a scoprire e a indagare i suoi valori e la sua ricchezza culturale; le critiche di Camara sono quindi indirizzate verso le esposizioni internazionali che denigrano gli artisti africani e che creano una percezione distorta dell'estetica e della situazione africana (critica in particolare i testi dei cataloghi dell'esposizione \"Africa Now\" a cura di Andr\u00e9 Magnin e di \"\" a cura di Susan Vogel).\nDelle Giornate di Partenariato incoraggiano artisti, critici e operatori culturali ad analizzare le possibilit\u00e0 per la promozione dell'arte contemporanea africana e a collaborare nella realizzazione di progetti comuni.\nAnimazioni.\nLe animazioni (particolarmente criticate \u2013 secondo Isabelle Bosman \u2013 per l'ampiezza eccessiva e per il lato un po' \u201cpopulista\u201d) propongono soprattutto costosi concerti di alcune star internazionali (Youssou N\u2019Dour, Baba Maal, Omar P\u00e8ne, Aicha Kon\u00e9, Soukous Stars\u2026).\nProgramma parallelo (off).\nDurante la Biennale del 1992 vengono organizzati pi\u00f9 di 20 eventi paralleli, tra cui le esposizioni della Gallerie 39 (Centro Culturale Francese di Dakar), del Centro Culturale Italiano e del Villaggio della Biennale (con una mostra di arte popolare). Contemporaneamente alla Biennale viene organizzata sull'Isola di Gor\u00e9e la prima edizione dello spettacolo Sons et Lumi\u00e8re.\nDocumentazione e caratteristiche.\nIl materiale attraverso il quale \u00e8 possibile analizzare La Biennale del 1992 \u00e8 piuttosto limitato: l'edizione riceve pochissime recensioni e tutti i documenti vengono perduti nel 1993.\nI cataloghi dell'Esposizione Internazionale e del Salone dell'Amicizia sono organizzati in base alla nazionalit\u00e0 dei partecipanti, con una breve biografia degli artisti e l'immagine di un'opera (non per tutti gli artisti). I cataloghi non presentano testi critici; vi \u00e8 solo una breve introduzione del Segretario Generale Amadou Lamine Sall. La Biennale del 1992 produce anche un passaporto per i partecipanti, un libretto con informazioni pratiche sulle sedi espositive, sugli organizzatori e sui vari paesi rappresentati all'interno dell'evento.\nOctavio Zaya e Antonio Zaya partecipano alla Biennale del 1992 come corrispondenti della rivista Atlantica Revista de Arte y Pensamiento. Octavio Zaya critica la politicizzazione dell'evento, nato come atto di prestigio per promuovere la rielezione del presidente Diouf. Secondo Zaya, le mostre ufficiali e quelle parallele sono estremamente accademiche, conservatrici e senza un contesto coerente; gli artisti pi\u00f9 coraggiosi e pi\u00f9 interessanti boicottano l'evento o non vi partecipano. L'organizzazione mostra le difficolt\u00e0 della gestione finanziaria e la mancanza di esperienza e di abilit\u00e0 del Segretario Generale Amamdou Lamine Sall.\nPartecipano alla Biennale anche Andr\u00e9 Magnin (intervistato da Antonio Zaya per \u201cAtlantica Revista de Arte y Pensamiento\u201d) e Cl\u00e9mentine Deliss, che scrive una recensione per la rivista Third Text. Secondo le informazioni fornite dal Cl\u00e9mentine Deliss, Iba N\u2019Diaye non riceve mai il suo biglietto aereo per partecipare alla Biennale; Issa Samb (conosciuto anche come Joe Ouakam) e El Hadji Moussa Babacar Sy si rifiutano invece di esporre.\nNel dicembre del 1992 viene pubblicato dalla rivista francese Revue Noire un numero speciale sull'arte contemporanea in Senegal, dove Kalidou Sy sottolinea il nuovo equilibrio dell'arte senegalese, non pi\u00f9 legato soltanto alla promozione statale (come era stato per il movimento della N\u00e9gritude e per l'\u00c9cole de Dakar), ma aperto all'iniziativa dei singoli artisti e al ruolo centrale dell'Ecole des Beaux-Arts di Dakar.\nLe esposizioni mostrano l'interesse del governo nazionale per la valorizzazione della cultura, riallacciandosi idealmente al Festival Mondial des Arts N\u00e8gres organizzato nel 1966 dal primo presidente del Senegal L\u00e9opold S\u00e9dar Senghor. La Biennale \u00e8 un luogo di incontro, di scambio e di dibattito. A differenza delle edizioni che la seguono, l'Esposizione Internazionale \u00e8 aperta a partecipanti di tutti i continenti. Secondo Iolanda Pensa, il ruolo delle ambasciate, dei centri culturali e dei ministeri senegalesi \u00e8 essenziale nel contattare gli artisti e nel proporre la loro candidatura; Secondo Yacouba Konat\u00e9, l'organizzazione della biennale \u00e8 determinata da scelte programmatiche. Il risultato \u00e8 una collettiva di opere essenzialmente pittoriche e scultoree, varie dal punto di vista della qualit\u00e0. I partecipanti della Biennale sono soprattutto senegalesi o occidentali, molti dei quali residenti all'estero (senegalesi residenti in Occidente e occidentali residenti in Africa, perch\u00e9 pi\u00f9 facili da raggiungere); sono invitati pochi artisti di altre nazioni africane. Secondo Isabel Bosman, la Biennale mostra il suo desiderio di trarre vantaggio dall'apertura verso i paesi ricchi, mentre si disinteressa alla creazione di un nuovo settore africano1. La selezione degli artisti non \u00e8 legata ad alcun criterio che sia una chiave di lettura alle esposizioni. Per la loro vivacit\u00e0, gli eventi paralleli vengono apprezzati pi\u00f9 delle esposizioni ufficiali, che deludono molti visitatori internazionali per la mancanza di direzione artistica e per la scarsa qualit\u00e0 delle opere.\nLa Biennale viene sentita come uno spazio prezioso per l'arte dell'Africa, ma ancora lontano dall'essere valorizzato. \u00c8 un evento realizzato con molte difficolt\u00e0 tecniche (in particolare diverse opere non arrivano a destinazione e non \u00e8 raccolta nessuna documentazione) e con diversi problemi finanziari (delle forniture e dei servizi non vengono pagati: i conti vengono poi saldati con il budget della Biennale successiva); il progetto iniziale non \u00e8 considerato coerente e ben strutturato e gli organizzatori non sono esperti del settore. \u00c8 inoltre sentita la necessit\u00e0 di circoscrivere l'evento alla promozione dell'arte africana, considerata essenziale per la crescita ed il miglioramento dell'evento. Un aspetto interessante della Biennale del 1992 \u00e8 l'assenza di alcuni importanti artisti senegalesi, che \u2013 per la cattiva gestione \u2013 non sono invitati o che si rifiutano di partecipare."}
{"id": "510915", "revid": "300067", "url": "https://it.wikipedia.org/wiki?curid=510915", "title": "Dak'Art 1996", "text": "Dak'Art 96 \u00e8 la seconda edizione della Biennale di Dakar \u00e8 la prima edizione consacrata all'arte contemporanea africana, organizzata a Dakar in Senegal nel 1996. Dak'Art 96 \u00e8 da molti considerata una nuova prima edizione della Biennale di Dakar, per i numerosi cambiamenti che presenta, nell'organizzazione, nel progetto e nelle finalit\u00e0. I Saloni del Design e della Creativit\u00e0 Tessile, aperti esclusivamente a partecipanti africani, sono una novit\u00e0 rispetto alla Biennale del 1992 ed ottengono molto successo.\nStoria.\nLa seconda edizione della Biennale di Dakar si svolge dal 7 al 14 maggio 1996. Inizialmente prevista per dicembre 1994, la Biennale viene inizialmente rimanda al 1995. Il termine per le candidature viene fissato al 31 gennaio 1995 e poi posticipato di 15 giorni; il Comitato Internazionale di Selezione si riunisce in marzo. Nell'aprile del 1995 il nuovo Ministro della Cultura Abdoulaye Elimae Kane (che aveva sostituito Coura Ba Thiam) la posticipa infine di un anno, per permettere ai responsabili di avere il tempo per prepararla nel modo migliore e per il ritardo dei finanziamenti attesi (in particolare quello della Commissione europea). Dak'Art 1996 combacia cos\u00ec con l'anniversario dei trent'anni dalla nascita del Festival Mondial des Arts N\u00e8gres di Dakar. La Biennale del 1996 viene inaugurata dal Presidente Diouf nel Teatro Nazionale Daniel Sorano. I discorsi introduttivi per l'apertura della Biennale\u00a0\u2013 in particolare il discorso del presidente del Comitato Scientifico Ousmane Sow Huchard \u2013 offrono una sintesi delle priorit\u00e0 della manifestazione. Nel suo discorso, Ousmane Sow Huchard presenta infatti Dak'Art come un centro propulsore del mercato dell'arte africana e come un investimento economico per il Senegal e per tutto il continente.\nOrganizzazione.\nComitato internazionale di selezione e di giuria.\nNell'edizione della Biennale del 1996 il Comitato di Selezione e di Giuria \u00e8 composto da un responsabile di rivista d'arte (il francese Jean-Loup Pivin, cofondatore di \"Revue Noire\"), da una gallerista africana (la keniota Ruth Schaffler), da un collezionista africano (Dominique Kanga delle Costa d'Avorio) e da un artista africano (il senegalese Kalidou Sy, direttore Ecole Nationale des Beaux-Arts di Dakar). Cinque curatori sono incaricati di selezionare gli artisti per le Esposizioni Individuali (un curatore asiatico, uno americano, uno europeo e due africani): Yukiya Kawaguchi (conservatore del museo Setagaya Art di Tokyo), Polly Nooter-Roberts (direttrice del dipartimento di antropologia del museo dell'Universit\u00e0 dell'Iowa), Daniel Sotiaux (rappresentante della delegazione della Comunit\u00e0 Francese del Belgio in Senegal), Brahim Alaouie (direttore dell'Istitut du Monde Arabe di Parigi e originario del Marocco) e Abdou Sylla (critico d'arte e ricercatore senegalese).\nBudget.\nDak'Art 1996 ha un budget di circa 470.000.000 franchi CFA [702.415,19 euro] ed \u00e8 realizzata con un finanziamento dei fondi regionali del FED di 206.000.000 CFA [307.867,09 euro, circa il 44% del budget totale]; il budget viene anche utilizzato per coprire il debito lasciato dalla Biennale del 1992.\nProgramma.\nProgramma ufficiale (in).\nEsposizione internazionale.\nL'Esposizione Internazionale \u00e8 allestita nel Museo dell'IFAN; il Comitato Internazionale di Selezione e di Giuria non tiene conto della nazionalit\u00e0 degli artisti e cerca di selezionare le opere in base alla loro qualit\u00e0. Vengono cos\u00ec scelti 42 artisti provenienti da 17 paesi (su 316 candidati provenienti da 27 paesi) e tutte le opere sono allestite al momento dell'inaugurazione. Abdoulaye Konat\u00e9 (nato in Mali nel 1953) vince il Gran Premio L\u00e9opold S\u00e9dar Senghor. Tra gli artisti in mostra Dominique Zinkpe, Tchale Figueira, Ti\u00e9b\u00e9\u00e9na Dagnogo, Tamsir Dia, Chukley Vincent Secka, Kivuthi Mbuno, Ismael Diabate, Abdoulaye Konat\u00e9 (vincitore del primo premio) e George Lilanga. Tra gli artisti senegalesi sono selezionati Fod\u00e9 Camara, Serigne Mbaye Camara, Viy\u00e9 Diba, Momar Seck, Amadou So, El Hadji Sy e Kan Sy.\nL'Esposizione Internazionale del 1996, aperta esclusivamente a partecipanti africani, ha un allestimento convenzionale; le opere \u2013 poche per ogni artista \u2013 sono collocate nelle sale e non vi sono realizzazioni appositamente studiate per la Biennale. All'interno della mostra c'\u00e8 una predominanza di artisti provenienti dell'Africa Occidentale, in particolare dal Senegal e della Costa d'Avorio. Non partecipa invece nessun artista dalla Nigeria e dal Sudafrica, probabilmente per le difficolt\u00e0 di comunicazione e di promozione della Biennale. All'interno della selezione non ci sono artisti particolarmente noti a livello internazionale e le opere presentate sono esclusivamente pittoriche e scultoree.\nI Saloni del Design e della Creativit\u00e0 Tessile.\nI Saloni del Design (nell'Espace Vema) e della Creativit\u00e0 Tessile (nella Camera di Commercio) sono organizzati grazie all'iniziativa di professionisti indipendenti. Per la prima volta viene utilizzato l'Espace Vema, un ampio spazio espositivo pi\u00f9 conviviale e originale rispetto alle classiche gallerie, con un'architettura e un'organizzazione interna pi\u00f9 creativa. Per Salone del Design Africano e della Creativit\u00e0 Tessile non vi \u00e8 alcuna selezione: tutte le candidature vengono accettate. La sezione di design presenta 13 artisti provenienti da 5 paesi. Secondo le recensioni, la sezione sulla creativit\u00e0 tessile \u00e8 particolarmente deludente, vista la vivacit\u00e0 del settore in Africa; i partecipanti sono 13, tutti senegalesi tranne l'artista della Guinea Monique Ath\u00e9naisme Surena \u2013 che si lamenta perch\u00e9 il suo lavoro non \u00e8 stato accettato all'interno dell'Esposizione Internazionale. Questo problema delle tecniche ammissibili all'interno delle diverse mostre suscita interessanti dibattiti che portano nelle successive Biennali all'introduzione della fotografia nell'Esposizione Internazionale e alla fusione del Salone del Design Africano con quello della Creativit\u00e0 Tessile. I Saloni del Design Africano e della Creativit\u00e0 Tessile vengono comunque molto apprezzati: questi settori sono infatti considerati con interesse, soprattutto per le possibilit\u00e0 che possono offrire nello sviluppo di un mercato africano dell'arte. Vincent Amian Niamien (nato nel 1956 in Costa d'Avorio) vince il Premio della Creativit\u00e0.\nEsposizioni individuali.\nLe Esposizioni Individuali sono curate da cinque membri del Comitato Internazionale di Selezione e di Giuria. Ognuno dei commissari \u00e8 incaricato di selezionare un artista da una diversa area geografica: l'Africa Settentrionale \u00e8 affidata a Brahim Alaoui, l'Africa Australe a Mary Nooter-Roberts, l'Africa Centrale a Yukiya Kawaguchi, l'Africa Orientale a Abdou Sylla e l'Africa Occidentale a Daniel Sottiaux. Solo Abdou Sylla ha la possibilit\u00e0 di recarsi in Etiopia per conoscere il suo artista. Le Esposizioni Individuali presentano i vincitori della Biennale del 1992 (il senegalese Moustapha Dim\u00e9 e l'etiope Zerihun Yetmgeta), insieme a Mohamed Kacimi (Marocco), Ezrom Legae (Sudafrica) e Pascale Marthine Tayou (Camerun) e sono allestite in diverse sedi: gli artisti Kacimi e Legae espongono nel Padiglione del Museo dell'IFAN, Metgeta nella Galleria Quatre Vents, Dim\u00e9 nel Centro Culturale Francese (Galleria 39 e giardino) e infine Tayou nel Goethe Institut.\nRispetto all'Esposizione Internazionale, le Esposizioni Individuali vengono apprezzate per il miglior allestimento e per la completezza che rende pi\u00f9 comprensibile la produzione degli artisti invitati. Le scelte dei curatori che selezionano gli artisti sono eclettiche, per mostrare la diversit\u00e0 e la ricchezza del continente; l'opera di Mohamed Kacimi \u00e8 particolarmente interessante perch\u00e9 creata appositamente per la Biennale nonostante la mancanza di assistenti qualificati capaci di collaborare con l'artista durante la realizzazione del suo lavoro.\nEsposizione degli artisti senegalesi.\nL'Esposizione degli Artisti Senegalesi \u00e8 ospitata nella Galleria Nazionale e parteciparono 45 artisti: Mamadou Fall Dabo vince il Premio Rivelazione.\nL'esposizione degli Artisti Senegalese viene criticata, perch\u00e9 molto simile ai Saloni organizzati dall'Associazione Nazionale degli Artisti del Senegal e perch\u00e9 i partecipanti si sentono meno valorizzati degli artisti invitati per l'Esposizione Internazionale. La mostra ha comunque il pregio di presentare un panorama molto ricco della produzione in Senegal.\nAltre iniziative.\nIl Salone dell'Educazione Artistica (collocato nel Centro Culturale Blaise Senghor) presenta le opere di giovani e di bambini, senza suscitare molto interesse tra gli specialisti dell'arte. A due giovani artisti \u00e8 offerto il premio dell'UNICEF, ma si apre anche un dibattito sul fatto che sia pi\u00f9 opportuno premiare i ragazzi, la scuola o gli insegnanti.\nNella sede delle manifatture di Thi\u00e8s \u2013 storicamente legata alla creativit\u00e0 tessile senegalese \u2013 viene organizzata una retrospettiva sull'arte tessile.\nViene allestita anche un'Esposizione di pubblicazioni d'arte che presenta per\u00f2 poco materiale.\nIl Salone dell'Architettura \u2013 previsto nel progetto del Comitato Scientifico \u2013 non viene invece realizzato.\nLe Proiezioni di film sull'arte e le Visite d'Atelier non sono particolarmente apprezzate.\nDibattiti.\nI Dibattiti si svolgono nella sala del Consiglio Economico e Sociale e durano un giorno intero e due mattinate. Gli atti dei dibattiti vengono in seguito pubblicati. Le conferenze (circa quindici) descrivono i contenuti e le scelte delle Esposizioni Individuali; presentano l'artista senegalese Iba N\u2019Diaye, danno la parola all'artista del togo Kossi Assou e al critico Gerard Xuriguera; offrono poi punti di vista diversi sulla situazione del mercato dell'arte e infine aprono una discussione finale. Per quanto riguarda la situazione del mercato dell'arte africana, intervengono galleristi e storici dell'arte, tra i quali William Karg, Simone Guirandou Ndiaye, Ruth Schaffner, Bryan Biggs, Dany Keller, Bineta Cisse e Uribe Mallarino. Gli interventi mostrano che il discorso critico sull'Africa non \u00e8 univoco, ma secondo Isabelle Bosman si concentrano comunque troppo sul tema del mercato dell'arte. Secondo Bosman \u00e8 pi\u00f9 importante concentrare l'attenzione sulla riflessione critica e su temi come la nozione di identit\u00e0 e la sua interpretazione, il ruolo dell'arte nella coscienza sociale e il rapporto tra arte e pubblico.\nAnimazioni.\nPer quanto riguarda l'Animazione, \u00e8 organizzato un atelier di strada \u201cLa Rue est a nous\u201d in diversi quartieri popolari di Dakar. Non vengono invece organizzate le dimostrazioni di pittura su vetro n\u00e9 la realizzazione di ritratti, come era inizialmente previsto. Le serate di teatro e di musica hanno molto successo tra il pubblico generico, ma non sono molto frequentate dai partecipanti alla Biennale, per problemi soprattutto organizzativi. Una trentina di artisti e artigiani affittano degli stand al Villaggio della Biennale e l'evento viene intitolato Mostre popolari al Village de la Biennale. Anche se molto visitata, l'esposizione \u00e8 criticata per la variet\u00e0 delle opere, tutte raggruppate sotto una generica e poco chiara definizione di \u201ccultura popolare\u201d.\nProgramma parallelo.\nGli eventi paralleli presentano sia esposizioni di artisti senegalesi all'interno di atelier e di spazi pubblici, sia mostre e progetti di pi\u00f9 ampio respiro. Tra questi ultimi emerge il laboratorio curato da Cl\u00e9mentine Deliss e l'esposizione sul tema dell'AIDS di \"Revue Noire\".\nLa curatrice Cl\u00e9mentine Deliss (gi\u00e0 presente alla Biennale del 1992 come corrispondente della rivista \"Third Text\") organizza l'Atelier Tenq (presso l'ex campo dei Cinesi, ora Village des Arts) e la pubblicazione \"M\u00e9tronome\". Il progetto \u00e8 in particolare sostenuto dalla Commissione Europea per permettere ad un maggior numero di partecipanti anglofoni di esporre alla Biennale. Gli artisti sono soprattutto sudafricani e i nigeriani: Juginder Lamba, Daniel Manyinka, Yacouba Toure (invitati dalla Biennale), Johannes Phokela e Chika Okeke. L'Atelier \u00e8 disegnato per promuovere i contatti e gli scambi tra i partecipanti, mentre il progetto di pubblicazione nasce per arricchire il dibattito culturale. Secondo Isabelle Bosman l'atelier ha il merito di presentare qualche opera di qualit\u00e0 ed alcuni interventi site specific, creando relazioni pi\u00f9 strette tra pubblico e artisti; in compenso il progetto \u00e8 preparato e gestito male e la pubblicazione \u00e8 deludente. Il centro di ricerca Codesria organizza un altro atelier dibattito per approfondire la ricchezza del campo culturale africano. Era gi\u00e0 stato pubblicato il libro \"La question culturelle en Afrique\" che era servito come base per nuovi studi. Sono cos\u00ec invitati intellettuali del Nord e del Sud ad esporre il loro punto di vista in una discussione con il pubblico. Tra gli altri partecipano il filosofo Bachir Diagne, il sociologo Henri Ossebi, lo storico Mamadou Diouf, il critico d'arte Yacouba Konat\u00e9, la direttrice artistica di \u201cAfrica 95\u201d Cl\u00e9mentine Deliss, il direttore della Kunsthalle di Basilea Peter Pakesh e l'artista animatore di atelier Amdallaye Kan Sy. L'atelier mostra la variet\u00e0 delle testimonianze ed \u00e8 promosso come il primo di una serie. L'Atelier Neety Guy \u00e8 invece realizzato da un gruppo di artisti senegalesi e stranieri, in particolare svizzeri. Il progetto \u00e8 realizzato in una casa privata, creando un'atmosfera conviviale tra i partecipanti. L'evento ha il merito di coinvolgere alcuni artisti non senegalesi residenti a Dakar. L'Atelier Rundeck \u00e8 organizzato da un'associazione che riunisce artisti senegalesi e tedeschi. Il critico Jean-Servais Bakyono cura l'Esposizione di artisti dalla Costa d'Avorio, che incoraggia giovani artisti a visitare la Biennale. La rivista francese \"Revue Noire\" allestisce l'esposizione \"Les Artistes africains et le Sida\" con il contributo della Commissione Europea, proponendo le opere di alcuni celebri artisti africani in un allestimento pi\u00f9 innovativo rispetto alla Biennale. \"Ing\u00e9nieuse Afrique\" \u00e8 curata dall'organizzazione non governativa Enda Tiers-Monde e l'Atelier Amdalaye \u00e8 organizzato qualche mese prima della Biennale da un gruppo di artisti senegalesi.\nAnche gli eventi organizzati dalle gallerie di Dakar hanno un certo successo. La Galleria Lezard presenta un'esposizione individuale dell'artista senegalese Amadou Sow, residente in Austria; l'Associazione del Senegal e dell'Africa dell'Ovest (ASAO) organizza sull'Isola di Gor\u00e9e una personale di Djibril Sagna; il Salon Art Coiffure propono le opere dell'artista senegalese Jean-Marie Bruce; l'Alliance franco-s\u00e9n\u00e9galaise espone arte su vetro; la Boutique Wengalu presenta dei giovani talenti e la Galerie Diza Design espono i lavori dei neo-diplomati della Scuola d'Arte. Anche la Galerie des Artistes R\u00e9unis, il ristorante Keur Babou, la Galleria Sarata e gli Ateliers Nylaou realizzano delle esposizioni. Nuovi spazi espositivi aprono poi nel 1996 e si presentano durante la Biennale: la Galerie Atiss, la Boutique Arte (diretta da Joelle Fall) e il Ristorante galleria nell'ex-laboratorio Agit Art.\nLa stilista Claire Kane e Fatim Djim organizzano la sfilata di moda MOD\u2019ART, che mostra una dinamicit\u00e0 molto pi\u00f9 vivace rispetto all'esposizione di Creativit\u00e0 Tessile.\nDocumentazione e caratteristiche.\nIl catalogo della Biennale del 1996 \u00e8 pubblicato dalla rivista e casa editrice \"Cimaise\", con il sostegno economico della Francia. Le esposizioni di Dak'Art 1996 sono presentate in due edizioni: una indipendente studiata appositamente per la Biennale e una legata alla rivista e diffusa tra i suoi abbonati (Speciale Dak'Art). Gli artisti sono elencati per paese con la fotografia di un'opera ed \u00e8 descritta l'\u2019Esposizione Internazionale, l'Esposizione degli Artisti Senegalesi, il Salone del Design, la Retrospettiva delle Manifatture Senegalesi di Arte Decorativa, il Salone della Creativit\u00e0 Tessile, il Salone dell'Educazione Artistica e le Esposizioni Individuali. All'interno del catalogo sono anche inseriti dei testi introduttivi e critici (in francese e inglese) di G\u00e9rard Xuriguera, Jacques Leenhardt, Alioune Badiane, L\u00e9opold S\u00e9dar Senghor, Papa Ibra Tall, Mary Nooter Roberts, Kawaguchi Yukiya, Abdou Sylla, Brahim Alaoui e Daniel Sotiaux.\nIl logo di Dak'Art \u00e8 disegnato dall'artista senegalese Amadou Sow. La trasmissione di World Net sulla Biennale viene annullata.\nUn collettivo di artisti senegalesi (assistiti e coordinati dall'architetto Mamadou Jean-Charles Tall) \u00e8 infine costituito per realizzare una Guida Culturale di Dakar, sostenuta dalla Commissione Europea e ricca di indirizzi e di informazioni pratiche. In contemporanea con la Biennale del 1996, nasce anche la rivista senegalese di cultura \"Convergences\", citata anche dal presidente Diouf nel suo discorso d'inaugurazione.\nIl Comitato Scientifico della Biennale di Dakar del 1996 pianifica numerose esposizioni: sono presentate mostre d'arte, di design e di creativit\u00e0 tessile, d'artigianato, insieme a dibattiti, proiezioni di film, stand di pubblicazioni e laboratori artistici per gli studenti delle scuole senegalesi. Dak'Art cerca di raggiungere un pubblico pi\u00f9 vasto, strutturando in modo pi\u00f9 dettagliato la manifestazione e creando eventi ed attivit\u00e0 in linea con i nuovi obiettivi che si \u00e8 prefissata. Tra le reazioni positive che suscita la Biennale di Dakar del 1996 vi \u00e8 la dichiarazione di Alhassane Thierno Baro (direttore del Gabinetto del Ministero della Cultura) che definisce l'evento come uno dei maggiori per il governo senegalese. L'interesse statale per la manifestazione \u00e8 uno degli aspetti chiave che emerge nel 1996: mentre per l'edizione del 1992 si tratta essenzialmente di un interesse politico (le elezioni erano alle porte), per l'edizione del 1996 si tratta invece di un effettivo coinvolgimento del governo, finalizzato alla promozione di un'immagine vivace del Senegal e di un nuovo ruolo di Dakar come capitale delle arti visive. Nonostante quindi le difficolt\u00e0 organizzative e i grandi limiti dell'evento, Dak'Art 1996 \u00e8 sentita come l'inizio di un impegno da sviluppare e migliorare nel tempo, diversamente dalla Biennale del 1992 che \u00e8 piuttosto percepita positivamente solo per il fatto di esistere. Nel corso di quattro anni la manifestazione \u00e8 molto migliorata: si \u00e8 investito sul Segretariato Generale (pi\u00f9 autonomo e con pi\u00f9 responsabilit\u00e0) e gli organizzatori hanno dimostrato una maggiore competenza.\nLa Biennale del 1996 ha notevoli debolezze. Secondo lo studio di valutazione di Isabelle Bosman, il Comitato Scientifico non ha sufficientemente riflettuto sulle modalit\u00e0 per rendere l'evento realmente rilevante dal punto di vista artistico e non \u00e8 stato investito abbastanza per migliorare la preparazione professionale dei responsabili. Durante Dak'Art 1996, pochi critici africani partecipano alla selezione degli artisti, la realizzazione dell'evento \u00e8 esclusivamente in mano al Comitato Tecnico senegalese e la Biennale produce una documentazione estremamente superficiale. I partecipanti rimangono delusi dal valore artistico e culturale della Biennale: le esposizioni sono poco esaustive e convenzionali, gli artisti selezionati troppo disomogenei dal punto di vista della qualit\u00e0 e l'approfondimento critico non \u00e8 valorizzato. Secondo Isabelle Bosman la Biennale manca quindi di professionisti capaci di seguire la sua realizzazione in tutte le diverse fasi, di una direzione artistica e di maggiori scambi di esperienza con le manifestazioni analoghe. I problemi logistici della Biennale sono la mancanza di competenza dei tecnici, i ritardi, la scarsa promozione e comunicazione dell'evento, l'organico del Segretariato Generale insufficiente, le difficolt\u00e0 di coordinamento del personale temporaneo, la mediocrit\u00e0 nella realizzazione del catalogo, l'inadeguatezza delle infrastrutture e della loro attrezzatura, e la necessit\u00e0 di rafforzare e incoraggiare maggiormente le iniziative indipendenti; i finanziamenti arrivano in ritardo e si rende urgente la diversificazioni delle fonti di entrata. Dal punto di vista giuridico mancano contratti chiari con i responsabili dell'esecuzione tecnica e specifiche indicazioni sulle responsabilit\u00e0 del Segretariato Generale. La Biennale mantiene poi uno statuto inadeguato, senza una direzione artistica e, nonostante il coinvolgimento dello Stato senegalese, le tasse doganali continuano a rendere difficile lo sviluppo del mercato dell'arte africana.\nPubblico.\nLa partecipazione alla Biennale del 1996 \u00e8 di circa 500 persone, di cui 200 venute dall'estero appositamente per la manifestazione. I professionisti invitati sono circa 70: 40 dall'Europa, 15 dal continente americano, 15 dalla Costa d'Avorio e solo 5 o 6 professionisti venuti da altri paesi dell'Africa. Tra gli invitati ci sono anche ospiti ufficiali, come il Ministro della Cultura della Costa d'Avorio, degli agenti del Ministero della Cultura del Burkina Faso e del Gabon e il responsabile degli affari sociali e culturali del CEDEAO. Il pubblico generico partecipa pochissimo, l'unica eccezione \u00e8 il Villaggio della Biennale che ha un grande successo con 2000-2500 visitatori al giorno. Pochi giornalisti partecipano all'evento.\nRecensioni e studi.\nSolo alcune riviste specializzate in arte pubblicano degli articoli, come \"Revue Noire\", \"Third Text\" e \"Arts Antiques Auctions\". I responsabili di \"Revue Noire\" e di \"Third Text\" sono invitati a spese della Biennale, come membri della Giuria o come relatori nei dibattiti. Cinque reportage sono realizzati per le reti televisive Arte, per il canale 3 Sat (diffuso in Germania, Austria e Svizzera), per la Deutsche Welle, per la televisione svizzera e per TV5. La Biennale \u00e8 quindi poco recensita all'estero, mentre ha una grande copertura da parte delle stampa nazionale. \u00c8 possibile valutare gli esiti della Biennale del 1996 grazie alle recensioni e grazie ai documenti emessi dalla Biennale stessa. Lo studio di valutazione intermedio di Isabelle Bosman (consulente indipendente della Commissione Europea) \u00e8 redatto nel gennaio 1997, con una descrizione analitica della Biennale del 1996 ed un confronto puntuale con l'edizione precedente del 1992.\nIl Seminario di Valutazione della Biennale di Dakar del 1996 si svolge a Dakar il 2 e il 3 aprile 1997. Alioune Badiane sintetizza l'incontro attraverso la lista di punti chiave emersi durante i dibattiti e le presentazioni. Durante il Seminario di Valutazione vengono analizzati i documenti e gli interventi di relazione di Ousmane Sow Huchard, R\u00e9mi Sagna, Isabelle Bosman, e sono definite alcune linee guida per l'edizione della Biennale del 1998. Partecipano al Seminario di Valutazione della Biennale del 1996 tre amministratori senegalesi, undici membri del Comitato Scientifico, i responsabili di cinque organizzazioni partner e tre critici internazionali (23 persone in totale). Tra gli amministratori senegalesi e tra i membri del Comitato Scientifico partecipano al seminario Alhassane Thierno Baro (direttore del Gabinetto del Ministero della Cultura), Ouseynou Wade (consigliere tecnico del Gabinetto del Ministero della Cultura), Sadibou Seck (direttore della Galleria Nazionale d'Arte), Alioune Badiane (direttore dell'Ecole Nationale des Arts di Dakar, relatore del Comitato Scientifico, relatore del seminario), Ousmane Sow Huchard (museologo, presidente del Comitato Scientifico della Biennale), Victor Emmanuel Cabrita (presidente della giuria del Gran Premio del Presidente della Repubblica per le Arti, membro del Comitato Scientifico della Biennale), S\u00e9kou Cisse (consigliere agli Affari Culturali, membro del Comitato Scientifico della Biennale), Souleymane Bachir Diagne (professore, consigliere culturale del Presidente della Repubblica, membro del Comitato Scientifico della Biennale), Viy\u00e9 Diba (artista, membro del Comitato Scientifico della Biennale), Magu\u00e8ye Kasse (professore, membro del Comitato Scientifico della Biennale), Ibrahima Ndiaye (giornalista, membro del Comitato Scientifico della Biennale), Abdou Sylla (critico d'arte, membro del Comitato Scientifico della Biennale), Moustapha Tambadou (consigliere tecnico del Gabinetto del Ministero della Cultura, membro del Comitato Scientifico della Biennale) e R\u00e9mi Sagna (Segretario Generale della Biennale). Tra i responsabili delle organizzazioni partner Anne Jean-Bart (rappresentante della delegazione della Commissione Europea), Isabelle Bosman (consulente della Commissione Europea), Abdoul Agne (capo della divistione cultrua della Commissione Nazionale dell'UNESCO), Mamadou Mane (segretario generale della Commissione Nazionale per la Francofonia), Jean-Christophe Deberre (consigliere culturale, rappresentante della Missione Francese di Cooperazione e Azione Culturale) e Ramon Moreno (professore all'Ecole Nationale des Arts di Dakar e rappresentante della Delegazione della Comunit\u00e0 Francese del Belgio). Tra i critici e curatori internazionali che prendono parte infine all'incontro ci sono Orlando Britto Jinorio (direttore artistico del Centro Atlantico di Arte Moderna di Las Plamas de Gran Canaria, Spagna), Yacouba Konate e Jean-Loup Pivin (direttore delle pubblicazioni della rivista e casa editrice \"Revue Noire\")."}
{"id": "510916", "revid": "729019", "url": "https://it.wikipedia.org/wiki?curid=510916", "title": "Isola di Samar", "text": "Samar \u00e8 un'isola facente parte delle Visayas, uno dei tre raggruppamenti principali di isole in cui sono amministrativamente suddivise le Filippine, e che si trova nella parte centrale del Paese. Con una superficie di 13.080 chilometri quadrati, l'isola di Samar \u00e8 la terza delle Filippine per superficie.\nL'isola \u00e8 divisa in tre province: Samar, Northern Samar e Eastern Samar e, insieme alle vicine isole di Leyte e di Biliran, compongono la regione di Visayas Orientale.\nSamar \u00e8 la pi\u00f9 orientale delle Visayas e si affaccia direttamente sul Mare delle Filippine e dunque sull'Oceano Pacifico. A ovest \u00e8 separata dalla grande isola di Leyte dallo stretto di San Juanico nel cui punto pi\u00f9 stretto, che misura circa 2\u00a0km;, sorge il ponte di San Juanico che collega le due isole. \nA nord ovest Samar \u00e8 separata dallo stretto di San Bernardino della lunga penisola di Bicol che si protende dalla parte meridionale dell'luzon, la pi\u00f9 grande dell'arcipelago delle filippine.\nA sud \u00e8 bagnata dal golfo di Leyte, che a sua volta si apre sul mare delle Filippine, e che nel 1944 fu teatro della battaglia navale del Golfo di Leyte, considerata la pi\u00f9 grande battaglia navale della seconda guerra mondiale e che vide opposte le flotte statunitensi e giapponesi.\nAmbiente.\nL'isola di Samar ospita uno dei pi\u00f9 vasti tratti di foresta pluviale di tutto il Paese ed \u00e8 caratterizzata da una grande biodiversit\u00e0 che vede presenti 38 specie di mammiferi di cui la met\u00e0 endemiche, 215 specie di uccelli di cui pi\u00f9 della met\u00e0 endemiche, 51 specie di rettili di cui quasi il 70% endemiche e pi\u00f9 di mille specie di piante per met\u00e0 endemiche. Le foreste pluviali di Samar, tuttavia, hanno vissuto per anni un violento attacco portato dalle attivit\u00e0 agricole e un sensibile depauperamento delle risorse animali e vegetali per scopi commerciali.\nNel novembre 2013 l'intera isola venne spazzata e devastata dalla furia distruttiva del tifone Yolanda che proprio su Samar e sulla vicina Leyte ha provocato i danni maggiori e causato molte migliaia di morti.\nIl parco naturale dell'isola di Samar.\nPer arginare l'impoverimento dell'ecosistema di Samar le tre provincie che compongo l'isola, Samar, Northern Samar e Eastern Samar sono state elevate allo stato di parco naturale con atto della Repubblica del 2003 firmato dall'allora Presidente delle Filippine Gloria Macapagal-Arroyo, con denominazione ufficiale di Parco naturale dell'isola di Samar (\"Samar Island Natural Park\") Il parco si estende su una superficie di 330 300 ettari."}
{"id": "510919", "revid": "1431409", "url": "https://it.wikipedia.org/wiki?curid=510919", "title": "Adam Rodr\u00edguez", "text": "Biografia.\nDi origini portoricane e cubane, \u00e8 figlio di Ramon Rodriguez, pilota militare, e Janet Rodriguez. Ha una sorella minore, Vanessa. \nA 10 anni fece un'audizione per \"I Robinson\", ma non venne scelto. Il suo sogno da adolescente era quello di diventare un giocatore professionista di baseball, ma a causa di un problema a una vertebra dovette rinunciare alla carriera sportiva. \nDopo il college, non avendo particolare interesse per lo studio universitario, ha svolto vari lavori tra i quali anche l'operaio edile, il porta pizze e l'agente di cambio. La sua attenzione si focalizz\u00f2 sulla carriera artistica dopo aver partecipato ad alcune produzioni della Jersey Paper Mill Playhouse. \nNel 1996 grazie a Bill Clark, produttore delle serie \"NYPD Blue\" e amico di suo padre, apparve in alcuni episodi della serie. \nNel 1997 ha interpretato il ruolo di Hector Villanueva nella serie della CBS \"Brooklyn South\" e nel 1999 \u00e8 stato co-protagonista del video di Jennifer Lopez, \"If You Had My Love\".\nA partire da quest'anno \u00e8 apparso in numerose serie televisive, tra cui \"Brooklyn South\", \"Felicity\", \"Roswell\" e ha interpretato molti ruoli per il cinema: quello per cui \u00e8 maggiormente conosciuto \u00e8 il personaggio di Eric Delko nella serie televisiva prodotta \"CSI Miami\", prodotta dalla CBS, della quale \u00e8 stato coprotagonista fino al 2009. A partire dall'ottava serie \u00e8 uscito dal cast regolare, comparendo in sole 10 puntate, cos\u00ec da poter interpretare contemporaneamente il ruolo di Bobby Talercio nella serie \"Ugly Betty\". Ritorner\u00e0 poi a essere un interprete regolare nella nona stagione.\nNel 2005 ha doppiato il personaggio di Burn Burnam nella serie a cartoni animati \"Kim Possible\", nell'episodio 10 della terza stagione.\nCompare in altri video musicali, tra i quali: \"I Call it Love\" di Lionel Richie e in \"Many Men\" di 50 Cent.\nNel 2009 \u00e8 co-protagonista del video \"It Kills Me\" della cantante canadese Melanie Fiona, con la quale ha intrapreso dal dicembre del 2008 a febbraio 2012 una relazione.\n\u00c8 apparso anche nel video \"Yes We Can\" di Will.i.am, ha sostenuto la campagna per le elezioni del presidente Barack Obama attivamente, soprattutto attraverso conferenze e incontri con gli studenti di scuole di ogni grado, assieme ad altri attori di orientamento politico democratico.\nRodr\u00edguez \u00e8 apparso sulla copertina di \"H mag\" fotografato da Joey Shaw.\nNel 2016 entra a far parte del cast regolare della dodicesima stagione di \"Criminal Minds\", interpretando il ruolo dell'agente speciale Luke Alvez che far\u00e0 il suo esordio nella BAU a partire dal primo episodio della stagione.\nDoppiatori italiani.\nDa doppiatore \u00e8 sostituito da:"}
{"id": "510924", "revid": "131358", "url": "https://it.wikipedia.org/wiki?curid=510924", "title": "Lev Jascin", "text": ""}
{"id": "510928", "revid": "109046263", "url": "https://it.wikipedia.org/wiki?curid=510928", "title": "Perignano", "text": "Perignano \u00e8 una frazione del comune italiano sparso di Casciana Terme Lari, nella provincia di Pisa, in Toscana.\nStoria.\nLocalit\u00e0 di origini romane (\"Perenius\"). Durante il medioevo Perignano era comune indipendente, composto principalmente da due animate borgate: \"S. Andrea\" e \"S. Lucia\".\nI Pisani, che ebbero il controllo del territorio per periodi pi\u00f9 lunghi, curarono la costruzione e la manutenzione di una fitta rete di canali che garant\u00ec all'economia medievale perignanese un certo sviluppo. Nel 1370 i pisani vi costruirono fortificazioni contro Firenze, distrutte da quest'ultima nel 1389. Con la dominazione fiorentina il territorio di Perignano inizi\u00f2 ad essere abbandonato e l'agricoltura dovette lasciare il passo alla pastorizia.\nNel XV secolo la popolazione perignanese dovette lasciare il territorio per trasferirsi soprattutto nella zona collinare, pi\u00f9 sicura, di Lari, dove il comune continu\u00f2 a riunirsi regolarmente. Nel XVIII secolo, con l'arrivo da Vienna degli Asburgo-Lorena e di nuove famiglie aristocratiche (come i Papasogli, di origine greca), l'economia si riprese.\nIl grande evento che segn\u00f2 la storia di Perignano fu la costruzione, nel XIX secolo, della strada Firenze-Livorno, voluta dai regnanti lorenesi. Fu cos\u00ec iniziata la costruzione dell'attuale centro abitato, posto pi\u00f9 a sud rispetto al vecchio abitato principale di \"Santa Lucia\".\nSociet\u00e0.\nTradizioni e folclore.\nA settembre vi si svolge il palio delle contrade nel corso del quale le sei contrade del paese (\"Casaccia\", \"Castello\", \"Quattro Strade\", \"Spinelli\", \"Tre Vie\" e \"Viale\") si sfidano nel gioco della bilancia. Tale manifestazione nacque nel 1985 in occasione del centenario della costruzione della chiesa di Santa Lucia. \u00c8 organizzata dall'Associazione perignanese per le attivit\u00e0 culturali e folkloristiche.\nGeografia antropica.\nLa frazione \u00e8 suddivisa tradizionalmente in sei rioni, comprendenti oltre al paese di Perignano anche i tre adiacenti centri abitati di Casine di Perignano, Quattro Strade e Spinelli:\nEconomia.\nPerignano \u00e8 nota a livello nazionale per i mobilifici e gli show-room d'arredamento, tanto da meritarsi l'appellativo di \"citt\u00e0 dell'arredamento\", industria florida anche nella vicina Ponsacco. I negozi di arredamento sono tutti concentrati nella strada principale e offrono complessivamente oltre 100.000 m2 di spazio espositivo.\nSport.\nLa principale squadra di calcio della citt\u00e0 \u00e8 il FRATRES PERIGNANO 2019 che milita nel campionato di Eccellenza Toscana Gir. A]."}
{"id": "510929", "revid": "599013", "url": "https://it.wikipedia.org/wiki?curid=510929", "title": "Bartosz Bosacki", "text": "Carriera.\nNazionale.\nHa esordito in nazionale il 10 febbraio 2002 in Polonia-Isole F\u00e6r \u00d8er 2-1. Convocato per i Mondiali di Germania 2006, ha segnato una doppietta nella vittoria per 2-1 contro la Costa Rica. Sono stati quelli i primi gol in nazionale di Boscaki e gli unici due gol nel torneo della Polonia, eliminata al primo turno come la Costa Rica gi\u00e0 prima di quel match."}
{"id": "510930", "revid": "122897666", "url": "https://it.wikipedia.org/wiki?curid=510930", "title": "Partito Alleanza Democratica", "text": "Il Partito Alleanza Democratica (\"Partia Aleanca Demokratike\", AD) \u00e8 un partito politico albanese di orientamento liberale e centrista fondato nel 1992.\nStoria.\nIl partito si afferm\u00f2 su iniziativa di Neritan Ceka, fuoriuscito dal Partito Democratico d'Albania (PDSH) in polemica con la gestione verticista del partito e del governo da parte di Sali Berisha, eletto Presidente della Repubblica nel 1992.\nAlle elezioni politiche del 1997, l'AD ottenne il 2,8% dei voti, superando cos\u00ec di poco lo sbarramento del 2,5% al proporzionale, ed elesse 2 deputati. Entr\u00f2, cos\u00ec, a far parte del governo di Fatos Nano, del PSSH, anche se i socialisti potevano contare gi\u00e0 su 101 seggi su 140.\nAlle elezioni parlamentari del 2001, il partito perse voti, conquistando il 2,5% dei consensi, ma passando da 2 a 3 deputati, confermando, cos\u00ec, la sua presenza nel governo, insieme al PSSH e al PAA. Alle politiche del 2005, l'AD increment\u00f2 i voti, salendo al 4,8%, ma conferm\u00f2 i 3 seggi del Parlamento uscente. Il sistema elettorale albanese era stato, infatti, nel frattempo modificato. I 100 seggi fino a quel momento eletti con il maggioritario a doppio turno, vennero eletti con il maggioritario a turno unico, i 40 eletti con il proporzionale vennero eletti con scrutinio di lista e non conteggiando i voti che i partiti avevano conseguito nel maggioritario al primo turno. In questo modo i due partiti maggiori (PDS e PSSH) elessero tutti i propri seggi nel maggioritario, mentre i partiti minori ottennero molti dei consensi che al maggioritario erano andati a socialisti e democratico-conservatori. \nAlle politiche del 2009 si ritorn\u00f2 ad un sistema elettorale pi\u00f9 maggioritario, l'AD ottenne appena lo 0,3% e non elesse alcun deputato. Alle elezioni politiche del 2013 AD si \u00e8 presentata all'interno della coalizione di centro destra, \"Alleanza per l'Impiego, il Benessere e l'Integrazione\", guidata dal PD, senza per\u00f2 eleggere deputati."}
{"id": "510931", "revid": "26601", "url": "https://it.wikipedia.org/wiki?curid=510931", "title": "Calcio di Rigore", "text": ""}
{"id": "510933", "revid": "767487", "url": "https://it.wikipedia.org/wiki?curid=510933", "title": "Tito Puente", "text": "Fu compositore, arrangiatore, e percussionista di mambo e latin jazz.\nBiografia.\nFiglio di immigrati portoricani, noto anche come \"Re del Mambo\" o \"Re dei timbales\", Tito Puente realizz\u00f2 pi\u00f9 di 100 album e scrisse pi\u00f9 di 400 composizioni nel corso di una carriera durata 50 anni. Tra queste si annovera la canzone \"Oye como va\", del 1963, di cui Carlos Santana incise nel 1970 una \"cover\" che riscosse uno strepitoso successo mondiale.\nHa partecipato come arrangiatore, compositore ed attore a molti film (tra i quali 'The Mambo Kings') e a molti spettacoli televisivi, tra i quali 'I Simpsons'. La sua carriera cominci\u00f2 con la banda di Jose Curbelo nel dicembre del 1939.\nNel dicembre del 1942 entra a far parte dell'Orchestra Machito e percussionista per i Jack Cole dancers. Nel 1979 vinse il 1\u00b0 Grammy Award per l'album Homenaje a Beny. Altri premi: 1983 On Broadway, 1985 Mambo Diabro, 1985 Gosa Mi Timbal, 2000 Mambo Birdland. Ha inoltre ricevuto la medaglia Smithsoniana del bicentenario.\nNel 1997 fu omaggiato dal presidente statunitense Bill Clinton. Mor\u00ec a New York il 31 maggio del 2000, a seguito dei postumi di un attacco di cuore sofferto dopo uno spettacolo a Porto Rico, e per cui si era sottoposto ad un'operazione cardiochirurgica.\nCarriera.\nTito Puente Sr. serv\u00ec nella Marina statunitense per tre anni durante la seconda guerra mondiale dopo l'arruolamento nel 1942. Fu congedato con un Elogio Presidenziale per aver combattuto nove battaglie. La \"GI Bill\" gli permise di studiare alla Juilliard School of Music, dove complet\u00f2 la sua formazione musicale teorica nella direzione, orchestrazione e teoria. Nel 1969 ricevette le chiavi della citt\u00e0 di New York dall'allora sindaco John Lindsay.\nDurante gli anni cinquanta, Puente si trov\u00f2 all'apice della sua carriera e aiut\u00f2 la diffusione su vasta scala dei sound afro-cubani e caraibici, come il mambo, il son e il cha cha cha (ottenne un successo tale con i ritmi afro-cubani che spesso le persone sbagliano credendolo cubano). L'album \"Dance Mania\" \u00e8 probabilmente il suo lavoro pi\u00f9 famoso e fu pubblicato nel 1958.\nSuccessivamente si spost\u00f2 verso ritmi diversi che comprendevano la musica pop e la bossa nova, creando una fusione con i generi afro-cubani e il latin jazz. Il risultato \u00e8 noto come salsa. Nel 1979 Puente vinse il primo di cinque Grammy Awards per gli album \"A Tribute to Benny Mor\u00e9\", \"On Broadway\", \"Mambo Diablo\", e \"Goza Mi Timbal\". Nel 1990, Puente ricevetta la \"James Smithson Bicentennial Medal\". Ricevette anche un Grammy durante il primo Latin Grammy Award, vincendo nella categoria Best Traditional Tropical Album per \"Mambo Birdland\". Nei primi mesi del 2000, partecip\u00f2 al film musicale Calle 54, indossando un vestito bianco con il suo gruppo. Dopo un attacco di cuore a seguito di un concerto a Puerto Rico, il 31 maggio 2000 sub\u00ec un'operazione al cuore dalla quale non si riprese. Mor\u00ec nella notte seguente. Vinse un Grammy postumo nel 2003.\nSi sente spesso il nome di Tito Puente in un film per la televisione dal titolo \"La Epoca,\", il film parla dell'era \"Palladium\", della musica e del ritmo afro-cubano, di mambo, di salsa sia come musica che come ballo e di altro ancora.\nNote.\nJosephine Powell \"Tito Puente: When The Drums Are Dreaming www.josephinepowell.com"}
{"id": "510934", "revid": "1305772", "url": "https://it.wikipedia.org/wiki?curid=510934", "title": "Dak'Art 1998", "text": "Dak'Art 1998 \u00e8 la terza edizione della Biennale di Dakar, consacrata all'arte contemporanea africana e organizzata a Dakar in Senegal nel 1998. La Biennale di Dakar del 1998 \u00e8 caratterizzata da un allargamento geografico nella selezione degli artisti invitati che includono anche gli artisti della diaspora, e per la presenza di opere fotografiche. Per la prima volta viene organizzato il MAPA, un'esposizione vendita di arte contemporanea africana e viene utilizzata la sede della Casa della Cultura Douta Seck per alcune mostre e per i dibattiti.\nStoria.\nLa terza edizione della Biennale \u00e8 anticipata di un mese rispetto alla data prevista (25-30 maggio) a causa delle elezioni legislative (24 maggio 1998) e si svolse dal 24 al 30 aprile 1998. L'annuncio \u00e8 dato dal Ministro della Cultura Abdoulaye Elimane Kane il 31 dicembre 1997, poche settimane dopo la fine della selezione degli artisti da parte del Comitato Internazionale di Selezione e di Giuria (8-12 dicembre 1997). Il giorno prima dell'apertura di Dak'Art 1998 si svolge il laboratorio per la stampa nazionale ed internazionale presso la delegazione della Commissione Europea a Dakar, durante il quale sono presentati i finanziamenti europei destinati alla cultura in Africa e si discute il tema \"L'Arte in Senegal: nuova generazione\". Il dibattito organizzato dalla delegazione di Dakar della Commissione Europea ha il titolo \"Arts plastiques au S\u00e9n\u00e9gal: nouvelle g\u00e9n\u00e9ration\". Al laboratorio parteciparono, tra gli altri, R\u00e9mi Sagna (segretario generale della Biennale), Gilles Desesquelles (consigliere della Commissione Europea), Babacar Ndiaye (coordinatore del programma di sostegno alle iniziative culturali PSIC-S\u00e9n\u00e9gal), Yacouba Konat\u00e9 (critico d'arte, curatore e coordinatore del programma di sostegno alle iniziative culturali PSIC-C\u00f4te d'Ivoire) ed Elsa Despiney (storica dell'arte). \nOrganizzazione.\nComitato internazionale di selezione e di giuria.\nL'edizione del 1998 mantiene la struttura del Comitato Internazionale di Selezione e di Giuria dell'edizione del 1996, aggiungendo alcuni nuovi responsabili. Continuano ad esserci un rappresentante di rivista d'arte (la canadese Chantal Ponbriand), un gallerista africano (la sudafricana Linda Givon), un collezionista africano (Edem Kodjo del Togo) ed un artista africano (il senegalese Ousmane Sow). Sono aggiunti: un gallerista europeo (il belga Lucien Billinelli), un conservatore di museo (Dani\u00e8le Giraudy dalla Francia) ed un designer (la belga Diana Porfirio). Vi sono ancora cinque curatori incaricati di selezionare i cinque artisti per le Esposizioni Individuali (due curatori americani, un curatore europeo e due curatori africani): Mary Jane Jacob (USA), Dominique Fontaine (Canada), Alfons Hug (Germania), Yacouba Konat\u00e9 (Costa d'Avorio) e Ali Louati (Tunisia).\nBudget.\nDak'Art 1998 ha un budget di 417.650.796 franchi CFA [630.134,80 euro], con un contributo nazionale di 95.758.000 franchi CFA [144.475,84 euro, circa il 23% del budget complessivo] ed un contributo europeo di 250.000.000 franchi CFA [377.190,00 euro, circa il 60% del budget complessivo]: secondo il documento redatto da Ousmane Sow Huchard; secondo un'intervista a R\u00e9mi Sagna il budget totale della Biennale fu di 439.000.000 franchi CFA [662.345,64 euro].\nProgramma.\nProgramma ufficiale.\nInaugurazione.\nLa Biennale \u00e8 inaugurata dal presidente Abdou Diouf durante la cerimonia ufficiale d'apertura al Teatro Nazionale Daniel Sorano. Il presidente del Comitato Scientifico Ousmane Sow Huchard recita \u2013 come nell'edizione precedente \u2013 un discorso di presentazione della Biennale, all'interno del quale mette in luce gli obiettivi principali dell'evento: rinforzare le strutture e i mezzi di formazione artistica, sostenere la creativit\u00e0 e l'industria culturale, sviluppare la stampa specializzata e il dibattito critico, promuovere il mecenatismo d'arte e incoraggiare misure volte alla circolazione dei beni artistici in Africa.\nEsposizione internazionale.\nL'Esposizione Internazionale \u00e8 allestita nuovamente al Museo dell'IFAN ed il Comitato Internazionale di Selezione e di Giuria seleziona 36 artisti, provenienti da 13 paesi. Per la prima volta partecipano artisti provenienti dal Sudafrica, dalla Tunisia e dall'Angola. In realt\u00e0, per problemi di spedizione, l'opera dell'artista dell'Angola Fernando Alvim non arriva mai alla Biennale di Dakar, ma \u00e8 comunque inserita in catalogo. Secondo G\u00e9rard Xuriguera la Biennale del 1998 presenta essenzialmente opere pittoriche e il numero delle artiste donne \u00e8 estremamente esiguo. Il senegalese Viy\u00e9 Diba vince il Gran Premio L\u00e9opold S\u00e9dar Senghor, mentre il Premio Rivelazione del Ministro della Cultura \u00e8 assegnato all'artista Godfried Donkor. Tra gli artisti presenti nell'Esposizione Internazionale di Dak'Art 1998 si possono ricordare Jane Alexander, Mthethwa Zwelethu, Cyprien Tokoudagba, Dominique Zinkpe, Goddy Leye (Kadjo Godfried), Barth\u00e9l\u00e9my Toguo, Body Iseh Kingelez, Cheri Samba Wa Mbimba, Ananias L\u00e9ki Dago, Bab\u00e9hi Rach\u00e8le Crasso, Tamsir Dia, Godfried Donkor, Olad\u00e9l\u00e9 Ajiboy\u00e9 Bamgboy\u00e9 e Fatma Charfi; tra gli artisti senegalesi si possono ricordare El Hadji Mansour Ciss, Viy\u00e9 Diba e Ousmane Ndiaye Dago. L'allestimento della Biennale migliora rispetto all'edizione precedente, ma ancora una volta l'allestimento \u00e8 giudicato insoddisfacente.\nI Saloni del Design e della Creativit\u00e0 Tessile.\nIl Salone del Design e della Creativit\u00e0 Tessile (non pi\u00f9 separato come in Dak'Art 96, tranne che sul catalogo) \u00e8 collocato all'Espace Vema, insieme ai risultati di due laboratori di design organizzati in Senegal nel 1995 e nel 1998 dal Goethe Institut di Dakar e dall'Espace Vema, con la partecipazione di 12 artisti senegalesi (nel 1995 sul tema \"Design e materiali di recupero\" e nel 1998 sul tema \"Il Banco\"). \nIl Salone del Design e della Creativit\u00e0 Tessile \u00e8 curato da Diana Porfirio (membro del Comitato Internazionale di Selezione e di Giuria) ed \u00e8 organizzato in cooperazione tra la Biennale, Afrique en Cr\u00e9ations, l'Espace Vema e l'ADA, l'Associazione dei Designer Africani fondata durante e poco dopo la Biennale del 1996. Il Salone del Design e della Creativit\u00e0 Tessile accoglie 12 designer, 7 stilisti senegalesi e 12 artisti che hanno partecipato a due laboratori a Dakar nel 1995 e nel 1998. Tra i designer selezionati ci sono Yamo, Kossi Assou, Sylvia Andrianaivo, Cheikh Diallo, Oumou Sy, A\u00efssa Dione e tre designer del Madagascar che hanno partecipato al progetto ADEVA e che sono stati selezionati da Afrique en Cr\u00e9ations. Afrique en Cr\u00e9ations sceglie tre artisti malgasci che hanno partecipato al progetto ADEVA in Madagascar. Secondo l'articolo di Alexis Florence (responsabile di Afrique en Cr\u00e9ations) Afrique en Cr\u00e9ations ha un ruolo nella selezione di 5 artisti del Burkina Faso, nella selezione di Cheick Diallo del Mali e di Kossi Assou dal Togo.\nIl premio della Creativit\u00e0 \u00e8 assegnato a Issa Diabat\u00e9 della Costa d'Avorio e a Claire Kane del Senegal.\nEsposizioni individuali.\nLe Esposizioni Individuali sono organizzate alla Galleria nazionale e la selezione \u00e8 allargata, includendo gli artisti della diaspora, provenienti cio\u00e8 dalle comunit\u00e0 nere americane e dai Caraibi: sono invitati cinque artisti, dal Sudafrica, dall'Angola, dalla Tunisia, dagli USA e da Cuba. Le Esposizioni Individuali presentano le opere di Willie Bester (Sudafrica), Antonio Ol\u00e9 (Angola), Ahmed Hajeri (Tunisia/Francia), Carrie Mae Weems (USA) e Kcho (Cuba). Kcho organizza una performance sull'Isola di Gor\u00e9e il 27 aprile 1998, durante la quale l'artista fa navigare sul mare cinque canoe in fiamme.\nMAPA - March\u00e9 des Arts Plastiques Africaines.\nIl MAPA (non incluso nel catalogo della Biennale) \u00e8 organizzato con circa 50 stand e 23 espositori provenienti da 10 paesi. Il MAPA riceve 170 candidature, ma gli espositori accolti sono 71. Gli ivoriani sono i pi\u00f9 numerosi, con 4 stand. Il caso pi\u00f9 felice registrato dal MAPA \u00e8 la vendita in pochi giorni di tutte le opere del senegalese Modou Dieng. In realt\u00e0 per\u00f2 le opere vendute in totale sono soltanto 72 e il successo maggiore del MAPA \u00e8 la creazione di contatti da parte degli espositori: il March\u00e9 des Arts Plastiques Africaines si rivela un buon luogo d'incontro. Gli espositori ivoriani che presentano le loro opere all'interno del MAPA sono Aboubacar Fanny (con le opere di Jacobleu e di Monique Aggrey), Ebelle G\u00e9rard Marcel (con le sue opere e quelle di N'Guessan D\u00e9sir\u00e9 Koffi), Ayeva M\u00e9dj\u00e9va (con le sue opere) e l'artista francese residente in Costa d'Avorio C\u00e9cile Dreyss\u00e9 (con le sue opere).\nAltre esposizioni e iniziative.\nAl Centro Culturale Blaise Senghor \u00e8 organizzato il Salone Nazionale dell'Educazione Artistica (il Premio Giovane Talento \u00e8 assegnato alla scuola CEM di Pikine-Est) e i laboratori di iniziazione e di espressione artistica per i bambini. \nAl Villaggio della Biennale \u00e8 esposta ancora una volta la mostra d'artigianato d'arte.\nLa Casa della Cultura Douta Seck \u00e8 il nuovo spazio utilizzato dalla Biennale, per ospitare i dibattiti, il MAPA (March\u00e9 des Arts Plastiques Africains), l'Esposizione di Pubblicazioni d'Arte e la Proiezione di film sull'arte africana.\nLa lettura di poesie - sempre organizzata alla Casa della Cultura Douta Seck - si svolge il 28 aprile 1998 con un omaggio a Jean-F. Bri\u00e8re e le testimonianze di Lucien e Jacqueline Scott Lemaine e del poeta Amadou Lamine Sall.\n\u00c8 organizzato un programma di animazione musicale e teatrale (in sedi varie) e la visita libera a siti turistici e agli atelier degli artisti senegalesi. \nDibattiti.\nI dibattiti si svolgono tra il 25 e il 28 aprile 1998 e hanno il titolo \"Il Mercato dell'arte africana\", con particolare attenzione alla gestione e al management. Tra gli interventi \u2013 come riportano gli atti \u2013 vi \u00e8 la presentazione di Simon Njami dell'artista Paul Ahyi, la presentazione degli artisti invitati per le Esposizioni Individuali e degli interventi moderati da Florence Alexis di Afrique en Cr\u00e9ations sull'arte tessile africana (di A\u00efssa Dionne e Diana Porfirio) e sul design africano (di Beno\u00eet de Chassy, di Cheikh Diallo e di Nadine Paris). Sul management artistico parlano invece Anne-Judhith van Loock della Galleria Alpanos in Marocco, Philippe Boulakia dell'omonima galleria di Parigi, Skoto Aghowa dell'omonima galleria di New York e la gallerista senegalese Jo\u00eblle Busy Fall.\nProgramma parallelo (off).\nTra gli eventi paralleli della Biennale di Dakar del 1998 sono organizzate esposizioni personali, collettive e progetti d'arte.\nTra le esposizioni personali si possono ricordare quelle di Viy\u00e9 Diba (alla Galerie Arte), di Amadou Sow (alla Galerie L\u00e9zard), di Martial Guillot (Almadies), Serigne Mbaye Camara (nel negozio di A\u00efssa Dione) e di Babacar Sedikh Traore (nel suo studio). Il film di Moussa Tour\u00e9 \u00e8 presentato al Teatro Daniel Sorano, mentre la mostra del fotografo senegalese Tour\u00e9 Mand\u00e9mory, prevista nella citt\u00e0 di Rufisque, \u00e8 cancellata. Il Centro Culturale Francese organizza una mostra di Suweer, ovvero di pittura su vetro, a cura di Serigne Ndiaye. La Galerie Yassine presenta invece l'\u00c9cole de Dakar, attraverso le opere di Ibou Diouf, Ousmane Faye, Modou Niang, Oumar Katta Diallo, Maodo Niang, Amadou Seck, Diatta Seck, Ch\u00e9rif Thiam, Mor Faye (due opere da una collezione privata) e Issa Makhone Diop (scultore). Alla stessa mostra sono invitati anche degli artisti stranieri, tra i quali Jo\u00eblle Gonnot (Francia), Aku\u00e9 Adobo\u00e9, Folikou\u00e9 Agasson (Togo) e Tony Okuj\u00e9ni (Nigeria). \nIl Salon de la Jeune Cr\u00e9ation ivoirienne (Salone della Giovane Creazione Ivoriana) a cura di Yacouba Konat\u00e9 \u00e8 allestito nello Spazio Citro\u00ebn (28 aprile-10 maggio 1998, l'inizio \u00e8 posticipato di due giorni) ed \u00e8 finanziato dalla Commissione Europea attraverso il programma di sostegno alle iniziative culturali PSIC-C\u00f4te d'Ivoire con un contributo di 8.000.000 franchi CFA [12.070,07 euro]. L'esposizione presenta un omaggio a Fr\u00e9d\u00e9ric Bruly Bouabr\u00e9 (artista anziano, scoperto solo nel 1989 e non presente di persona a Dakar) e le opere di Tamsir Dia, Ludovic Fadoiro e Youssouf Bath, Jonas Anoma, Djo-Bi, Ti\u00e9bena Dagnogo, C\u00e9sar Dogbo, Muriel (o Murielle) Diallo, Mohamed Diabat\u00e9, Jacobleu, Issa Kouyat\u00e9, Etien (o Etienne) Lydie, Tamsir Dia, Youssouf Bath. All'inaugurazione della mostra sono presenti Gabrielle Von Brochowsky (rappresentante della Commissione Europea di Abidjan) e l'ambasciatore della Costa d'Avorio Alassane Salif N'Diaye.\nTra le altre collettive organizzate durante la Biennale del 1998 c'\u00e8 la mostra al Goethe Institut (con opere di Soly Ciss\u00e9, Camara Gu\u00e8ye, Modou e Jean Marie Bruce), una di artisti provenienti dal Burkina Faso (vicino all'Espace Vema), una organizzata da Cheik Niass nello Studio Joal (un hangar fuori Dakar), una nella Villa Aman (con opere di Mohamed Coulibaly, Boubacar Diagne, Cheick Diouf, Abdoulaye Mane e Martin Nostron) e una al Museo dell'IFAN, curata da Mari\u00e8me Samb-Meslin della Galerie MAM di Douala in Camerun (con gli artisti Jo\u00eblle M'pah Dooh e Claudie Epeti-Poinsard e con alcune opere di Salifou Lindou, Goddy Leye, Joseph-Francis Sum\u00e9gn\u00e9 e del togolese Paul Ahyi; assente invece Pascal Kenfack). L'esposizione Po\u00e8mes \u00e0 l'Infect, curata da Jean Michel Bruy\u00e8re, presenta le fotografie di 13 bambini di strada. Il 28 aprile 1998 \u00e8 organizzato un pomeriggio per i bambini, durante il quale \u2013 nelle strade vicino all'imbarcadero di Gor\u00e9e \u2013 ragazzini delle scuole e del quartiere dipingono e disegnano davanti agli occhi del Ministro della Cultura e del Sindaco di Dakar. Il 27 aprile vengono allestiti sull'Isola di Gor\u00e9e gli spettacoli \"Sons et Lumi\u00e8re\" e \"Le chant de l'exile\" per commemorare l'anniversario dei 150 anni dall'abolizione della schiavit\u00f9. La Settimana della Moda \u00e8 organizzata da Oumou Sy nei locali di Metissacana con la partecipazione, tra gli altri, degli stilisti Katoucha, Alphadi, Claire Kane, Alpha Sidib\u00e9, Agn\u00e9s Hekpazo e Jo\u00ebl Andrianomearisoa. Anche il designer senegalese Fagueye presenta le sue opere.\nDocumentazione e caratteristiche.\nIl catalogo presenta l'Esposizione Individuale, il Salone del Design Africano e della Creativit\u00e0 Tessile, il Salone di Educazione Artistica e le Esposizioni Individuali; gli artisti \u2013 ordinati in base al paese di provenienza \u2013 sono elencati con l'immagine di una o pi\u00f9 opere, ed una breve biografia. Nel catalogo sono pubblicati l'introduzione alla Biennale del Ministro della Cultura del Senegal Abdoulaye Elimane Kane e del Sindaco di Dakar Abdou Diouf, e dei saggi critici di Achille Bonito Oliva e dei curatori delle Esposizioni Individuali (Yacouba Konat\u00e9, Mary Jane Jacob, Alfons Hug, Ali Louati e Dominique Fontaine).\nLa pubblicazione quotidiana \"Journal de la Biennale\" era stata prevista, ma non viene realizzata. \nFormulari ricevuti.\nPer quanto riguarda i formulari di candidatura ricevuti dalla Biennale per l'edizione del 1998, le cifre differiscono notevolmente. Secondo il documento redatto da Ousmane Sow Huchard (Seminaire international d'evaluation de Dak'Art 98, Dakar, 05-06/01/1999) i formulari ricevuti sono 302 (di cui 15 per il design, 8 per l'arte tessile e 7 per la fotografia), secondo un documento redatto dall'Ufficio Stampa della Biennale del 2002 i formulari sono 254 (il documento indica anche il numero di formulari per ogni paese), mentre negli articoli pubblicati in occasione della Biennale, il numero dei formulari oscilla tra 290 e 301. Secondo Alassene Cisse, il Comitato Internazionale di Selezione e di Giuria sceglie durante la prima selezione 93 opere, che poi ridotte a 29 nella selezione definitiva.\nRecensioni e studi sulla Biennale di Dakar del 1998.\nPrima dell'apertura della Biennale, Achille Bonito Oliva (presidente di Dak'Art 1998) scrive un articolo per la rivista italiana \"L'Espresso\" sulle Biennali dell'Africa ed in particolare su quella di Dakar. La sua attenzione si concentra sulle opere che utilizzano materiali di recupero e dichiara che Dak'Art \u201cchiude il cerchio con le Avanguardie occidentali e ribalta la discarica di veleni [i veleni della colonizzazione] nella visibilit\u00e0 di una geografia fertile e aperta al confronto con gli altri continenti e le altre culture\u201d. Lo stesso saggio di Achille Bonito Oliva, incluso nel catalogo, sottolinea come \u201criproduzione\u201d e \u201cmodello\u201d siano due termini chiave dei meccanismi dell'arte contemporanea. In un altro articolo, Jean Loup Pivin e Simon Njami di \"Revue Noire\" mettono in discussione il ruolo della Giuria Internazionale, definita autoritaria e paternalista, e suggeriscono di includere nell'Esposizione Internazionale anche il design e l'arte tessile; apprezzano invece la presenza della fotografia, nonostante sia in alcuni casi soltanto amatoriale. Orlando Britto Jinorio di \"Atlantica\" nota il miglioramento della qualit\u00e0 delle opere rispetto all'edizione precedente e sottolinea l'importanza di aprire la Biennale anche agli artisti europei e delle Americhe. Assistono a Dak'Art 1998 anche Sabine Vogel (per \"Universes-in-Universe\") e il giornalista belga Roger Pierre Turine, che l'anno successivo dirige la pubblicazione quotidiana della Biennale.\nIl Seminario Internazionale di Valutazione della Biennale si svolge a Dakar il 5 e il 6 gennaio 1999. La relazione \u2013 pi\u00f9 dettagliata rispetto all'edizione della Biennale del 1996 \u2013 \u00e8 redatta da Ousmane Sow Huchard, presidente del Comitato Scientifico1. Il Seminario sottolinea l'esigenza di prolungare la durata dell'evento, di migliorare il MAPA e di aumentare il finanziamento del governo senegalese fino ad un terzo del budget totale al fine di assicurare una legittimit\u00e0 nazionale all'evento di fronte ai diversi partner. Il resoconto di valutazione mostra anche la diversit\u00e0 di sviluppo delle arti all'interno del continente africano, per sottolineare l'impossibilit\u00e0 di allargare automaticamente la partecipazione a tutte le nazioni dell'Africa. Durante l'incontro di valutazione, anche l'assenza o la scarsit\u00e0 a Dak'Art di artisti africani internazionalmente noti suscita una discussione: questi artisti parteciperebbero pi\u00f9 facilmente alla Biennale se invitati direttamente dagli organizzatori o dai curatori."}
{"id": "510937", "revid": "44989", "url": "https://it.wikipedia.org/wiki?curid=510937", "title": "Dak'Art 2000", "text": "Dak'Art 2000 \u00e8 la quarta edizione della Biennale di Dakar consacrata all'arte contemporanea africana. A differenza delle precedenti edizioni, nel 2000 la Biennale di Dakar dura un mese, trasformandosi quindi in un evento destinato non soltanto agli specialisti del mondo dell'arte, ma anche ad un pubblico pi\u00f9 ampio. Le esposizioni ufficiali e gli eventi paralleli aumentano in modo significativo e la Biennale riceve una maggiore copertura da parte dalla stampa internazionale. L'Esposizione Internazionale mostra meno opere ed una maggiore attenzione verso la selezione, proiettando video, incoraggiando le installazioni e presentando molta fotografia.\nStoria.\nLa quarta edizione della Biennale ha luogo dal 5 maggio al 5 giugno 2000, mentre dal 5 al 12 maggio sono organizzate le inaugurazioni e gli eventi creati specificatamente per i professionisti del mondo dell'arte. Le riunioni del Comitato Scientifico si svolgono a maggio del 1999; la delibera e il rapporto collettivo sono notificati 12 agosto dello stesso anno. Il Comitato Internazionale di Selezione e Giuria si riunisce poi in dicembre per selezionare i dossier. Il logo della Biennale \u00e8 leggermente modificato.\nOrganizzazione.\nComitato internazionale di selezione e di giuria.\nL'edizione del 2000 aggiunge un sesto curatore tra gli incaricati di selezionare gli artisti per le Esposizioni Individuali ed elimina il responsabile della rivista d'arte. I membri sono quindi ancora composti da un gallerista africano (la camerunese Mari\u00e8me Samb Malong), un gallerista europeo (la tedesca Dany Keller), un conservatore di museo (la sudafricana Marylin Martin), un designer (il franco statunitense Hilton Mc Connico), un collezionista africano (il senegalese Amadou Yassine Thiam) e un artista africano (il nigeriano El Anatsui). I curatori incaricati dell'organizzazione delle Esposizioni Individuali non sono pi\u00f9 selezionati in base al loro paese d'origine, ma sono scelti sei curatori internazionali specializzati in altrettante aree geografiche: per l'Africa Orientale e l'Oceano Indiano \u00e8 incaricato Peter Pierre-Louis (Seychelles), per l'Africa Centrale Simon Njami (Camerun Francia), per l'Africa Occidentale Ablade Glover (Ghana), per l'Africa Australe Hans Bogatzke (Germania), per l'Africa Settentrionale Malika Dorbani (Marocco) e per gli artisti africani della diaspora Orlando Britto Jinorio (Spagna).\nBudget.\nLa Biennale del 2000 ha un budget tra 400.000.000 e 450.000.000 franchi CFA [tra 603.506 e 678.942 euro], con un finanziamento di circa 250.000.000 franchi CFA [377.190 euro, circa il 63% o il 56% del budget totale] proveniente dalla Commissione Europea.\nProgramma.\nProgramma ufficiale.\nInaugurazione.\nLa Biennale del 2000 \u00e8 inaugurata per la prima volta da Abdoulaye Wade, il nuovo Presidente del Senegal insieme a Mamadou Diop Decroix, Ministro della Cultura e della Comunicazione. L'organizzazione di Dak'Art 2000 era stata comunque gestita, negli anni precedenti, dal Segretariato Generale e dai Comitati d'Organizzazione nominati dal Presidente Abdou Diouf. Durante l'apertura ufficiale sono assegnati i premi agli artisti dell'Esposizione Internazionale ed un diploma d'onore alla rivista \"Revue Noire\"; il presidente Wade nel suo discorso promise la nuova \"Maison des Arts\" (molto desiderata dagli artisti dopo la chiusura del Museo Dynamique) e presenta il progetto di riforme giuridiche e fiscali per lo sviluppo dell'industria culturale. Dopo l'inaugurazione segue la visita dell'Esposizione Internazionale, ospitata nel Museo dell\u2019IFAN.\nEsposizione internazionale.\nL'Esposizione Internazionale della Biennale del 2000 presenta meno artisti rispetto alle edizioni precedenti, ma pi\u00f9 donne e giovani. Le opere pittoriche e le sculture sono presenti in numero ridotto rispetto alle precedenti edizioni e aumentarono le fotografie, le installazioni e i video. Le opere premiate nell'Esposizione Internazionale sono le installazioni della tunisina Fatma Charfi (Gran Premio L\u00e9opold S\u00e9dar Senghor) e della sudafricana Berni Searle (Premio Rivelazione). Il senegalese Le sculture di Manady Seydi vincono il Premio dell'Agenzia Intergovernamentale della Francofonia, mentre quelle di Jems Robert Koko Bi (Costa d'Avorio) il Premio Giovane Talento dell'UEMOA; Samuel Fosso (Repubblica Centrafricana) vince il Premio della Fotografia con i suoi autoritratti.\nL'allestimento delle mostre \u2013 per quanto ancora una volta migliorato rispetto alle edizioni precedenti \u2013 \u00e8 comunque estremamente tradizionale. In particolare l'Esposizione Internazionale mostra ancora una volta opere appese alle pareti e sculture ed installazioni nel centro delle stanze; il miglioramento consiste nella creazione di piccoli muri divisori per permettere un miglior allestimento dell'opera di Andries Botha, di Goddy Leye e di Barth\u00e9l\u00e9my Toguo. Durante la Conferenza Stampa con la Giuria, David Elliott \u2013 presidente del Comitato Internazionale di Selezione e di Giuria \u2013 sottolinea l'esigenza di creare dei tecnici specializzati nell'allestimento e nell'imballaggio delle opere, visto che i membri del Comitato stesso hanno dovuto aiutare gli artisti, proprio per la mancanza di personale competente.\nDopo la prima settimana di inaugurazioni, le fotografie di Essien Mfon (che ritraggono il corpo nudo di una donna con un seno mutilato dal cancro) sono censurate e i video funzionano in modo saltuario.\nI Saloni del Design e della Creativit\u00e0 Tessile.\nIl Salone Internazionale del Design Africano e della Creativit\u00e0 Tessile (ancora una volta all'interno dello Spazio Vema, diretto dalla Signora Ciss\u00e9) \u00e8 inaugurato il 9 maggio 2000, in contemporanea con la Giornata dell'Europa; durante la celebrazione sono consegnati i premi per il design. All'interno del Salone del Design Africano e della Creativit\u00e0 Tessile, Val\u00e9rie Oka (Costa d'Avorio) vince il premio dell'Unione Europea e Ola dele Kuku (Nigeria) riceve una menzione speciale della giuria grazie ai suoi mobili elaborati, tanto pi\u00f9 maestosi tra le piccole sedie degli altri design. Ola dele Kuku non viene premiato perch\u00e9 \u2013 secondo il progetto del Comitato Scientifico \u2013 l'opera esposta deve restare alla Biennale, ma il valore delle opere presentate dal designer nigeriano \u00e8 superiore al valore del premio. Bounama Sall Ndiaye (Senegal) e Zoarinivo Razakaratrivo (Madagascar) vincono alla pari il Premio dell'Unione Economica e Monetaria dell'Africa Occidentale.\nDurante la conferenza stampa dei designer emerge il problema di creare per Dak'Art una giuria di esperti capaci di selezionare e valutare il design con competenze specifiche e sono esposte le difficolt\u00e0 legate al numero delle opere presentate per ogni artista, all'allestimento del Salone, alla protezione dei diritti d'autore e alla necessit\u00e0 di coinvolgere le industrie (soltanto l'industria francese VAI \u2013 Valorisation de l'Am\u00e9nagement Int\u00e9rieur \u2013 partecipa alla Biennale del 2000). Durante la stessa conferenza stampa \u00e8 anche messa in discussione l'Associazione di Designer Africani (ADA), presieduta dall'architetto senegalese Nicolas Sawalo Ciss\u00e9 e con designer come Anna Jouga (segretaria dell'associazione) e Aziz Diop. L'associazione \u00e8 creata nel 1996, durante e appena dopo la prima edizione del Salone Internazionale del Design Africano della Biennale, ma \u2013 secondo i presenti \u2013 non entra mai in funzione: non \u00e8 mai stata indetta un'assemblea generale, i soci non sono mai stati contattati n\u00e9 aggiornati sulle attivit\u00e0 ed il consiglio direttivo non \u00e8 mai stato modificato.\nEsposizioni individuali.\nLe Esposizioni Individuali presentano un numero maggiore di artisti, accogliendo anche artisti della diaspora. Le Esposizioni Individuali mostrano artisti di diverse aree del mondo: Mohammed Ounouh (Africa Settentrionale) espone dipinti e sculture; Kay Hassan (Africa Australe) installa un banchetto di occhiali trovati per le strade di Dakar, visto che la sua opera non arriva in tempo; Bili Bidjocka (Africa Centrale) crea un progetto speciale; Christine Chetty\u2019s (Africa Occidentale e Oceano Indiano) presenta le sue creazioni tessili; Kofi Setordji (Africa Occidentale) concentra la sua attenzione sulla guerra lavorando con il legno e \u2013 per aree del mondo senza limitazioni geografiche \u2013 Ana Maria Pacheco invia delle sculture e Marc Latamie trasforma l'ambiente della Casa degli Schiavi sull'Isola di Gor\u00e9e.\nLe opere sono collocate in sedi diverse: alcune presso la Galleria nazionale d'arte di Dakar, le opere di Marc Latamie alla Casa degli Schiavi dell'Isola di Gor\u00e9e sull'Isola di Gor\u00e9e, le sculture di Anna Maria Pacheco alla Casa della Cultura Douta Seck e infine l'opera concettuale di Bili Bidjocka \u00e8 un percorso attraverso la citt\u00e0 di Dakar, corredato di una piccola mappa.\nMAPA - March\u00e9 des Arts Plastiques en Afrique.\nIl MAPA (March\u00e9 des Arts Plastiques en Afrique) \u00e8 collocato negli spazi esterni della Casa della Cultura Douta Seck e accoglie circa 800 partecipanti tra artisti e professionisti del mondo dell'arte. Il MAPA \u00e8 un'esposizione vendita di opere d'arte contemporanee africane, organizzato dalla Biennale, ma senza guadagno per la Biennale stessa. Per la creazione di uno spazio adeguato, la Biennale lancia un bando di circa 18.000.000 franchi CFA [27.157,68 euro], cercando dei finanziamenti ed incaricando della realizzazione l'Ordine degli Architetti del Senegal: non sono per\u00f2 trovati i fondi. Il MAPA \u00e8 quindi allestito con notevoli problemi organizzativi: ad ogni artista \u00e8 destinato un piccolo spazio esterno (12\u00a0m\u00b2, invece dei 20\u00a0m\u00b2 previsti), con un tendone che non ripara a sufficienza dal sole e con strutture vecchie e sporche (gli stand sono stati affittati alla fiera di Dakar \u2013 il CICES \u2013 solo all'ultimo minuto). Partecipano al MAPA artisti di 8 nazionalit\u00e0 (tra gli altri parteciparono Sylvie G\u00e9rard, S\u00e9a Diallo e Jean Marie Diouf) ed ogni stand costa agli espositori 100.000 franchi CFA [150,80 euro].\nAltre esposizioni e iniziative.\nIl Salone della Giovane Creazione Senegalese (\"Salon de la Jeune Cr\u00e9ation Plastique S\u00e9n\u00e9galaise\") \u00e8 ospitato nel Centro Culturale Blaise Senghor. Tra i giovani pittori che espongono nel salone vi sono Racky Dianka (Evolution), Birame Ndiaye (Attitudes), A\u00efcha A\u00efdara (Symoliques I et II) e Samba Fall.\nIl Salone della Pittura su Vetro \u00e8 allestito al Villaggio della Biennale, insieme alle opere d'artigianato e agli stand di alcuni pittori (tra questi il congolese Nsimba Mpango, Christian Tiem del Togo). L'organizzazione \u00e8 mediocre e il salone non riceve molta affluenza di pubblico. \nAl Centro Culturale Blaise Senghor \u00e8 presentato il Salone dell'Educazione Artistica, intitolato \"L'Enfance dans l'Art\".\nAlla Casa della Cultura Douta Seck sono allestite l'Esposizione di Pubblicazioni d'Arte ed un laboratorio di iniziazione alle nuove tecnologie, con il supporto tecnico dell'organizzazione senza fine di lucro Toile M\u00e9tisse. \nPer quanto riguarda l'animazione, gli eventi musicali sono ridotti rispetto alle edizioni precedenti per sottolineare la centralit\u00e0 dell'arte visiva ed \u00e8 dato maggiore spazio ai gruppi musicali e teatrali locali. La Biennale organizza per l'inaugurazione un affresco vivente intitolato \"Symphonie plastique\" (a cura di Mamadou Diop della Scuola d\u2019Arte di Dakar, Oumar Ndao del Teatro Faro e Seyba Traor\u00e9 del Comune di Dakar). \u00c8 organizzata una serata di benvenuto offerta dal Sindaco di Dakar al Villaggio della Biennale, uno spettacolo di percussioni al Centro Culturale Blaise Senghor, uno spettacolo di musica tradizionale alla Casa della Cultura Douta Seck, un concerto di Oumar P\u00e9ne e i Super Diamono al Killy Night-club, un concerto di jazz con Souleymane Faye e il Findifer Jazz Quartet all'Aliz\u00e9 Club, una serata danzante sempre all'Aliz\u00e9 Club, uno spettacolo di teatro e balletto con i vincitori del FESNAC 1991 al Centro Culturale Balise Senghor, una serata artistica organizzata del Ministero della Cultura e della Comunicazione al Teatro Nazionale Daniel Sorano, un cocktail alla Casa della Cultura Douta Seck con l'Orchestra Nazionale e Pape Niang e i Kourel, un concerto di Baba Maal al Centro Culturale Blaise Senghor e della musica dal vivo al Villaggio della Biennale.\nDibattiti e proiezioni.\nI Dibattiti sono ospitati dalla Casa della Cultura Douta Seck con il titolo \"Art contemporain africain: courants, styles et cr\u00e9ativit\u00e9 \u00e0 l'aube du 3eme Mill\u00e9naire\" [Arte contemporanea africana: correnti, stili e creativit\u00e0 all'alba del Terzo Millennio]; all'interno dei dibattiti \u00e8 organizzata una giornata sul mercato dell'arte, con interventi di galleristi africani ed occidentali. Alla Casa della Cultura Douta Seck, al Centro Culturale Blaise Senghor e al Centro Culturale Francese di Dakar, sono presentate proiezioni di film sull'arte.\nLaboratorio di giornalismo culturale.\nIl Laboratorio di giornalismo culturale (dal 2 al 13 maggio 2000) e la pubblicazione del quotidiano della Biennale \u201cDak'Art\u201d sono gestiti alla Maison du Soudan sull'Isola di Gor\u00e9e, in collaborazione con l'Istituto Gor\u00e9e, la Coop\u00e9ration Fran\u00e7aise, la Comunit\u00e0 Francese del Belgio e l'ACCT. I giornalisti creano alla fine del seminario l'Associazione Panafricana della Stampa Culturale (APPC) per la cooperazione, il dibattito e la creazione di una rivista virtuale (l'associazione \u00e8 presieduta da Pascal Zantou del Benin ed ha il giornalista senegalese Alassane Ciss\u00e9 come Segretario Generale; fanno parte del direttivo: il redattore Okechukwu Uwaezuoke della Nigeria, il redattore Serge Alain Godong del Camerun, la segretaria Anastasie Lucie K\u00e9r\u00e9 dal Burkina Faso, Jacques Kouakou dalla Costa d'Avorio e Eddy Kab\u00e9ya Kabasubabo dalla Repubblica Democratica del Congo).\nUfficio stampa e comunicazione.\nL'ufficio stampa \u00e8 collocato nella Camera di Commercio di Dakar e le conferenze stampa facilitano il lavoro dei giornalisti. Sono organizzati degli incontri con il Comitato Internazionale di Selezione e di Giuria, con il Comitato Scientifico, con i designer del Salone, con i responsabili e gli artisti del MAPA e con i fondatori e i redattori della rivista francese \"Revue Noire\". Gli incontri previsti con gli artisti dell'Esposizione Internazionale e con il Segretariato Generale (per un bilancio della Biennale) vengono cancellati. Alla Casa della Cultura Douta Seck \u00e8 convocata un'ultima conferenza stampa di chiusura, con il Ministro della Cultura e della Comunicazione.\nProgramma parallelo.\nGli eventi paralleli propongono collettive di artisti senegalesi, qualche lavoro originale di partecipanti alle passate edizioni della Biennale ed alcune mostre tematiche.\nVicino ad una delle vie principali di Dakar, \u00e8 allestita un'esposizione in una \"Boutique d'alimentation\". Tutta la citt\u00e0 \u00e8 ritmata da queste boutique, dove si comprano due sigarette, una porzione di latte in polvere ed il commerciante si arrampica per afferrare del Nescaf\u00e9; questi negozi sembrano una vetrina verticale con le scatole ordinate fino al soffitto e con il bancone a pochi centimetri dalla porta d'ingresso. Alimentation d'art cre\u00f2 una situazione sconcertante e divertente: i prodotti di questo piccolo bazar africano non ricordarono n\u00e9 i colori, n\u00e9 le luci, n\u00e9 la ricchezza che si trova nei grandi supermercati occidentali e le opere degli artisti capeggiati da Peter Wollenweber si inserirono con poesia e lirismo tra gli scaffali. \nL'esposizione pi\u00f9 interessante \u2013 non presentata per\u00f2 nel programma degli eventi paralleli della Biennale \u2013 \u00e8 \"Les Enfants de la Nuit\", il risultato del programma di Man-Keneen-Ki, un'associazione di artisti che lavorano con i bambini di strada, incoraggiandoli all'arte per dare loro un lavoro e un mezzo per comunicare. Les Enfants de la Nuit fu allestita in un ambiente completamente nero (ricoperto di sacchi della spazzatura) e visitabile con una torcia. La sensazione di non sapere cosa aspettarsi e l'incespicare costante cre\u00f2 uno spiacevole disagio, esattamente quello che volevano ottenere gli organizzatori. La mostra espose le fotografie di Sada Tangara di diciassette anni, le opere pittoriche del quindicenne Babacar Sy e \u2013 quando l'ambiente cominci\u00f2 ad essere pi\u00f9 familiare, permettendo di abituarsi al buio \u2013 permise di scoprire nelle poesie del diciottenne Khalifa e nelle interviste a due bambini di dieci e undici anni la normalit\u00e0 di un mondo disarmante. Seduti con una torcia in mano si pot\u00e9 infatti entrare nella vita di chi vive nelle strade sporche, chi viene picchiato da bambini pi\u00f9 grandi, da grandi che non li vogliono intorno. Con una torcia si fece luce su quello che non si guarda, che non si capisce e che diventa pi\u00f9 chiaro, proprio come gli occhi che si abituano ad una stanza dove non vogliamo stare. Saliti al piano superiore un video mostr\u00f2 dei bambini che silenziosamente auguravano la buonanotte, fissando lo schermo con gli occhi tranquilli e in bocca un pezzo di stoffa imbevuto nel solvente, la droga dei poveri. L'effetto dell'esposizione fu poi moltiplicato dalla sua sede: moltissimi bambini di strada vivono infatti in via Ponty, nel centro di Dakar dove era collocata la mostra. \nIl Centro Culturale Francese di Dakar offr\u00ec un programma sul Cinema d'Animazione Africano. William Kentridge fu invitato a proiettare le sue opere e a gestire un laboratorio di video d'animazione, coinvolgendo artisti senegalesi. La formazione di cinema d'animazione dell'artista senegalese Mamadou Ndoye Dout\u2019s avvenne proprio durante questo il laboratorio. Il video di Dout's \"Tran Tran M\u00e9dina\" fu poi realizzato l'anno successivo e proiettato alla Biennale di Dakar 2002 al Centro Culturale Francese, in Italia nel 2003 al Festival del Cinema Africano di Milano e alla Biennale di Dakar 2004 all'interno dell'Esposizione Internazionale.\nDurante la Biennale del 2000 furono anche proclamati i vincitori del concorso Jeux de la Francophonie del 2001 e fu presentato il progetto Africa In Venice (Hotel Sofitel Terange) a cura del Forum for African Arts (diretto da Salah Hassan e Olu Oguibe). La conferenza sottoline\u00f2 l'importanza della partecipazione degli artisti africani alla Biennale di Venezia e furono presentate le caratteristiche dell'esposizione a cura del Forum Authentic/Ex-Centric - Africa in and Out of Africa, prevista proprio a Venezia nel 2001. Harald Szeemann \u2013 direttore della Biennale italiana \u2013 fu invitato a partecipare all'incontro e fu aspramente criticato per la mancanza di attenzione nei confronti dell'arte prodotta fuori dall'Occidente.\nLo spettacolo Sons et Lumi\u00e8rs ebbe luogo ancora una volta sull'Isola di Gor\u00e9e con il titolo Hommage aux laur\u00e9ats et artistes disparus (dedicato all'artista senegalese scomparso Moustapha Dim\u00e9, a cura di Jacques Boucher e Pape Faye) ed infine la serata conclusiva della Biennale fu organizzata al Plan\u00e8te Caf\u00e9 con i Fr\u00e8res Guiss\u00e9.\nGli eventi paralleli presentati sul programma dalla Biennale di Dakar del 2000 furono 52. In realt\u00e0 le esposizioni e gli eventi furono ancora pi\u00f9 numerosi e si svolsero in tutte le zone di Dakar (Plateau, Medina, Point E, Almadies, Hann, Isola di Gor\u00e9e, Gu\u00e9diawaye) e nelle citt\u00e0 di Mbour e Thi\u00e8s. Oltre che nelle gallerie della citt\u00e0, gli eventi furono anche organizzate all'interno degli atelier degli artisti e in spazi pubblici. In contemporanea alla Biennale ebbe luogo la IV Settimana Internazionale della Moda (SIMOD) e il Carnevale di Dakar.\nDocumentazione e caratteristiche.\nIl catalogo del 2000 miglior\u00f2 molto rispetto alle edizioni precedenti della Biennale e divenne una pubblicazione a tutti gli effetti e non pi\u00f9 legata alla rivista \"Cimaise\" (il catalogo fu realizzato dalla casa editrice francese Editions Eric Koehler). Gli artisti furono indicati semplicemente in ordine alfabetico, con l'indicazione del paese d'origine; le opere presentate divennero pi\u00f9 numerose per ogni artista e le informazioni biografiche furono collocate in fondo alla pubblicazione. Il catalogo present\u00f2 soltanto le opere presenti nell'Esposizione Internazionale, nel Salone Internazionale del Design Africano e della Creativit\u00e0 Tessile (riunite insieme) e nelle Esposizioni Individuali. Furono pubblicati i testi di Sylvain Sankal\u00e9 (presidente del Comitato Scientifico), di David Elliott (presidente del Comitato Internazionale di Selezione e di Giuria) e dei curatori delle Esposizioni Individuali sui singoli artisti (saggi di Simon Njami, Peter Pierre-Louis, Hans Bogatzke, Orlando Britto Jinorio, Malika Dorbani, David Elliott e Ablade Glover).\nRecensioni e studi sulla Biennale di Dakar del 2000.\nLa Biennale di Dakar \u2013 dopo la morte della Biennale di Johannesburg con l'ultima edizione del 1997 \u2013 fu considerata positivamente da tutti i critici e dai giornalisti d'arte, per la sua capacit\u00e0 di sopravvivere nel tempo (nonostante le nuove elezioni). I partecipanti sostennero per\u00f2 la necessit\u00e0 di migliorare la sua organizzazione e la qualit\u00e0 generale delle opere esposte.\nLa Biennale di Dakar del 2000 ricevette una migliore copertura dalla stampa internazionale, rispetto alla precedenti edizioni. La stampa nazionale partecip\u00f2 ad ogni manifestazione e \u201cDakart\u201d \u2013 il quotidiano della Biennale \u2013 permise una maggiore visibilit\u00e0 del programma ed una collaborazione internazionale tra giornalisti africani. Per quanto riguarda l'Italia, Teresa Macr\u00ec comment\u00f2 la Biennale su \u201cIl Manifesto\u201d1, Mary Angela Schroth scrisse per \u201cAfrica e Mediterraneo\u201d2, io scrissi una recensione per \u201cFlash Art Italia\u201d3 e Dak'Art 2000 fu citata anche su \u201cIl Giornale dell'Arte\u201d di maggio 2000, in un articolo di Christoph St\u00f6lzl4. Tutta la redazione di \u201cRevue Noire\u201d partecip\u00f2 alla Biennale e fu premiata durante l'inaugurazione, ma la rivista in formato cartaceo era gi\u00e0 stata chiusa con l'ultimo numero dell'anno precedente (n. 33-34, giugno-novembre 1999) e si era gi\u00e0 trasformata in un'edizione on-line, dove comunque Dak'Art non ricevette molto spazio. \u201cThird Text\u201d present\u00f2 la Biennale in un articolo di Bisi Silva5 all'interno del quale l'evento fu criticato per la qualit\u00e0 piuttosto modesta dei fotografi presentati (rispetto alla reale vivacit\u00e0 africana), per le lacune organizzative, per il basso livello critico dei testi di catalogo e dei dibattiti e \u2013 ancora una volta \u2013 per la mancanza di una reale direzione artistica. Bisi Silva sugger\u00ec anche di focalizzare la Biennale su un'area geografica pi\u00f9 ristretta. Il MAPA fu aspramente criticato da tutti gli articoli che ne parlarono, per la pessima organizzazione dell'evento e per la bassa qualit\u00e0 delle opere esposte (per questo motivo la mostra vendita non fu ripetuta nell'edizione successiva)."}
{"id": "510938", "revid": "2063435", "url": "https://it.wikipedia.org/wiki?curid=510938", "title": "James Ivory", "text": "Nel 2018, all'et\u00e0 di 89 anni, ha vinto l'Oscar alla migliore sceneggiatura non originale per il film \"Chiamami col tuo nome\".\nBiografia.\nStudia all'Universit\u00e0 dell'Oregon, dove si specializza in architettura e storia dell'arte. Poi frequenta la University of Southern California dove studia cinema e televisione e nel 1957 presenta come tesi un documentario intitolato \"Venice: Themes and Variations\". Ha un grande interesse per la cultura indiana che si manifesta nel suo secondo film \"The Sword and the Flute\". Il successo dell'opera gli fa conquistare una borsa di studio della \"Asia Society of New York\" con il quale realizza \"The Delhi Way\".\nNel 1961 con Ismail Merchant fonda la Merchant Ivory Productions, con il progetto di realizzare in India film in lingua inglese da distribuire sul mercato internazionale. Il primo lavoro che nasce da questo progetto \u00e8 \"Il capofamiglia\", del 1963, tratto da una sceneggiatura di Ruth Prawer Jhabvala, che inizia da questo momento con la Merchant-Ivory una collaborazione di oltre trenta anni. \nApertamente omosessuale, Ivory ebbe una lunga relazione con il suo socio Ismail Merchant, durata dal 1961 alla morte di Merchant nel 2005.\nRiconoscimenti.\nLa carriera di Ivory \u00e8 stata costellata da molti successi di critica e pubblico. Molti sono i riconoscimenti che ha ricevuto per le sue pellicole:"}
{"id": "510942", "revid": "44989", "url": "https://it.wikipedia.org/wiki?curid=510942", "title": "Dak'Art 2002", "text": "Dak'Art 2002 \u00e8 la sesta edizione d'arte della Biennale di Dakar, consacrata all'arte contemporanea africana e organizzata a Dakar in Senegal nel 2002. Rispetto alle edizioni di Dak'Art 1996, Dak'Art 1998 e Dak'Art 2000, la Biennale di Dakar del 2002 offr\u00ec diverse novit\u00e0, conseguenti alla nomina del nuovo presidente Wade. Diversi responsabili delle strutture incaricate dell'organizzazione della Biennale furono sostituiti e furono create nuove figure professionali. Dak'Art 2002 allest\u00ec nella nuova sede del CICES (il polo fieristico di Dakar) l'Esposizione Internazionale con una nuova cura nell'allestimento ed organizz\u00f2 numerosi dibattiti e gruppi di lavoro. I curatori delle Esposizioni Individuali ebbero la possibilit\u00e0 di selezionare tre artisti ciascuno e furono meno limitati da confini geografici precisi. Aumentarono anche le esposizioni ufficiali, e gli eventi paralleli furono affidati ad un curatore specifico, Mauro Petroni. La copertura della Biennale da parte della stampa internazionale fu migliorata, grazie ad un ufficio stampa pi\u00f9 efficace e grazie all'invito di alcuni giornalisti a carico della Biennale stessa.\nStoria.\nLa Biennale di Dakar del 2002 \u00e8 la sesta edizione della Biennale di Dakar e la quinta dedicata all'arte. L'evento dura un mese \u2013 come Dak'Art 2000 \u2013 e ha luogo dal 10 maggio al 10 giugno 2002. Le inaugurazioni e i dibattiti per gli operatori di settore ebbero invece luogo dal 10 al 17 maggio. La Biennale viene inaugurata dal Presidente Abdoualye Wade durante l'apertura ufficiale al CICES, il polo fieristico di Dakar), insieme al nuovo Ministro della Cultura Amadou Tidiane Wone. La Biennale festeggia i suoi 10 anni di vita ed il presidente del Comitato Scientifico Marie-Jos\u00e9 Crespin recita un discorso in cui sottolinea l'importanza di inserirsi nella continuit\u00e0 e nell'eredit\u00e0 dell'evento e di migliorarne il futuro; elenca le ragioni per le quali la cultura \u00e8 una forma di strategia di sviluppo ed indica quali sono ancora oggi gli ostacoli che ne impediscono il cammino, facendo riferimento in particolare alla mancanza di una legislazione adeguata.\nOrganizzazione.\nComitato internazionale di selezione e di giuria.\nNel edizione del 2002 la struttura del Comitato di Selezione e di Giuria cambia in modo significativo. Tre curatori sono scelti per organizzare tre Esposizioni Individuali in diverse sedi della citt\u00e0 di Dakar. N'Gon\u00e9 Fall (Senegal \u2013 Francia, redattrice di \"Revue Noire\", critica d'arte e curatrice) \u00e8 invitata a presentare tre artisti africani, Ery Camara (Senegal \u2013 Messico, presidente del Comitato) \u00e8 incaricato di selezionare tre artisti della diaspora africana; Bruno Cor\u00e0 (Italia, curatore del Museo Pecci di Prato) \u00e8 invece libero di scegliere tre artisti occidentali. C\u00e9line Savoye (Francia, designer e curatrice della Biennale di Design di Saint-Etienne in Francia nel 2002) \u00e8 incaricata di organizzare il Salone del Design Africano. Sono poi nominati France Borel (Belgio, direttrice della Scuola Nazionale d'Arte La Cambre di Bruxelles), Sakina Savoye (Marocco, conservatrice del Museo di Marrakech), Pep Subiros (Spagna, curatore dell'esposizione di Barcellona Africas \u2013 The artist and the City del 2001) e Malika Dorbani (Tunisia, curatrice tunisina; \u00e8 stata conservatrice del Museo d'Algeri e documentarista per il dipartimento di pittura del Museo del Louvre). Il presidente del Comitato Tecnico della Biennale non \u00e8 nominato tra i membri del Comitato.\nBudget.\nIl budget della Biennale del 2002 \u00e8 di circa 600.000.000 franchi CFA [905.256 euro]; 32.000.000 franchi CFA [48.280,32 euro] sono destinati all'allestimento (grazie al contributo di Africalia).\nProgramma.\nProgramma ufficiale.\nEsposizione internazionale.\nL'Esposizione Internazionale ha luogo per la prima volta al CICES (il polo fieristico di Dakar) ed il suo allestimento \u00e8 curato dai senegalesi Serigne Mbaye Camara, Soly Cisse e dal belga St\u00e9phane Schraennen (il responsabile), grazie ad un progetto di scenografia finanziato dall'associazione Africalia e coordinato dalla critica d'arte e curatrice N\u2019Gon\u00e9 Fall. All'interno del CICES sono anche organizzati la maggior parte dei dibattiti e dei laboratori ed \u00e8 creato un caff\u00e8, una sala stampa, un negozio di gadget ed un ufficio postale.\nL'Esposizione Internazionale presenta le opere di 44 artisti, provenienti da 13 paesi1. Le dimensioni del CICES, il nuovo spazio espositivo, permettono una selezione di opere pi\u00f9 vasta rispetto alla precedente edizione della Biennale e la possibilit\u00e0 di realizzare o trasportare lavori di grandi dimensioni. Gli artisti premiati sono Ndary L\u00f4 (Gran Premio L\u00e9opold S\u00e9dar Senghor del Presidente della Repubblica), Moataz Nasr (Premio Rivelazione del Ministro della Cultura), Dominique Zinkpe (Premio dell'Unione Economica e Monetaria dell'Africa Occidentale destinato ad un artista di un paese dell'Unione alla sua prima partecipazione alla Biennale: residenza per artista in Francia), Faouzi Loatiris (Premio della Comunit\u00e0 Francese del Belgio: residenza per artista di due mesi in Belgio), Batoul S\u2019Himi (Premio del Centro Culturale Sarev di Marsiglia: residenza d'artista), Ali Chraibi (Premio dell'Ambasciata di Francia: residenza per artista) e Umeka Edemba (Premio del Centro Culturale Francese di Dakar: residenza d'artista). La Biennale sostiene nel 2002 la produzione di installazioni: gli artisti riproducono anche opere di grandi dimensioni con l'assistenza degli studenti della Scuola d\u2019Arte di Dakar e della dell'Accademia Jan van Eyck (questi ultimi in visita alla Biennale), ma non promuove la realizzazione da parte degli artisti dell'Esposizione Internazionale di nessun progetto specifico per Dak'Art.\nAllestimento.\nL'allestimento dell'Esposizione Internazionale migliora molto rispetto alle precedenti edizioni della Biennale, grazie ad uno spazio pi\u00f9 ampio, ad una pianificazione delle sale in base alle dimensioni e alle caratteristiche delle opere e grazie al contributo di uno scenografo belga che lavora in collaborazione un artista e un architetto senegalesi. In compenso l'allestimento, invece di cercare soluzioni innovative e valorizzare le capacit\u00e0 particolari del gruppo di lavoro, d\u00e0 come risultato un'organizzazione degli spazi corretta, per niente originale: una copia pi\u00f9 modesta di allestimenti standard. \nI gruppo responsabile dell'allestimento \u00e8 composto dagli artisti S\u00e9rigne Mbaye Camara e Soly Ciss\u00e9, dall'architetto Abou B\u00e9krine Gueye e dal scenografo St\u00e9phane Schraennen. Il Comitato Tecnico della Biennale ha infatti evidenziato durante le prime riunioni di valutazione e pianificazione la necessit\u00e0 di organizzare un'esposizione curata da uno scenografo: con il supporto finanziario di Africalia, il commissario della giuria Ngon\u00e9 Fall e Philippe Pirotte realizzano il progetto di 32.000.000 franchi CFA [48.280,32 euro]. L'architetto senegalese Abou B\u00e9krine Gueye segue la prima fase dei lavori: la visita agli spazi, le misurazioni e la compilazione di un budget approssimativo. In una seconda fase S\u00e9rigne Mbaye Camara, Soly Ciss\u00e9 e St\u00e9phane Schraen, insieme a Abou B\u00e9krine Gueye, collaborano per stabilire i criteri e la suddivisione degli spazi, in base alle diverse esigenze delle opere selezionate. Il risultato \u00e8 un percorso espositivo \u201cnormale\u201d: pannelli di legno dipinti di bianco a forma di \u201cI\u201d (chiamati moduli perch\u00e9 tutti uguali) si ripetono all'interno della grande sala del polo fieristico con poche eccezioni, permettendo due percorsi, uno sulla sinistra ed uno sulla destra.\nI Saloni del Design Africano e della Creativit\u00e0 Tessile.\nIl Salone del Design Africano e della Creativit\u00e0 Tessile \u00e8 ancora una volta allestito nello Spazio Vema. Il salone ospita 14 designer provenienti da 8 paesi: Baltazar Faye vince il Premio della Creativit\u00e0 dell'Unione Europea. Tra gli altri designer presenti all'interno del Salone, anche Mouhamed Ahbib, Kossi Assou, Bicky Balboa, Cheick Diallo, Doris Mian-Benie, Val\u00e9rie Oka e Mohamed Yahyaoui. Lo Spazio Vema \u00e8 allestito con pi\u00f9 cura rispetto alla edizioni precedenti.\nEsposizioni individuali.\nLe Esposizioni Individuali sono organizzate in giro per la citt\u00e0 da tre curatori, incaricati ciascuno di selezionare tre artisti. N\u2019Gon\u00e9 Fall \u00e8 incaricata di selezionare tre artisti africani (presentati al Museo dell\u2019IFAN), Ery Camara tre artisti della diaspora africana (presentati alla Casa della Cultura Douta Seck) e infine Bruno Cor\u00e0 sceglie liberamente tre artisti occidentali (presentati nella corte del vecchio Palazzo di Giustizia di Dakar). Le Esposizioni Individuali presentano 9 artisti, selezionati da 3 curatori. Il commissario della giuria N'Gon\u00e9 Fall \u00e8 incaricata dalla Biennale di curare una mostra con tre artisti africani. Secondo Iolanda Pensa il risultato \u00e8 un'ottima esposizione che rappresenta felicemente proprio quello che l'Africa \u00e8: un'idea dai confini nebulosi, alla quale sono legati artisti contemporanei interessanti. Amahiguere Dolo espone sculture di legno e disegni dove tradizione e inventiva convivono allegramente; Berry Bickle fotografa piedi per ritrarre una citt\u00e0 africana instabile e un po' infangata, ma sostenuta da una pesante cornice metallica; Aim\u00e9 Ntakiyica crea punti di vista, giocando sul visibile e l'invisibile con un tessuto cinematografico e un video. Uniche eccezioni non africane alla Biennale sono le mostre curate dai commissari della giuria Bruno Cor\u00e0 e Ery Camara. Bruno Cor\u00e0 - incaricato di scegliere senza restrizioni - sceglie Franz West, Jannis Kounellis e Jaume Plensa; Ery Camara - incaricato di scegliere artisti della diaspora africana - sceglie Mushana Ali, Mario Lewis e Jos\u00e9 Angel Vincench. Tra le Esposizioni Individuali, l'esposizione di Bruno Cor\u00e0 \u00e8 particolarmente accattivante per la suggestiva sede: l'Anziano Palazzo di Giustizia di Dakar, chiuso per l'instabilit\u00e0 dell'edificio e ancora pieno di carte abbandonate. Secondo Iolanda Pensa la mostra \u00e8 estremamente deludente. Nonostante gli artisti siano molto conosciuti e abbiano inserito le opere in un contesto affascinante, l'esposizione \u00e8 praticamente illeggibile a Dakar, perch\u00e9 d\u00e0 per scontato troppe cose: il nome degli artisti (dei foglietti di carta sono aggiunti solo in un secondo momento per far almeno trovare le opere), la fama degli artisti, la storia dell'arte (occidentale) e l'aspetto internazionale ed universale delle opere d'arte. In particolare l'arte povera non necessariamente suscita a Dakar la stessa reazione che pu\u00f2 avere in Occidente e \u2013 in un contesto cos\u00ec diverso \u2013 i sacchi pieni di cereali colorati di Kounellis non necessariamente evocano la bellezza della natura e delle cose semplici, ma solo il mercato di fronte. L'esposizione di Ery Camara apre tre giorni e un'ora dopo la data dell'inaugurazione prevista; l'artista Mushana Alie pianta tre case tradizionali africane in mezzo alla citt\u00e0.\nEsposizione retrospettiva.\nL'Esposizione Retrospettiva \"Retrospective, An 10\" mostra le opere di tutti i vincitori delle diverse edizioni della Biennale di Dakar; cinque testi sulla storia della Biennale e sull'arte africana contemporanea sono inseriti nel catalogo (testi di Ousmane Sow Huchard, Yacouba Konat\u00e9, Jean Loup Pivin, Sylvain Sankale e Daniel Sotiaux).\nDibattiti.\nDurante la Biennale si svolgono numerosi incontri e conferenze. I dibattiti (\"Rencontres et Echanges\") hanno il titolo \"Creazione contemporanea e nuove identit\u00e0\" e sono curati da Iba N'Diaye Djadji; oltre alla presentazione delle esposizioni individuali e della mostra di Gora Mbengue (con una conferenza di Serigne Ndiaye), presentano interventi di Francisco D\u2019Almeida (delegato generale di Culture Developpement, sul tema Le ibridazioni necessarie), Polly Noter Roberts (sul tema L'arte mistica dei Mourides), Mioma Kahere, Marilyn Douala Bell, Yacouba Konat\u00e9 (sul tema \"Gli artisti africani e gli africani artisti\"), Welling, R.V.Der Lindern, Kossi Assou, Alioune Badiane, Bisi Silva e Iba Ndiaye Diadji (sul tema \"Possiamo essere africani e artisti?\"). Altri incontri (chiamati forum) si concentrano sulla scenografia delle esposizioni della Biennale, sul mercato dell'arte africana e i diritti d'autore (organizzato dal CCI \u2013 Centre di Commercio Internazionale e dall'Organizzazione Mondiale della Propriet\u00e0 Intellettuale di Ginevra), sulle Biennali Internazionali (a cura di Koyo Kouoh e in collaborazione con l'Istituto Gor\u00e9e e la Fondazione Prince Claus), sul mecenatismo d'impresa (organizzato dall'APIX), sull'estetica urbana, e sulle arti e la settima arte (al Centro Culturale Francese, a cura di Nicole Vander Vorst: dibattiti e proiezioni sul rapporto tra arti figurative e cinema), sull'Accademia Jan van Eyck. Inoltre sono organizzati il Laboratorio di Giornalismo Culturale (a cura del belga Roger-Pierre Turine in collaborazione con Alassane Cisse e Modou Mamoune Faye) con la pubblicazione del quotidiano della Biennale \u201cDak'art\u201d) e il Forum di Arte Digitale (a cura di Karen Dermineur, autrice di siti interattivit e membro di incident.net). Anche il Centro Culturale Francese presenta durante la Biennale della proiezioni con dibattiti e il video d'animazione dell'artista senegalese Mamadou Ndoye Douts.\nAltre esposizioni e iniziative.\nDurante la Biennale del 2002 non viene invece organizzato il MAPA, l'esposizione vendita di arte contemporanea africana. \nL'Omaggio a Gora Mbengue \u2013 uno dei pi\u00f9 famosi artisti su vetro del Senegal \u2013 \u00e8 curato da Serigne Ndiaye. L'Esposizione di Pubblicazioni d'Arte \u00e8 allestita alla Casa della Cultura Douta Seck. Tra gli eventi d'animazione sono organizzati un cocktail d'inaugurazione (alla Casa della Cultura Douta Seck) e due concerti, di Joe Zawinuls (al CICES) e di Paul van Kemenade (sull'Isola di Gor\u00e9e).\nProgramma parallelo.\nIl programma della Biennale 2002 pubblicizza 99 esposizioni parallele in tutti i quartieri di Dakar e nelle citt\u00e0 di Thi\u00e8s, Ziguinchor, Bargny, Rufisque e Mbour. L'elenco delle esposizioni \u00e8 presentato in un d\u00e9pliant specifico. L'artista Mauro Petroni \u00e8 incaricato di coordinare la presentazione degli eventi, insieme a Anne Calfopoulos, Daouda Dia e Fabienne Nicolaj. Sono organizzate mostre collettive e personali di artisti senegalesi, laboratori, dibattiti, sfilate e mostre internazionali. Gli eventi paralleli della Biennale del 2002 si arricchiscono inoltre grazie all'utilizzo di nuovi spazi espositivi e grazie ad alcuni progetti realizzati nella citt\u00e0.\nLe esposizioni parallele di Dak'Art 2002 sono particolarmente significative per la presenza di mostre tematiche molto ricche, tra queste \"7 Plasticiens en Mouvement\" a cura di Tania Nasielski e degli Ateliers Graphoui (nella Cripta della Cattedrale di Dakar); \"La Terre est \u00e0 nous\", esposizione di artisti, fotografi, stilisti, disegnatori e designer della Costa d'Avorio, a cura di Yacouba Konat\u00e9; le proiezioni al Centro Culturale Francese (tra le quali il film d'animazione del senegalese Mamadou Ndoye Douts che ritrae il quartiere popolare della M\u00e9dina, vivacemente animato dai suoi abitanti, dal caos e dai rifiuti). L'artista Jack Sal, invitato da Mauro Petroni, fissa su due alberi il sogno di partenza di tanti giovani senegalesi: due barche nei cortili di due scuole, pronte per salpare ma inevitabilmente legate a dei rami; Olga Kisseleva crea un progetto in collaborazione con gli studenti della scuola d'arte: delle fotografie di senegalesi con gli occhi azzurri \u2013 gli occhi dell'artista russa \u2013 sfilarono proiettate su un muro del quartiere popolare M\u00e9dina. Anche le gallerie di Dakar organizzarono mostre pi\u00f9 strutturate rispetto alle precedenti edizioni della Biennale.\nDocumentazione e caratteristiche.\nIl catalogo della Biennale del 2002 \u00e8 realizzato in Senegal, novit\u00e0 assoluta rispetto alla precedenti edizioni. \nLa pubblicazione presenta l'Esposizione Internazionale, il Salone di Design Africano e della Creativit\u00e0 Tessile, le Esposizioni Individuali, l'Omaggio a Gora Mbengue e la Retrospettiva sulla Biennale. Per l'Esposizione Internazionale e per il Salone di Design, gli artisti sono elencati in ordine alfabetico, con l'indicazione del loro paese d'origine, ma non sono inserite informazioni biografiche. La pubblicazione ha pi\u00f9 saggi rispetto alle precedenti edizioni con un'introduzione del presidente del Comitato Scientifico Marie-Jos\u00e9 Crespin e un contributo del presidente del Comitato Internazionale di Selezione e di Giuria Ery Camara, dei curatori delle Esposizioni Internazionali (Ery Camara stesso, Bruno Cor\u00e0 e N'Gon\u00e9 Fall) di Serigne Ndiaye su Gora Mbengue e di Ousmane Sow Huchard, Yacouba Konat\u00e9, Jean-Loup Pivin, Sylvain Sankale e Daniel Sotiaux sulla storia della Biennale e sulla situazione dell'arte contemporanea africana.\nLa Biennale di Dakar del 2002 migliora molto rispetto alla Biennale del 2000, cos\u00ec come fecero le altre edizioni rispetto alle loro precedenti. Per quanto ancora ancorata a problemi pratici (spazi adeguati per le esposizioni, ritardi nell'arrivo delle opere, confusione nel programma, mancanza di traduzioni efficaci), Dak'Art al sul suo decimo compleanno suscita un dibattito pi\u00f9 attento alle opere che non alla sua difettosa organizzazione. Tanto per cominciare la selezione degli ospiti \u00e8 fatta con pi\u00f9 lungimiranza rispetto al passato e cos\u00ec anche i giornalisti internazionali aumentarono di numero. La presenza di un pubblico abituato ai grandi eventi d'arte stimola il dibattito sul futuro di Dak'Art e le riflessioni sulla nuova organizzazione della manifestazione. Il Comitato Internazionale di Selezione e di Giuria non sembra infatti soddisfare l'esigenza di una selezione di pi\u00f9 alta qualit\u00e0 e pi\u00f9 omogenea degli artisti. In particolare il dibattito sulle Biennali Internazionali organizzato da Koyo Kouoh in collaborazione con l'Istituto Gor\u00e9e e la Fondazione Prince Claus diviene uno spazio per presentare altri progetti e confrontarli con la Biennale di Dakar. Molti dei partecipanti hanno comunque gi\u00e0 espresso in altre circostanze il loro punto di vista sulla questione, ma il dibattito serve a sottolineare l'urgenza di un cambiamento di metodo. La stessa esigenza di cambiamento di metodo \u00e8 espressa dal presidente del Comitato Internazionale di Selezione e di Giuria Ery Camara nel suo testo in catalogo e poi da Salah Hassan nell'editoriale della rivista \u201cNKA\u201d del 2003."}
{"id": "510943", "revid": "63716", "url": "https://it.wikipedia.org/wiki?curid=510943", "title": "Sakyamuni", "text": ""}
{"id": "510945", "revid": "73843", "url": "https://it.wikipedia.org/wiki?curid=510945", "title": "Dak'Art 2004", "text": "Dak'Art 2004 \u00e8 la sesta edizione d'arte della Biennale di Dakar, consacrata all'arte contemporanea africana e organizzata a Dakar in Senegal nel 2004.\nStoria.\nLa Biennale di Dakar \u00e8 la sesta edizione d'arte della Biennale di Dakar, o la settimana, a seconda che si consideri il 1990 o il 1992 la data di inizio della manifestazione.\nOrganizzazione.\nIl comitato di selezione e giuria della Biennale di Dakar del 2004 \u00e8 presieduto da Sara Diamond e composto da Meskerem Assegued, Emma Bedford, Thomas Boutoux, Gerald Matt, Didier Schaub, Yacouba Konat\u00e9, Ivo Mesquita, Hans Ulrich Obrist, dal presidente del comitato scientifico Victor-Emmanuel Cabrita e dal segretario generale della biennale Ousseynou Wade.\nIl comitato scientifico presieduto da Victor Emmanuel Cabrita \u00e8 composto da Jean-Charles Tall, Diam\u00e9 Signat\u00e9, Sahite Sarr Samb, Issa Samb, Mauro Petroni, Sylviane Diop, Mamadou Traor\u00e9 Diop, Baba Diop, A\u0457ssa Dione, Viy\u00e9 Diba, Jo\u00ebl le Bussy Fal, Alioune Badiane e Isabel Rodriguez Alonso."}
{"id": "510946", "revid": "126257", "url": "https://it.wikipedia.org/wiki?curid=510946", "title": "Quarzite", "text": "La quarzite \u00e8 un tipo di roccia metamorfica composta in netta prevalenza da quarzo. Deriva dallo smantellamento e successivo passaggio metamorfico di quarzo arenite.\nLe variet\u00e0 pi\u00f9 incolori, trasparenti, sono composte quasi esclusivamente di quarzo. Al quarzo possono essere associati altri minerali quali miche, feldspato potassico, plagioclasi, carbonati, ecc. Data la grande stabilit\u00e0 del quarzo (minerale non alterabile facilmente), le informazioni sul grado metamorfico della quarzite, sono date proprio dai minerali accessori eventualmente contenuti nella quarzite. La tessitura \u00e8 prevalentemente massiva, ma la presenza di miche pu\u00f2 trasformarla in scistosa.\nLa selce, roccia sedimentaria composta quasi esclusivamente di silice, non va confusa con la quarzite.\nPer le sue ottime capacit\u00e0 meccaniche e resistenza agli agenti atmosferici ha impiego in edilizia; \u00e8 utilizzata per il suo elevato contenuto in silice come materia prima nell'industria dei refrattari e della ceramica, nonch\u00e9 in quella della produzione del vetro."}
{"id": "510952", "revid": "729019", "url": "https://it.wikipedia.org/wiki?curid=510952", "title": "Sojuz TM-2", "text": "La Sojuz TM-2 fu la seconda spedizione sulla stazione spaziale sovietica Mir. Questa fu anche la prima missione con equipaggio della serie Sojuz-TM.\nMissione.\nJurij Romanenko rimase 326 giorni all'interno della stazione spaziale Mir. Lavejkin mostr\u00f2 delle irregolarit\u00e0 nel battito cardiaco che ne resero necessario un rientro anticipato.\nInizialmente l'equipaggio della TM-2 rest\u00f2 sulla Mir e il modulo Kvant venne lanciato per attaccare automaticamente con la stazione spaziale. Kvant consisteva nel modulo stazione spaziale (11 tonnellate) e un unico vicolo basato sul FGB chiamato \"il modulo servizio funzionale\" (MSF) (9,6 tonnellate). Il MSF port\u00f2 a termine le manovre importanti il 2 e il 5 aprile. Il 5 aprile il suo sistema di attacco Igla inizi\u00f2 l'arrivo sulla porta di poppa della Mir. Gli astronauti rientrarono nella Sojuz-TM 2 di modo che avessero la possibilit\u00e0 di fuga nel caso in cui il modulo finisse fuori controllo. Alla distanza di circa 200 metri, il sistema Igla lasci\u00f2 il blocco sulla porta di poppa della Mir. Gli astronauti guardarono dalla Sojuz TM-2 la fallita combinazione dei moduli Kvant e MSF che mancarono di 10 metri la stazione spaziale.\nKvant e il suo MSF andarono alla deriva fino a 400 km dalla Mir prima di essere riportati indietro per un secondo tentativo di attacco. Vi fu un aggancio parziale il 9 aprile. La sonda del modulo Kvant in quel caso non rientr\u00f2 del tutto, impedendo cos\u00ec un aggancio stabile tra il modulo stesso e la Mir. I sovietici lasciarono il Kvant parzialmente agganciato mentre cercarono una soluzione. Qualsiasi tipo di manovra era impossibile in quel momento, dato che la sonda del Kvant/MSF sarebbe scivolata nel sistema frenante dell'attacco della porta di poppa della Mir, causando uno scontro fra i due attacchi.\nL'11 aprile Romanenko e Lavejkin lasciarono la Mir per analizzare e, se possibile, riparare il problema con il modulo Kvant. Scoprirono un corpo estraneo all'interno dell'aggancio, probabilmente un sacco dei rifiuti che avevano espulso tra la navetta Progress 28 e l'aggancio della Mir. Controllato da terra, il Kvant estese la propria sonda, permettendo agli astronauti (in attivit\u00e0 extraveicolare) di togliere l'oggetto estraneo e buttarlo nello spazio. Successivamente il modulo, controllato da terra, venne fatto agganciare con successo. L'attivit\u00e0 extraveicolare dur\u00f2 3 ore e 40 minuti. Il MSF si stacc\u00f2 dal Kvant il 12 aprile, liberando l'aggancio di poppa per sostituirlo con l'aggancio di poppa della Mir."}
{"id": "510953", "revid": "765341", "url": "https://it.wikipedia.org/wiki?curid=510953", "title": "Dak'Art 2006", "text": "Dak'Art 2006 \u00e8 la settima edizione d'arte della Biennale di Dakar consacrata all'arte contemporanea africana, organizzata a Dakar in Senegal nel 2006 e diretta da Yacouba Konat\u00e9 che d\u00e0 all'esposizione il titolo \"Afrique: entendus, sous-entendus et malentendus\" (\"Africa: intesi, sottintesi e malintesi\"). Dak'Art 2006 \u00e8 la prima biennale con un direttore artistico.\nStoria.\nLa Biennale di Dakar del 2006 si svolge dal 5 maggio al 5 giugno 2006 ed \u00e8 inaugurata dal presidente del Senegal Abdoulaye Wade.\nOrganizzazione.\nLa Biennale di Dakar del 2006 \u00e8 la prima biennale con un direttore artistico. L'appello alle candidature \u00e8 pubblicato con un'open call pubblicizzata con il network di e-flux. Viene nominato direttore artistico Yacouba Konat\u00e9.\nYacouba Konat\u00e9 si affianca da sei collaboratori responsabili ciascuno di una zona geografica: Celestin Badibanga (Africa centrale), Abdellah Karroum (Africa settentrionale), Barbara Murray (Africa australe), Amy Horschak (Americhe), Marie Luise Syring (Europa), Bisi Silva (Africa occidentale) e Youma Fall (Senegal). I curatori, oltre a selezionare le candidature libere inviate da artisti con il passaporto di un paese africano, votano i partecipanti da loro stessi proposti.\nProgramma.\nIl titolo della biennale del 2006 \u00e8 \"Afrique: entendus, sous-entendus et malentendus\" (\"Africa: intesi, sottintesi e malintesi\") che \u00e8 al centro del programma dell'evento.\nLa manifestazione presenta 87 artisti in 4 sedi espositive."}
{"id": "510955", "revid": "322321", "url": "https://it.wikipedia.org/wiki?curid=510955", "title": "Prelatura territoriale di Itacoatiara", "text": "La prelatura territoriale di Itacoatiara (in latino: \"Praelatura Territorialis Itacoatiarensis\") \u00e8 una sede della Chiesa cattolica in Brasile suffraganea dell'arcidiocesi di Manaus appartenente alla regione ecclesiastica Norte 1. Nel 2019 contava 110.977 battezzati su 170.734 abitanti. \u00c8 retta dal vescovo Jos\u00e9 Ionilton Lisboa de Oliveira, S.D.V.\nTerritorio.\nLa prelatura territoriale comprende una parte dello stato brasiliano di Amazonas. La bolla di erezione della sede elenca i seguenti comuni: Rio Preto da Eva, Itacoatiara, Itapea\u00e7u, Itapiranga, S\u00e3o Sebasti\u00e3o do Uatum\u00e3, Silves, Urucar\u00e1 e Urucurituba.\nSede prelatizia \u00e8 la citt\u00e0 di Itacoatiara, dove si trova la cattedrale di Nostra Signora del Rosario.\nIl territorio si estende su 58.425\u00a0km\u00b2 ed \u00e8 suddiviso in 13 parrocchie.\nStoria.\nLa prelatura territoriale \u00e8 stata eretta il 13 luglio 1963 con la bolla \"Ad Christi divini\" di papa Paolo VI, ricavandone il territorio dall'arcidiocesi di Manaus.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa prelatura territoriale nel 2019 su una popolazione di 170.734 persone contava 110.977 battezzati, corrispondenti al 65,0% del totale."}
{"id": "510956", "revid": "2151778", "url": "https://it.wikipedia.org/wiki?curid=510956", "title": "Infineon Technologies", "text": "Infineon Technologies fu fondata nell'aprile del 1999 quando la filiale dei semiconduttori della casa madre Siemens AG \u00e8 stata staccata per formare una entit\u00e0 legale separata.\nDal 2018 Infineon ha 40.100 lavoratori in tutto il mondo.\nNell'anno finanziario 2018 la societ\u00e0 raggiunge vendite di 7,599 miliardi di euro.\nInfineon \u00e8 tra i primi 20 produttori di semiconduttori per vendite nel mondo.\nDal 1\u00ba maggio 2006, la divisione dei prodotti VLSI di Infineon \u00e8 stata tagliata creando varie compagnie nuove tra cui la Qimonda per le memorie o la Lantiq per i processori SOC"}
{"id": "510958", "revid": "110157", "url": "https://it.wikipedia.org/wiki?curid=510958", "title": "Prelatura territoriale di Itaituba", "text": "La prelatura territoriale di Itaituba (in latino: \"Praelatura Territorialis Itaituba\u00ebnsis\") \u00e8 una sede della Chiesa cattolica in Brasile suffraganea dell'arcidiocesi di Santar\u00e9m appartenente alla regione ecclesiastica Norte 2. Nel 2020 contava 184.245 battezzati su 258.508 abitanti. \u00c8 retta dal vescovo Wilmar Santin, O.Carm.\nTerritorio.\nLa prelatura territoriale comprende 5 comuni nella parte sud-occidentale dello stato brasiliano di Par\u00e1: Itaituba, Jacareacanga, Novo Progresso, Rur\u00f3polis e Trair\u00e3o e la localit\u00e0 di Castelo de Sonhos, parte del municipio di Altamira, ma distante chilometri dal capoluogo.\nSede prelatizia \u00e8 la citt\u00e0 di Itaituba, dove si trova la cattedrale di Sant'Anna.\nIl territorio ha una superficie complessiva di 177.743\u00a0km\u00b2 ed \u00e8 suddiviso in 8 parrocchie:\nNel 2012, in seguito ad un accordo tra i prelati di Itaituba e di Xingu, la parrocchia di Sant'Antonio da Padova del distretto di Castelo de Sonhos nel comune di Altamira fu affidata alla cura pastorale dei prelati di Itaituba, pur conservando ancora l'appartenenza canonica alla prelatura di Xingu. Dal 6 novembre 2019 la parrocchia fa parte della diocesi di Xingu-Altamira.\nOltre alle parrocchie, il territorio della prelatura comprende anche tre regioni pastorali e una missione indigena, affidate alle cure di diversi istituti religiosi maschili e femminili.\nStoria.\nLa prelatura territoriale \u00e8 stata eretta il 6 luglio 1988 con la bolla \"De peramplis quidem\" di papa Giovanni Paolo II, ricavandone il territorio dalla diocesi di Santar\u00e9m (oggi arcidiocesi).\nOriginariamente suffraganea dell'arcidiocesi di Bel\u00e9m do Par\u00e1, il 6 novembre 2019 \u00e8 entrata a far parte della provincia ecclesiastica dell'arcidiocesi di Santar\u00e9m.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa prelatura territoriale nel 2020 su una popolazione di 258.508 persone contava 184.245 battezzati, corrispondenti al 71,27% del totale."}
{"id": "510960", "revid": "1718925", "url": "https://it.wikipedia.org/wiki?curid=510960", "title": "Flam", "text": "Il flam, l'acciaccatura per strumenti a percussione, \u00e8 una tecnica che consiste nel dare due colpi sui tamburi. I colpi devono essere legati, cio\u00e8 devono essere eseguiti, rapidamente, uno dopo l'altro senza interruzione di suono, come se fossero uniti, il primo viene eseguito con dinamiche quali \"piano\", \"pianissimo\", mentre il secondo \u00e8 un colpo accentato.\nEsso pu\u00f2 essere usato anche con altri rudimenti, prendendo diversi nomi, ad esempio con i paradiddle, prendendo il nome di flam paradiddle. Nella Fusion e nell'Heavy metal, molti batteristi applicano l'uso del flam anche sulla doppia cassa.\nEsempi.\nAlcuni esempi di flam:\nDrag.\nIl drag \u00e8 la doppia acciaccatura, analogo al flam. Consiste nell'eseguire 3 colpi legati, i primi due con dinamiche quali \"piano\", \"pianissimo\" e il terzo accentato. Viene usato come abbellimento, \u00e8 un rudimento e trova il suo massimo valore espressivo nella marcia da tamburo."}
{"id": "510961", "revid": "155634", "url": "https://it.wikipedia.org/wiki?curid=510961", "title": "Campionato italiano di hockey su ghiaccio 1997-1998", "text": "Il Campionato italiano di hockey su ghiaccio 1997-98 fu organizzato dalla FISG.\nSerie A1.\nDopo le polemiche esplose alla fine della stagione precedente sui torti arbitrali subiti dal Milano 24 e sul discusso \"gentlement agreement\" che prevede non pi\u00f9 di quattro transfert-card per squadra, il campionato parte senza l'iscrizione della formazione milanese, che viene dirottata dal suo presidente Umberto Quintavalle nell'hockey in-line.\nIl Varese torna nella massima Serie, ma i problemi di organico la danno tra le possibili retrocesse.\nFormula.\nLa formula del torneo prevede la \"Regular Season\", dalla quale le prime sei della classifica finale accedono al \"Master Round\", mentre le altre otto disputano un girone intermedio che determina le quattro formazioni che devono giocarsi l'accesso ai playoff. Le formazioni perdenti e quelle non qualificate formano il \"Relegation Round\", al termine del quale, vengono decise le tre formazioni che devono retrocedere.\nFormazioni.\nSono 14 le squadre iscritte: Alleghe HC, Asiago Hockey AS, HC Bolzano, HC Brunico, SG Cortina, Courmaosta, SHC Fassa, Feltreghiaccio, HC Gardena, HC Laces Val Venosta, HC Merano, Renon Ritten Sport Hockey, AS Hockey Varese Bears e WSV Vipiteno Broncos.\nSeconda Fase.\nNella seconda fase, sia per il Master Round che per il poule di mantenimento, le squadre mantengono met\u00e0 dei punti acquisiti nella prima fase. \nPoule di mantenimento.\nLe qualificazioni, al meglio delle tre gare, mettono di fronte Vipiteno-CourmAosta ed il derby bellunese Alleghe-Cortina. Gli ampezzani superano le civette con un doppio 5-4; entrambe le gare sono vinte ai rigori. Il Vipiteno, invece, elimina il CourmAosta alla terza gara (5-2; 2-3; 5-4).\n Vipiteno - CourmAosta 5-2 (2-0,1-1,2-1)\n CourmAosta - Vipiteno 3-2 (0-1,1-1,2-0)\n Vipiteno - CourmAosta 5-4 (2-0,1-0,2-4)\n Alleghe - Cortina 4-5 OT (1-2,1-1,2-1,0-1)\n Cortina - Alleghe 5-4 OT (0-3,1-0,3-1,1-0)\nVipiteno e Cortina accedono ai playoff.\nRelegation Round.\nIl \"Relegation Round\" vede imporsi il Courmaosta. Laces Val Venosta, Varese e Renon retrocedono nella serie cadetta.\nPlay off.\nAll'inizio dei playoff, la finale annunciata \u00e8 Bolzano-Asiago ma il Vipiteno rompe il patto di \"gentlemen agreement\" e inizia con dieci transfer-card (anzich\u00e9 quattro) rinforzando di molto la squadra e battendo cos\u00ec l'Asiago, vittoria ottenuta violando il patto tra le societ\u00e0. Successivamente i Broncos batteranno anche il Fassa e accederanno cos\u00ec per la prima volta nella loro storia alla finale scudetto.\n LHockey Club Bolzano vince il suo quindicesimo scudetto.\nFormazione Campione d'Italia: Christian Alderucci - Sean Basilio - Trevor Burgess - Armando Chelodi - Luigi Da Corte - Stephan Figliuzzi - Daniele Giacomin - G\u00fcnther Hell - Paolo Lasca - Stefan Mair - Igor Maslennikov - Mario Nobili - Robert Oberrauch - Martin Pavlu - Kai Rautio - Ruggero Rossi De Mio - Christian Timpone - Lucio Topatigh - Carmine Vani - Mikhail Vassilev - Sergei Vostrikov - Harald Zingerle - Rheinard Wieser.\nAllenatore: Jan Czeslav Panek.\nMarcatori.\nIl Top scorer stagionale \u00e8 Igor Maslennikov del Bolzano con 145 punti (52 gol e 93 assist), seguito da Sergei Vostrikov (Bolzano, 142 p.ti, 71 + 71), Danny Gravelle (Vipiteno, 136 p.ti, 63 + 73), Kevin Riehl (Alleghe, 123 p.ti, 63 + 60) e Denis Chalifoux (Vipiteno, 117 p.ti, 59 + 58).\nCoppa Italia.\nLa coppa Italia 1998 fu la quarta edizione del torneo, che venne riproposta dopo 7 anni dall'ultima edizione.\n LHockey Club CourmAosta vince la sua prima Coppa Italia, che \u00e8 anche il primo trofeo per la squadra di Courmayeur."}
{"id": "510963", "revid": "92723", "url": "https://it.wikipedia.org/wiki?curid=510963", "title": "Diocesi di Jaboticabal", "text": "La diocesi di Jaboticabal (in latino: \"Dioecesis Iaboticaballensis\") \u00e8 una sede della Chiesa cattolica in Brasile suffraganea dell'arcidiocesi di Ribeir\u00e3o Preto appartenente alla regione ecclesiastica Sul 1. Nel 2019 contava 384.000 battezzati su 510.000 abitanti. \u00c8 retta dal vescovo Eduardo Pinheiro da Silva, S.D.B.\nTerritorio.\nLa diocesi comprende 20 comuni nella parte nord-occidentale dello stato brasiliano di San Paolo: Jaboticabal, Barrinha, Bebedouro, C\u00e2ndido Rodrigues, Dobrada, Fernando Prestes, Guariba, Monte Alto, Monte Azul Paulista, Pirangi, Pitangueiras, Prad\u00f3polis, Santa Ernestina, Taia\u00e7u, Tai\u00fava, Taquaral, Taquaritinga, Terra Roxa, Viradouro e Vista Alegre do Alto.\nSede vescovile \u00e8 la citt\u00e0 di Jaboticabal, dove si trova la cattedrale di Nostra Signora del Carmine.\nIl territorio si estende su una superficie di 5.175\u00a0km\u00b2 ed \u00e8 suddiviso in 43 parrocchie, raggruppate in 5 foranie: Nossa Senhora Aparecida (Viradouro), Nossa Senhora do Carmo (Jaboticabal), S\u00e3o Jo\u00e3o Batista (Bebedouro), S\u00e3o Sebasti\u00e3o (Taquaritinga) e Senhor Bom Jesus (Monte Alto).\nStoria.\nLa diocesi \u00e8 stata eretta il 25 gennaio 1929 con la bolla \"Sollicitudo omnium\" di papa Pio XI, ricavandone il territorio dalla diocesi di S\u00e3o Carlos do Pinhal (oggi diocesi di S\u00e3o Carlos). Originariamente era suffraganea dell'arcidiocesi di San Paolo.\nIl 13 giugno 1957, con la lettera apostolica \"Quae in Ecclesia\", papa Pio XII ha proclamato la Beata Maria Vergine del Monte Carmelo patrona principale della diocesi.\nIl 19 aprile 1958 entr\u00f2 a far parte della provincia ecclesiastica dell'arcidiocesi di Ribeir\u00e3o Preto.\nIl 14 aprile 1973 e il 9 febbraio 2000 ha ceduto porzioni del suo territorio a vantaggio dell'erezione rispettivamente delle diocesi di Barretos e di Catanduva.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 510.000 persone contava 384.000 battezzati, corrispondenti al 75,3% del totale."}
{"id": "510964", "revid": "77358", "url": "https://it.wikipedia.org/wiki?curid=510964", "title": "HC Gardena", "text": ""}
{"id": "510965", "revid": "92723", "url": "https://it.wikipedia.org/wiki?curid=510965", "title": "Diocesi di Jacarezinho", "text": "La diocesi di Jacarezinho (in latino: \"Dioecesis Iacarezinho\u00ebnsis\") \u00e8 una sede della Chiesa cattolica in Brasile suffraganea dell'arcidiocesi di Londrina appartenente alla regione ecclesiastica Sul 2. Nel 2019 contava 345.694 battezzati su 461.052 abitanti. \u00c8 retta dal vescovo Ant\u00f4nio Braz Benevente.\nTerritorio.\nLa diocesi comprende 30 comuni dello stato brasiliano del Paran\u00e1: Jacarezinho, Abati\u00e1, Andir\u00e1, Arapoti, Bandeirantes, Barra do Jacar\u00e9, Cambar\u00e1, Carl\u00f3polis, Conselheiro Mairinck, Guapirama, Ibaiti, Itambarac\u00e1, Jaboti, Jaguaria\u00edva, Japira, Joaquim T\u00e1vora, Jundia\u00ed do Sul, Pinhal\u00e3o, Quatigu\u00e1, Ribeir\u00e3o Claro, Ribeir\u00e3o do Pinhal, Salto do Itarar\u00e9, Santa Am\u00e9lia, Santana do Itarar\u00e9, Santo Ant\u00f4nio da Platina, S\u00e3o Jos\u00e9 da Boa Vista, Seng\u00e9s, Siqueira Campos, Tomazina e Wenceslau Braz.\nSede vescovile \u00e8 la citt\u00e0 di Jacarezinho, dove si trova la cattedrale dell'Immacolata Concezione e di San Sebastiano.\nIl territorio si estende su una superficie di 13.369\u00a0km\u00b2 ed \u00e8 suddiviso in 55 parrocchie, raggruppate in 2 regioni pastorali e 6 decanati:\nStoria.\nLa diocesi \u00e8 stata eretta il 10 maggio 1926 con la bolla \"Quum in dies numerus\" di papa Pio XI, ricavandone il territorio dalla diocesi di Curitiba, che contemporaneamente \u00e8 stata elevata al rango di arcidiocesi metropolitana. Originariamente la diocesi di Jacarezinho era suffraganea della stessa arcidiocesi di Curitiba.\nIl 1\u00ba febbraio 1956 ha ceduto porzioni del suo territorio a vantaggio dell'erezione delle diocesi di Londrina e di Maring\u00e1 (oggi entrambe arcidiocesi).\nIl 31 ottobre 1970 \u00e8 entrata a far parte della provincia ecclesiastica dell'arcidiocesi di Londrina.\nIl 26 maggio 1973 ha ceduto un'altra porzione di territorio a vantaggio dell'erezione della diocesi di Corn\u00e9lio Proc\u00f3pio.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 461.052 persone contava 345.694 battezzati, corrispondenti al 75,0% del totale."}
{"id": "510966", "revid": "2151778", "url": "https://it.wikipedia.org/wiki?curid=510966", "title": "Qimonda", "text": "Qimonda \u00e8 stata una societ\u00e0 di chip di memoria a semiconduttori con sede a Monaco in Germania.\n\u00c8 stata fondata il 1\u00ba maggio 2006, dopo che la divisione di prodotti di memoria di Infineon \u00e8 stata separata diventandone sua sussidiaria.\nQimonda \u00e8 giunta ad essere la quarta pi\u00f9 grande produttrice di chip di memoria al mondo. Nell'ottobre del 2007 ha annunciato una joint venture con Sony al fine di sviluppare nuove tecnologie per le memorie. Nel momento di maggior espansione ha impiegato pi\u00f9 di 12.000 dipendenti in tutto il mondo.\nNel gennaio del 2009 ha dichiarato lo stato d'insolvenza, nell'aprile dello stesso anno \u00e8 entrata in amministrazione controllata ed ha fermato la produzione di semiconduttori."}
{"id": "510967", "revid": "92723", "url": "https://it.wikipedia.org/wiki?curid=510967", "title": "Diocesi di Jales", "text": "La diocesi di Jales (in latino: \"Dioecesis Ialespolitana\") \u00e8 una sede della Chiesa cattolica in Brasile suffraganea dell'arcidiocesi di Ribeir\u00e3o Preto appartenente alla regione ecclesiastica Sul 1. Nel 2019 contava 292.200 battezzati su 361.500 abitanti. \u00c8 retta dal vescovo Jos\u00e9 Reginaldo Andrietta.\nTerritorio.\nLa diocesi comprende 45 comuni dello stato brasiliano di San Paolo: Jales, Aparecida d'Oeste, Asp\u00e1sia, Auriflama, Dirce Reis, Dolcin\u00f3polis, Estrela d'Oeste, Fernand\u00f3polis, General Salgado, Guarani d'Oeste, Guzol\u00e2ndia, Ilha Solteira, Indiapor\u00e3, Itapura, Maced\u00f4nia, Marin\u00f3polis, Meridiano, Mes\u00f3polis, Mira Estrela, Nova Cana\u00e3 Paulista, Nova Castilho, Ouroeste, Palmeira d'Oeste, Paranapu\u00e3, Pedran\u00f3polis, Pereira Barreto, Pontalinda, Populina, Rubin\u00e9ia, Santa Albertina, Santa Clara d'Oeste, Santa F\u00e9 do Sul, Santa Rita d'Oeste, Santa Salete, Santana da Ponte Pensa, Santo Ant\u00f4nio do Aracangu\u00e1, S\u00e3o Francisco, S\u00e3o Jo\u00e3o das Duas Pontes, S\u00e3o Jo\u00e3o de Iracema, Sud Mennucci, Suzan\u00e1polis, Tr\u00eas Fronteiras, Turmalina, Ur\u00e2nia e Vit\u00f3ria Brasil.\nSede vescovile \u00e8 la citt\u00e0 di Jales, dove si trova la cattedrale dell'Assunzione di Maria Vergine (\"Nossa Senhora da Assun\u00e7\u00e3o\").\nIl territorio si estende su una superficie di 12.788\u00a0km\u00b2 ed \u00e8 suddiviso in 28 parrocchie.\nStoria.\nLa diocesi \u00e8 stata eretta il 12 dicembre 1959 con la bolla \"Ecclesia sancta\" di papa Giovanni XXIII, ricavandone il territorio dalla diocesi di Rio Preto (oggi diocesi di S\u00e3o Jos\u00e9 do Rio Preto).\nIl 20 luglio 2016 ha ceduto il territorio del comune di Cardoso a vantaggio dell'erezione della diocesi di Votuporanga.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 361.500 persone contava 292.200 battezzati, corrispondenti all'80,8% del totale."}
{"id": "510968", "revid": "92723", "url": "https://it.wikipedia.org/wiki?curid=510968", "title": "Diocesi di Jana\u00faba", "text": "La diocesi di Jana\u00faba (in latino: \"Dioecesis Ianaubena\") \u00e8 una sede della Chiesa cattolica in Brasile suffraganea dell'arcidiocesi di Montes Claros appartenente alla regione ecclesiastica Leste 2. Nel 2019 contava 362.296 battezzati su 383.423 abitanti. \u00c8 retta dal vescovo Roberto Jos\u00e9 da Silva.\nTerritorio.\nLa diocesi comprende 24 comuni nella parte settentrionale dello stato brasiliano di Minas Gerais: Jana\u00faba, Catuti, Espinosa, Gameleira, Ibiracatu, Indaiabira, Ja\u00edba, Mamonas, Mato Verde, Matias Cardoso, Monte Azul, Montezuma, Ninheira, Nova Porteirinha, Pai Pedro, Porteirinha, Riacho dos Machados, Rio Pardo de Minas, Santo Ant\u00f4nio do Retiro, S\u00e3o Jo\u00e3o do Para\u00edso, Serran\u00f3polis, Vargem Grande do Rio Pardo, Varzel\u00e2ndia e Verdel\u00e2ndia.\nSede vescovile \u00e8 la citt\u00e0 di Jana\u00faba, dove si trova la cattedrale del Sacro Cuore di Ges\u00f9.\nIl territorio si estende su una superficie di 29.296\u00a0km\u00b2 ed \u00e8 suddiviso in 34 parrocchie.\nStoria.\nLa diocesi \u00e8 stata eretta il 5 luglio 2000 con la bolla \"Maiori bono Christifidelium\" di papa Giovanni Paolo II, ricavandone il territorio dalle diocesi di Janu\u00e1ria e di Montes Claros (oggi arcidiocesi).\nOriginariamente suffraganea dell'arcidiocesi di Diamantina, il 25 aprile 2001 \u00e8 entrata a far parte della provincia ecclesiastica dell'arcidiocesi di Montes Claros.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 383.423 persone contava 362.296 battezzati, corrispondenti al 94,5% del totale."}
{"id": "510969", "revid": "1649409", "url": "https://it.wikipedia.org/wiki?curid=510969", "title": "Diocesi di Janu\u00e1ria", "text": "La diocesi di Janu\u00e1ria (in latino: \"Dioecesis Ianuariensis\") \u00e8 una sede della Chiesa cattolica in Brasile suffraganea dell'arcidiocesi di Montes Claros appartenente alla regione ecclesiastica Leste 2. Nel 2019 contava 304.300 battezzati su 339.600 abitanti. \u00c8 retta dal vescovo Jos\u00e9 Moreira da Silva.\nTerritorio.\nLa diocesi comprende 18 comuni nella parte settentrionale dello Stato brasiliano di Minas Gerais: Bonito de Minas, Chapada Ga\u00facha, C\u00f4nego Marinho, Icara\u00ed de Minas, Itacarambi, Janu\u00e1ria, Juven\u00edlia, Manga, Mirav\u00e2nia, Montalv\u00e2nia, Pedras de Maria da Cruz, Pint\u00f3polis, Riachinho, Santa F\u00e9 de Minas, S\u00e3o Francisco, S\u00e3o Jo\u00e3o das Miss\u00f5es, S\u00e3o Rom\u00e3o e Urucuia.\nSede vescovile \u00e8 la citt\u00e0 di Janu\u00e1ria, dove si trova la cattedrale di Nostra Signora dei Sette Dolori (\"Nossa Senhora das Dores\").\nIl territorio si estende su una superficie di 38.187\u00a0km\u00b2 ed \u00e8 suddiviso in 22 parrocchie, raggruppate in 4 settori con sede a Janu\u00e1ria, Manga, S\u00e3o Francisco e Urucuia.\nStoria.\nLa diocesi \u00e8 stata eretta il 15 giugno 1957 con la bolla \"Laeto auspicio\" di papa Pio XII, ricavandone il territorio dalla diocesi di Montes Claros (oggi arcidiocesi) e dalla prelatura territoriale di Paracatu (oggi diocesi). Originariamente era suffraganea dell'arcidiocesi di Diamantina.\nIl 20 gennaio 1964 cedette i comuni di Arinos e Formoso, che fino a marzo 1963 facevano parte del comune di S\u00e3o Rom\u00e3o, alla diocesi di Paracatu.\nIl 5 luglio 2000 ha ceduto una porzione del suo territorio a vantaggio dell'erezione della diocesi di Jana\u00faba.\nIl 25 aprile 2001 \u00e8 entrata a far parte della provincia ecclesiastica dell'arcidiocesi di Montes Claros.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 339.600 persone contava 304.300 battezzati, corrispondenti all'89,6% del totale."}
{"id": "510970", "revid": "92723", "url": "https://it.wikipedia.org/wiki?curid=510970", "title": "Diocesi di Jardim", "text": "La diocesi di Jardim (in latino: \"Dioecesis Viridariensis\") \u00e8 una sede della Chiesa cattolica in Brasile suffraganea dell'arcidiocesi di Campo Grande appartenente alla regione ecclesiastica Oeste 2. Nel 2019 contava 143.100 battezzati su 239.156 abitanti. \u00c8 retta dal vescovo Jo\u00e3o Gilberto de Moura.\nTerritorio.\nLa diocesi comprende 12 comuni nella parte sud-occidentale dello stato brasiliano del Mato Grosso do Sul: Jardim, Guia Lopes da Laguna, Nioaque, Dois Irm\u00e3os do Buriti, Aquidauana, Anast\u00e1cio, Miranda, Bodoquena, Bonito, Porto Murtinho, Bela Vista e Caracol.\nSede vescovile \u00e8 la citt\u00e0 di Jardim, dove si trova la cattedrale di Nostra Signora di Fatima.\nIl territorio si estende su una superficie di 69.942\u00a0km\u00b2 ed \u00e8 suddiviso in 13 parrocchie.\nStoria.\nLa diocesi \u00e8 stata eretta il 30 gennaio 1981 con la bolla \"Spiritalibus necessitatibus\" di papa Giovanni Paolo II, ricavandone il territorio dalla diocesi di Corumb\u00e1.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 239.156 persone contava 143.100 battezzati, corrispondenti al 59,8% del totale."}
{"id": "510971", "revid": "110157", "url": "https://it.wikipedia.org/wiki?curid=510971", "title": "Diocesi di Jata\u00ed", "text": "La diocesi di Jata\u00ed (in latino: \"Dioecesis Iataiensis\") \u00e8 una sede della Chiesa cattolica in Brasile suffraganea dell'arcidiocesi di Goi\u00e2nia appartenente alla regione ecclesiastica Centro-Oeste. Nel 2019 contava 515.000 battezzati su 619.700 abitanti. \u00c8 retta dal vescovo N\u00e9lio Domingos Zortea.\nTerritorio.\nLa diocesi si estende nella parte sud-occidentale dello stato brasiliano di Goi\u00e1s e pi\u00f9 precisamente comprende per intero la microregione di Quirin\u00f3polis e buona parte della microregione di Sudoeste de Goi\u00e1s (rimane fuori dalla diocesi la parte pi\u00f9 settentrionale della microregione, corrispondente ai comuni di Caiap\u00f4nia, Doverl\u00e2ndia e Palestina de Goi\u00e1s). \u00c8 costituita da 24 comuni: Aparecida do Rio Doce, Apor\u00e9, Ca\u00e7u, Cachoeira Alta, Castel\u00e2ndia, Chapad\u00e3o do C\u00e9u, Gouvel\u00e2ndia, Itaj\u00e1, Itarum\u00e3, Jata\u00ed, Lagoa Santa, Mauril\u00e2ndia, Mineiros, Montividiu, Paranaiguara, Perol\u00e2ndia, Portel\u00e2ndia, Quirin\u00f3polis, Rio Verde, Santa Helena de Goi\u00e1s, S\u00e3o Sim\u00e3o, Santa Rita do Araguaia, Santo Ant\u00f4nio da Barra e Serran\u00f3polis.\nSede vescovile \u00e8 la citt\u00e0 di Jata\u00ed, dove si trova la cattedrale dello Spirito Santo.\nIl territorio si estende su una superficie di 58.997\u00a0km\u00b2 ed \u00e8 suddiviso in 31 parrocchie.\nStoria.\nLa prelatura territoriale di Jata\u00ed fu eretta il 21 giugno 1929 con la bolla \"Sollicitido quae in omnes\" di papa Pio XI, ricavandone il territorio dalla diocesi di Goi\u00e1s.\nOriginariamente suffraganea dell'arcidiocesi di Mariana, il 18 novembre 1932 \u00e8 entrata a far parte della provincia ecclesiastica dell'arcidiocesi di Goi\u00e1s (oggi diocesi).\nIl 26 marzo 1956 la prelatura territoriale \u00e8 stata elevata a diocesi con la bolla \"Quo aptiori\" di papa Pio XII e contestualmente \u00e8 diventata suffraganea dell'arcidiocesi di Goi\u00e2nia.\nIl 25 novembre 1961 ha ceduto una porzione del suo territorio a vantaggio dell'erezione della prelatura territoriale di S\u00e3o Lu\u00eds de Montes Belos (oggi diocesi).\nIl 2 ottobre 1993 \u00e8 stata consacrata la nuova maestosa cattedrale dello Spirito Santo.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 619.700 persone contava 515.000 battezzati, corrispondenti all'83,1% del totale."}
{"id": "510972", "revid": "110157", "url": "https://it.wikipedia.org/wiki?curid=510972", "title": "Diocesi di Jequi\u00e9", "text": "La diocesi di Jequi\u00e9 (in latino: \"Dioecesis Iequieana\") \u00e8 una sede della Chiesa cattolica in Brasile suffraganea dell'arcidiocesi di Vit\u00f3ria da Conquista appartenente alla regione ecclesiastica Nordeste 3. Nel 2019 contava 580.000 battezzati su 669.500 abitanti. \u00c8 retta dal vescovo Paulo Romeu Dantas Bastos.\nTerritorio.\nLa diocesi comprende 24 comuni nella parte centro-orientale dello stato brasiliano di Bahia: Jequi\u00e9, Aiquara, Apuarema, Boa Nova, Brej\u00f5es, Cravol\u00e2ndia, D\u00e1rio Meira, Irajuba, Itagi, Itagib\u00e1, Itaquara, Itiru\u00e7u, Jaguaquara, Jita\u00fana, Lafaiete Coutinho, Lajedo do Tabocal, Manoel Vitorino, Marac\u00e1s, Marcion\u00edlio Souza, Mirante, Nova Itarana, Planaltino, Santa In\u00eas e Uba\u00edra.\nSede vescovile \u00e8 la citt\u00e0 di Jequi\u00e9, dove si trova la cattedrale di Sant'Antonio di Padova.\nIl territorio si estende su 18.771\u00a0km\u00b2 ed \u00e8 suddiviso in 37 parrocchie.\nStoria.\nLa diocesi \u00e8 stata eretta il 7 novembre 1978 con la bolla \"Quo absolutius\" di papa Giovanni Paolo II, ricavandone il territorio dalle diocesi di Amargosa e di Vit\u00f3ria da Conquista (oggi arcidiocesi).\nOriginariamente suffraganea dell'arcidiocesi di San Salvador di Bahia, il 16 gennaio 2002 \u00e8 entrata a far parte della provincia ecclesiastica dell'arcidiocesi di Vit\u00f3ria da Conquista.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 669.500 persone contava 580.000 battezzati, corrispondenti all'86,6% del totale."}
{"id": "510973", "revid": "92723", "url": "https://it.wikipedia.org/wiki?curid=510973", "title": "Diocesi di Ji-Paran\u00e1", "text": "La diocesi di Ji-Paran\u00e1 (in latino: \"Dioecesis Giparanensis\") \u00e8 una sede della Chiesa cattolica in Brasile suffraganea dell'arcidiocesi di Porto Velho appartenente alla regione ecclesiastica Noroeste. Nel 2019 contava 506.000 battezzati su 840.400 abitanti. \u00c8 retta dal vescovo Norbert Hans Christoph Foerster, S.V.D.\nTerritorio.\nLa diocesi comprende la parte centrale dello stato brasiliano di Rond\u00f4nia e l'estremo nord-ovest del Mato Grosso, per un totale di 29 comuni: Alta Floresta d'Oeste, Alto Alegre dos Parecis, Alvorada d'Oeste, Cacoal, Castanheiras, Espig\u00e3o d'Oeste, Governador Jorge Teixeira, Jaru, Ji-Paran\u00e1, Ministro Andreazza, Mirante da Serra, Nova Brasil\u00e2ndia d'Oeste, Nova Uni\u00e3o, Novo Horizonte do Oeste, Ouro Preto do Oeste, Parecis, Pimenta Bueno, Presidente M\u00e9dici, Primavera de Rond\u00f4nia, Rolim de Moura, Santa Luzia d'Oeste, S\u00e3o Felipe d'Oeste, Teixeir\u00f3polis, Theobroma, Urup\u00e1, Vale do Para\u00edso, Vilhena, Chupinguaia e Rondol\u00e2ndia (MG).\nSede vescovile \u00e8 la citt\u00e0 di Ji-Paran\u00e1, dove si trova la cattedrale di San Giovanni Bosco.\nIl territorio si estende su una superficie di 93.783\u00a0km\u00b2 ed \u00e8 suddiviso in 24 parrocchie, raggruppate in 6 regioni pastorali.\nStoria.\nLa prelatura territoriale di Vila Rond\u00f4nia fu eretta il 3 gennaio 1978 con la bolla \"Tametsi munus\" di papa Paolo VI, ricavandone il territorio dalle prelature territoriali di Porto Velho (oggi arcidiocesi) e di Guajar\u00e1-Mirim (oggi diocesi).\nOriginariamente suffraganea dell'arcidiocesi di Manaus, il 4 ottobre 1982 entr\u00f2 a far parte della provincia ecclesiastica dell'arcidiocesi di Porto Velho.\nIl 19 febbraio 1983 in forza della bolla \"Ab ipsa Ecclesiae\" di papa Giovanni Paolo II la prelatura territoriale \u00e8 stata elevata a diocesi e ha assunto il nome attuale.\nIl 23 dicembre 1997 ha ceduto una porzione del suo territorio a vantaggio dell'erezione della diocesi di Ju\u00edna.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 840.400 persone contava 506.000 battezzati, corrispondenti al 60,2% del totale."}
{"id": "510974", "revid": "54354", "url": "https://it.wikipedia.org/wiki?curid=510974", "title": "Infineon", "text": ""}
{"id": "510975", "revid": "92723", "url": "https://it.wikipedia.org/wiki?curid=510975", "title": "Diocesi di Joa\u00e7aba", "text": "La diocesi di Joa\u00e7aba (in latino: \"Dioecesis Ioassabensis\") \u00e8 una sede della Chiesa cattolica in Brasile suffraganea dell'arcidiocesi di Florian\u00f3polis appartenente alla regione ecclesiastica Sul 4. Nel 2019 contava 250.900 battezzati su 322.600 abitanti. \u00c8 retta dal vescovo M\u00e1rio Marquez, O.F.M.Cap.\nTerritorio.\nLa diocesi comprende 31 comuni dello stato brasiliano di Santa Catarina: Abdon Batista, \u00c1gua Doce, Alto Bela Vista, Arabut\u00e3, Brun\u00f3polis, Campos Novos, Capinzal, Catanduvas, Conc\u00f3rdia, Erval Velho, Herval d'Oeste, Ibiam, Ibicar\u00e9, Ipira, Irani, Jabor\u00e1, Joa\u00e7aba, Lacerd\u00f3polis, Lind\u00f3ia do Sul, Luzerna, Monte Carlo, Ouro, Passos Maia, Peritiba, Piratuba, Ponte Serrada, Presidente Castelo Branco, Tangar\u00e1, Vargem, Vargem Bonita, Zort\u00e9a.\nSede vescovile \u00e8 la citt\u00e0 di Joa\u00e7aba, dove si trova la cattedrale di Santa Teresa del Bambin Ges\u00f9.\nIl territorio si estende su una superficie di 10.283\u00a0km\u00b2 ed \u00e8 suddiviso in 25 parrocchie.\nStoria.\nLa diocesi \u00e8 stata eretta il 12 giugno 1975 con la bolla \"Quo aptius\" di papa Paolo VI, ricavandone il territorio dalle diocesi di Ca\u00e7ador, di Chapec\u00f3 e di Lages.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 322.600 persone contava 250.900 battezzati, corrispondenti al 77,8% del totale."}
{"id": "510976", "revid": "92723", "url": "https://it.wikipedia.org/wiki?curid=510976", "title": "Diocesi di Joinville", "text": "La diocesi di Joinville (in latino: \"Dioecesis Ioinvillensis\") \u00e8 una sede della Chiesa cattolica in Brasile suffraganea dell'arcidiocesi di Florian\u00f3polis appartenente alla regione ecclesiastica Sul 4. Nel 2019 contava 853.781 battezzati su 1.237.364 abitanti. \u00c8 retta dal vescovo Francisco Carlos Bach.\nTerritorio.\nLa diocesi comprende 18 comuni nella parte nord-orientale dello stato brasiliano di Santa Catarina: Joinville, Araquari, Balne\u00e1rio Barra do Sul, Barra Velha, Campo Alegre, Corup\u00e1, Garuva, Guaramirim, Itai\u00f3polis, Itapo\u00e1, Jaragu\u00e1 do Sul, Mafra, Massaranduba, Rio Negrinho, S\u00e3o Bento do Sul, S\u00e3o Francisco do Sul, S\u00e3o Jo\u00e3o do Itaperi\u00fa e Schroeder.\nSede vescovile \u00e8 la citt\u00e0 di Joinville, dove si trova la cattedrale di San Francesco Saverio.\nIl territorio si estende su una superficie di 9.508\u00a0km\u00b2 ed \u00e8 suddiviso in 65 parrocchie, raggruppate in 6 comarche pastorali: Mafra, S\u00e3o Bento, Jaragu\u00e1 do Sul, Joinville Norte, Joinville Sul, Litoral Sul.\nStoria.\nLa diocesi \u00e8 stata eretta il 17 gennaio 1927 con la bolla \"Inter praecipuas\" di papa Pio XI, ricavandone il territorio dalla diocesi di Santa Caterina, che contestualmente \u00e8 stata elevata al rango di arcidiocesi metropolitana e ha assunto il nome di arcidiocesi di Florian\u00f3polis.\nIl 23 novembre 1968 e il 19 aprile 2000 ha ceduto porzioni del suo territorio a vantaggio dell'erezione rispettivamente delle diocesi di Rio do Sul e di Blumenau.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.237.364 persone contava 853.781 battezzati, corrispondenti al 69,0% del totale."}
{"id": "510977", "revid": "92723", "url": "https://it.wikipedia.org/wiki?curid=510977", "title": "Diocesi di Juazeiro", "text": "La diocesi di Juazeiro (in latino: \"Dioecesis Iuazeiriensis\") \u00e8 una sede della Chiesa cattolica in Brasile suffraganea dell'arcidiocesi di Feira de Santana appartenente alla regione ecclesiastica Nordeste 3. Nel 2019 contava 429.750 battezzati su 535.600 abitanti. \u00c8 retta dal vescovo Carlos Alberto Breis Pereira, O.F.M.\nTerritorio.\nLa diocesi comprende 9 comuni nella parte settentrionale dello stato brasiliano di Bahia: Juazeiro, Campo Alegre de Lourdes, Casa Nova, Cura\u00e7\u00e1, Pil\u00e3o Arcado, Remanso, Sento S\u00e9, Sobradinho e Uau\u00e1.\nSede vescovile \u00e8 la citt\u00e0 di Juazeiro, dove si trova la cattedrale di Nostra Signora delle Grotte.\nIl territorio si estende su 58.397\u00a0km\u00b2 ed \u00e8 suddiviso in 17 parrocchie.\nStoria.\nLa diocesi \u00e8 stata eretta il 22 luglio 1962 con la bolla \"Christi Ecclesia\" di papa Giovanni XXIII, ricavandone il territorio dalle diocesi di Barra e di Bonfim.\nOriginariamente suffraganea dell'arcidiocesi di San Salvador di Bahia, il 16 gennaio 2002 \u00e8 entrata a far parte della provincia ecclesiastica dell'arcidiocesi di Feira de Santana.\nIl 17 giugno 2011 in virt\u00f9 del decreto \"Quo aptius\" della Congregazione per i vescovi ha acquisito il comune di Uau\u00e1 dalla diocesi di Paulo Afonso.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 535.600 persone contava 429.750 battezzati, corrispondenti all'80,2% del totale."}
{"id": "510978", "revid": "92723", "url": "https://it.wikipedia.org/wiki?curid=510978", "title": "Diocesi di Ju\u00edna", "text": "La diocesi di Ju\u00edna (in latino: \"Dioecesis Iuinensis\") \u00e8 una sede della Chiesa cattolica in Brasile suffraganea dell'arcidiocesi di Cuiab\u00e1 appartenente alla regione ecclesiastica Oeste 2. Nel 2019 contava 100.907 battezzati su 158.909 abitanti. \u00c8 retta dal vescovo Neri Jos\u00e9 Tondello.\nTerritorio.\nLa diocesi comprende la microregione di Aripuan\u00e3, per un totale di 8 comuni nell'estremo nord-ovest dello Stato brasiliano del Mato Grosso: Ju\u00edna, Rondol\u00e2ndia, Aripuan\u00e3, Colniza, Cotrigua\u00e7u, Juruena, Castanheira e Brasnorte. Confina a nord con lo stato di Amazonas e a ovest con la Rond\u00f4nia.\nSede vescovile \u00e8 la citt\u00e0 di Ju\u00edna, dove si trova la cattedrale del Sacro Cuore di Ges\u00f9.\nIl territorio si estende su una superficie di 120.933\u00a0km\u00b2 ed \u00e8 suddiviso in 11 parrocchie, tre a Ju\u00edna, due a Cotrigua\u00e7u e una in ciascun altro comune.\nStoria.\nLa diocesi fu eretta il 23 dicembre 1997 con la bolla \"Ad plenius consulendum\" di papa Giovanni Paolo II, ricavandone il territorio dalla diocesi di Ji-Paran\u00e1, eccezion fatta per il comune di Brasnorte fino ad allora appartenuto alla diocesi di Diamantino.\nDal 21 al 23 aprile 2006 si \u00e8 tenuto a Ju\u00edna il primo congresso eucaristico diocesano.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 158.909 persone contava 100.907 battezzati, corrispondenti al 63,5% del totale."}
{"id": "510979", "revid": "110157", "url": "https://it.wikipedia.org/wiki?curid=510979", "title": "Arcidiocesi di Juiz de Fora", "text": "Larcidiocesi di Juiz de Fora (in latino: \"Archidioecesis Iudiciforensis\") \u00e8 una sede metropolitana della Chiesa cattolica in Brasile appartenente alla regione ecclesiastica Leste 2. Nel 2019 contava 622.600 battezzati su 808.000 abitanti. \u00c8 retta dall'arcivescovo Gil Ant\u00f4nio Moreira.\nTerritorio.\nL'arcidiocesi comprende 37 comuni nella parte meridionale dello Stato brasiliano di Minas Gerais: Juiz de Fora, Aracitaba, Arantina, Belmiro Braga, Bias Fortes, Bicas, Bocaina de Minas, Bom Jardim de Minas, Ch\u00e1cara, Chiador, Coronel Pacheco, Descoberto, Ewbank da C\u00e2mara, Goian\u00e1, Guarar\u00e1, Liberdade, Lima Duarte, Mar de Espanha, Marip\u00e1 de Minas, Matias Barbosa, Olaria, Passa-Vinte, Pedro Teixeira, Pequeri, Piau, Rio Novo, Rio Preto, Rochedo de Minas, Santa B\u00e1rbara do Monte Verde, Santana do Garamb\u00e9u, Santana do Deserto, Santa Rita de Ibitipoca, Santa Rita de Jacutinga, Santos Dumont, S\u00e3o Jo\u00e3o Nepomuceno, Senador Cortes e Sim\u00e3o Pereira.\nSede arcivescovile \u00e8 la citt\u00e0 di Juiz de Fora, dove si trova la cattedrale di Sant'Antonio. A Liberdade sorge la basilica minore di \"Bom Jesus do Livramento\".\nIl territorio si estende su una superficie di 12.000\u00a0km\u00b2 ed \u00e8 suddiviso in 95 parrocchie, raggruppate in 11 foranie.\nProvincia ecclesiastica.\nLa provincia ecclesiastica di Juiz de Fora, istituita nel 1962, comprende 2 suffraganee:\nStoria.\nLa diocesi di Juiz de Fora fu eretta il 1\u00ba febbraio 1924 con la bolla \"Ad sacrosancti apostolatus officium\" di papa Pio XI, ricavandone il territorio dall'arcidiocesi di Mariana, di cui era originariamente suffraganea.\nIl 28 marzo 1942 e il 21 maggio 1960 cedette porzioni del suo territorio a vantaggio dell'erezione delle diocesi rispettivamente di Leopoldina e di S\u00e3o Jo\u00e3o del Rei.\nIl 14 aprile 1962 la diocesi \u00e8 stata elevata al rango di arcidiocesi metropolitana con la bolla \"Qui tanquam Petrus\" di papa Giovanni XXIII.\nIl 18 ottobre 1963, con la lettera apostolica \"Praesens supplicum\", papa Paolo VI ha proclamato Sant'Antonio da Padova patrono principale dell'arcidiocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 808.000 persone contava 622.600 battezzati, corrispondenti al 77,1% del totale."}
{"id": "510980", "revid": "92723", "url": "https://it.wikipedia.org/wiki?curid=510980", "title": "Diocesi di Jundia\u00ed", "text": "La diocesi di Jundia\u00ed (in latino: \"Dioecesis Iundiaiensis\") \u00e8 una sede della Chiesa cattolica in Brasile suffraganea dell'arcidiocesi di Sorocaba appartenente alla regione ecclesiastica Sul 1. Nel 2019 contava 1.054.000 battezzati su 1.281.750 abitanti. \u00c8 retta dal vescovo Vicente Costa.\nTerritorio.\nLa diocesi comprende 11 comuni dello stato brasiliano di San Paolo: Jundia\u00ed, Cabre\u00fava, Cajamar, Campo Limpo Paulista, Itu, Itupeva, Louveira, Pirapora do Bom Jesus, Salto, Santana de Parna\u00edba e V\u00e1rzea Paulista.\nSede vescovile \u00e8 la citt\u00e0 di Jundia\u00ed, dove si trova la cattedrale di Nostra Signora dell'Esilio (\"Nossa Senhora do Desterro\"). A Itu sorge il santuario nazionale del Sacro Cuore di Ges\u00f9.\nIl territorio si estende su una superficie 2.254\u00a0km\u00b2 ed \u00e8 suddiviso in 66 parrocchie, raggruppate in 9 regioni pastorali.\nStoria.\nLa diocesi \u00e8 stata eretta il 7 novembre 1966 con la bolla \"Quantum conferant\" di papa Paolo VI, ricavandone il territorio dalle arcidiocesi di Campinas e di San Paolo. Originariamente era suffraganea dell'arcidiocesi di San Paolo.\nIl 10 agosto 1990, con la lettera apostolica \"Cum fideles\", papa Giovanni Paolo II ha confermato la Beata Maria Vergine, venerata con il titolo di \"Nossa Senhora do Desterro\", patrona della diocesi.\nIl 29 aprile 1992 \u00e8 entrata a far parte della provincia ecclesiastica dell'arcidiocesi di Sorocaba.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.281.750 persone contava 1.281.750 battezzati, corrispondenti all'82,2% del totale."}
{"id": "510984", "revid": "1632387", "url": "https://it.wikipedia.org/wiki?curid=510984", "title": "Arte giapponese", "text": "Il termine arte giapponese copre una vasta gamma di produzioni artistiche appartenenti a periodi molto diversi tra loro, dalle prime testimonianze di presenza umana in Giappone, intorno al X millennio a.C., all'et\u00e0 contemporanea.\nPeriodo J\u014dmon (dalle origini al 300 a.C. circa).\nIl nome \"J\u014dmon\", con cui si indica l'et\u00e0 pi\u00f9 antica della storia del Giappone, significa \"motivo a corda\" e deriva dal motivo pi\u00f9 frequente nei ritrovamenti del periodo, vasi e figurine fittili; il motivo veniva apparentemente realizzato stringendo l'argilla con corde di fibra vegetale o stuoie. Nel corso del periodo storico si aggiunsero altri motivi geometrici o altorilievi, ma il motivo a corda rimase una costante.\nLe figurine fittili, o \"dog\u016b\", sono particolarmente misteriose. Rappresentano umani o animali, e sono generalmente alte intorno ai 25\u00a0cm; raramente sono fatte per stare in piedi, e la maggior parte erano apparentemente legate a una corda o portate vicine al corpo. Alcuni \"dog\u016b\" hanno caratteristiche femminili molto evidenziate, e sono state associate a rituali per fertilit\u00e0 e parto; altri sono privi di parti del corpo, e sono stati associati a rituali per la guarigione, o per maledizioni. In un caso il \"dog\u016b\" aveva ai piedi una base ed \u00e8 stato ritrovato circondato da muri, suggerendo l'utilizzo in rituali religiosi.\nPeriodo Yayoi (dal 300 a.C. al 300 d.C. circa).\nLa cultura Yayoi ebbe origine nell'isola di Ky\u016bsh\u016b e si diffuse poi su quella di Honsh\u016b. La produzione artistica \u00e8 pi\u00f9 funzionale, con decorazioni molto ridotte, ma rivela l'uso di tecnologie ben pi\u00f9 avanzate del precedente periodo, come l'uso del tornio a ruota; si ritiene in genere che questa cultura non fosse autoctona, ma importata da movimenti migratori dalla Cina. In particolare sarebbe stata importata dal continente la metallurgia, con la comparsa dei primi artefatti in bronzo e utensili in ferro; in particolare sono state ritrovate delle campane di bronzo (\"d\u014dtaku\"), con probabili scopi rituali, delle quali non esistono paralleli nel continente. \nPeriodo Yamato.\nPeriodo Kofun o dei Tumuli (dal 250-300 al 552).\nLa cultura Yayoi era divisa in famiglie o clan, e di questi prevalse il clan Yamato che unific\u00f2 il Paese; la prima parte del periodo Yamato \u00e8 detto periodo dei Tumuli (\"Kofun\"), perch\u00e9 segnata dalla costruzione di tombe a tumulo imponenti e riccamente arredate. La tomba dell'imperatore Nintoku, alta 35 metri e lunga 478 metri, \u00e8 la pi\u00f9 grande. Insieme al defunto venivano sepolti oggetti in bronzo, armi e ornamenti personali, e vasi fittili; all'esterno dei tumuli sono invece poste serie di tubi cavi di argilla, o \"haniwa\", forse modellati sulla forma dei vasi votivi, sulle quali nel tempo si aggiunsero come decorazioni piccole figure, che rappresentavano case, uccelli, cavalli, sacerdotesse, e poi dalla seconda met\u00e0 del periodo anche aristocratici, guerrieri, indovini e gente comune.\nPeriodo Asuka (dal 538 al 710).\nL'arte del periodo Asuka, storicamente collocabile tra il 538 d.C. e il 710 d.C., la cui denominazione deriva dalla capitale Asuka ky\u014d, \u00e8 fortemente influenzata dall'introduzione del buddhismo in Giappone; i contatti con Cina e i tre regni di Corea si intensificarono, e il Paese, in base alla posizione geografica rispetto ai vicini Paesi del continente, cambi\u00f2 il suo nome da Yamato in Nippon (In giapponese: \"dove sorge il sole\"). L'adozione della nuova fede non fu una cosa indolore; l'aspro scontro tra coloro che sostenevano il buddhismo, guidati dal clan Soga, e coloro che sostenevano lo shintoismo, guidati dal clan Mononobe, si concluse solo nel 587 con la vittoria di Soga no Umako su Mononobe no Moriya e la conquista del potere da parte del clan Soga. Inizi\u00f2 un processo di sincretismo tra il buddhismo e lo shintoismo, le cui tradizioni vennero salvaguardate, mentre in quel periodo il buddhismo si diffuse tra le classi aristocratiche e nella corte imperiale, influenzando pesantemente l'espressione artistica.\nIl periodo Asuka coincise con un risveglio artistico e culturale, e grazie anche all'adozione del Buddhismo come religione di corte, vennero incoraggiate l'architettura, la scultura, la pittura e l'artigianato giapponese.\nA questo periodo risalgono molti templi (nel giro di vent'anni ne vennero costruiti almeno quarantasei), monasteri Mah\u0101y\u0101na, statue di buddha e bodhisattva, fortemente influenzate dall'arte cinese e coreana; il tempio H\u014dry\u016b-ji \u00e8 oggi la pi\u00f9 antica costruzione in legno dell'Estremo Oriente pervenutaci intatta, sebbene sembra che sia stato ricostruito almeno una volta, forse dopo un incendio nel 670, come attestato nel \"Nihonshoki\"; rappresenta anche il primo esempio di uno stile Asuka, parzialmente indipendente dall'influenza coreana e cinese.\nDella capitale Asuka ky\u014d, che si trova nell'odierna prefettura di Nara, rimangono solo le rovine marmoree di alcuni templi, con l'eccezione del bronzo di Ankoin (risalente al periodo Suiko) che, secondo le cronache, era la pi\u00f9 grande scultura dell'epoca. Opera dell'artista Tori, che venne ricompensato con un posto a corte, la statua \u00e8 stata danneggiata pi\u00f9 volte da incendi e calamit\u00e0 naturali, nonch\u00e9 da un maldestro restauro nel periodo Tokugawa: lo stile originario dell'opera \u00e8 oggi deducibile solo dalle braccia, dalla fronte e dalle orecchie, mentre tutto il resto \u00e8 frutto di successive modifiche. Altre opere del periodo Asuka vennero trasportate nella residenza del principe Umayado dal tempio Horinji, con lo spostamento della capitale a Nara: nella sala d'oro, o Kondo, sono conservate ancora oggi altre statue di Tori, artista di origine coreana naturalizzato giapponese, tra cui la trinit\u00e0 Shaka del 625, e la famosa statua in legno e lacca di Kannon, dono di un re di Corea. Confrontando le importazioni con la produzione locale del periodo, si pu\u00f2 notare la tensione degli artisti giapponesi a migliorare le proporzioni proposte dai modelli cinesi e coreani, caratteristici per le grandi mani e i profili rigidi: il risultato \u00e8 un movimento scultoreo nuovo, attento alla morbidezza dei tratti e allo studio delle proporzioni corporee; inoltre il corpo della statua deve risultare simmetrico e piatto, l'unica visione \u00e8 quella frontale, e il volto \u00e8 sempre sereno e sprizzante di gioia spirituale. Un esempio di questo nuovo stile \u00e8 la statua di Kwannon a Chiuguji, considerata un capolavoro di dolcezza e armonia delle proporzioni.\nAltri scultori del tempo, oltre al bronzista Tori, furono Yamaguchi, Kusushi, Toriko e \u014cguchi. Oltre ai Buddha e ai Bodhisattva, vennero diffusi il tipo scultoreo dei Devaraja, i quattro re guardiani.\nAnche per la pittura il periodo Asuka fu fiorente, anche se le poche opere arrivate sino ai giorni nostri non sono sufficienti per valutare correnti e stili. I pittori giapponesi furono introdotti all'arte dai colleghi coreani e ben presto si staccarono dalle influenze pittoriche cinesi, cos\u00ec fortemente legate alla tradizione filosofica dei princ\u00ecpi artistici, mentre i giapponesi si mostrarono maggiormente interessati a una pittura unicamente decorativa, ed evidenziarono un grande amore per i colori.\nGli unici resti di pittura, invece, sono le decorazioni in lacca miscelate con colori a olio di uno dei santuari dell'imperatrice Suiko, esempi dello stile H\u00e2ng, e anche le decorazioni del bronzo sono simili a quelle dei modelli H\u00e2ng rinvenuti nei dolmen. Tra gli altri esempi dell'arte del periodo, un ricamo conservato a Chiuguji, realizzato in memoria del principe Umayado, probabilmente su disegno di un artista coreano.\nLo stile delle poche opere pittoriche sopravvissute \u00e8 tendente all'astratto, la tecnica appare piuttosto elaborata e la rappresentazione \u00e8 bidimensionale.\nSi svilupparono, in questo periodo, anche le arti minori, dalla ceramica alla lavorazione del metallo, dai tessitori agli intagliatori in legno e in bamb\u00f9\nPeriodo Nara (dal 710 al 794).\nIl periodo Nara vide un organico impegno della classe di governo per far diventare il buddhismo religione di Stato e per superare le tradizioni precedenti; l'esempio pi\u00f9 evidente fu lo stabilimento di una capitale (prima del periodo Nara la corte si trasferiva ogni volta che moriva un imperatore, secondo la credenza che la morte contaminasse il luogo) nella citt\u00e0 di Nara, modellata sulla base della Chang'an cinese. L'influenza cinese divenne in questo periodo ancora pi\u00f9 forte; i monaci buddhisti viaggiavano in Cina e tornavano con testi pi\u00f9 ortodossi, e le forme d'arte aderirono pi\u00f9 diligentemente ai dettami della dottrina buddhista, pur fiorendo in iconografie pi\u00f9 varie e complesse. L'Imperatore Sh\u014dmu fu particolarmente solerte nel promuovere la fede, e ordin\u00f2 la costruzione di vari templi e monasteri: tra questi, quello di T\u014ddai-ji che sarebbe nelle sue intenzioni dovuto diventare il tempio principale del Paese. Il T\u014ddai-ji fu seriamente danneggiato per almeno due volte, e delle decorazioni originali restano principalmente delle riproduzioni.\nA questo periodo risale inoltre la pi\u00f9 antica pittura giapponese su rotolo a noi pervenuta, il \"Kako Genzai E-Ingaky\u014d\" (\"sutra illustrato del karma passato e presente\"), una biografia romanzata di Gautama Buddha.\nPeriodo Heian (dal 794 al 1185).\nIl periodo Heian storicamente inizi\u00f2 nel 794 e fino al 987 \u00e8 conosciuto sotto la denominazione di Jogan o \"Konin\", invece da questa data fino al 1185 \u00e8 noto con la definizione di Fujiwara.\nDurante la prima fase del periodo Heian l'arte giapponese, continu\u00f2 ad attingere a piene mani da elementi e stili cinesi Tang, oltre a consolidare le sue ispirazioni buddhiste, che si manifestarono con le profonde influenze degli insegnamenti della scuola Shingon fondata dal monaco K\u016bkai nell'806 dopo un suo viaggio in Cina; direttamente connessa agli insegnamenti Vajrayana della scuola, fior\u00ec la produzione di ma\u1e47\u1e0dala e di immagini dei protettori del Buddhismo, i Fudo: tra i primi si pu\u00f2 citare il \"Mandala del Diamante\" (Kongo-kay) realizzato nell'833 e conservato nel templio \"Jingo-ji\", mentre tra i secondi la pi\u00f9 prestigiosa opera fu il \"Fudo Giallo\" nel monastero \"Miidera\".\nL'architettura dei templi cominci\u00f2 a prevedere la presenza di pagode, ma le strutture globalmente mostrarono forti aderenze con lo stile buddhista 'colorato' della corrente esoterica mikky\u014d, a cominciare dal \"Enryaku-ji\", terminato nel 788 sul Monte Hiei.\nNella scultura il materiale pi\u00f9 usato fu il legno, sia per la sua vasta reperibilit\u00e0 sia per la facilit\u00e0 di uso nella realizzazione di figure rispettanti gli insegnamenti buddhisti. Le statue di buddha del periodo hanno espressioni austere e composte, corpi massicci, e ampi drappeggi in stile \"honpa-shiki\".\nNelle arti decorative si imposero la tecnica makie e proseguirono, intensificandosi, la produzione di oggetti metallici, sia per un uso comune quotidiano sia a scopo religioso, e quella tessile.\nNella seconda fase, o \"periodo Fujiwara\" (dal nome del clan Fujiwara che domin\u00f2 la politica del periodo) prevalse invece la scuola amidista, e la corte imperiale cominci\u00f2 a sviluppare una forte sensibilit\u00e0 estetica e un profondo interesse per le arti.\nNella pittura si assistette all'introduzione di alcune significative influenze innovative: quelle portate dalla setta J\u014ddo sh\u016b tendenti a esaltare i motivi decorativi e quelle derivanti dal Nehan, rincontrabili nel Bodhisattva della Saggezza e della Virt\u00f9 (ora al Museo nazionale di Tokyo).\nInoltre si diffusero gli \"yamato-e\", rappresentazioni della natura dai colori freschi e vivaci, maggiormente rispecchianti i gusti, i costumi, il carattere dei giapponesi. Nell'ultima parte del periodo storico nacquero gli emakimono, rotoli di narrativa illustrata: tra questi alcuni dei pi\u00f9 famosi esempi di letteratura cortese del periodo, come il \"Genji monogatari\", il primo esempio di romanzo giapponese. L'artista giapponese incentr\u00f2 la sua attenzione al reale e al concreto e i temi dominanti furono l'uomo, i suoi amori, le sue battaglie, la sua vita religiosa e sociale. In ogni opera fu rispecchiata un'attivit\u00e0 emotiva, che diversific\u00f2 quest'arte dalle tradizioni pi\u00f9 intellettuali della Cina. La pittura nel periodo Heian veniva prodotta o nei templi buddhisti oppure presso le corti imperiali.\nAnche nell'architettura inizi\u00f2 a svilupparsi uno stile originale giapponese, che si concretizz\u00f2 nella realizzazione del \"Palazzo Imperiale\" (Daidairi), una costruzione costituita da una struttura dedita all'amministrazione statale da parte dell'Imperatore, una per le cerimonie ufficiali e una come abitazione della famiglia imperiale. Il palazzo fu realizzato completamente in legno, compresi il tetto e il pavimento. In questo periodo si impose lo stile shin-den-zukuri, ritenuto un modello per le abitazioni aristocratiche.\nIl templio pi\u00f9 esemplificativo di questa fase fu il \"Muro-ji\", presentante il caratteristico tetto di paglia ricoperto di Hinoki (corteccia di cipresso), tipico in precedenza solo dei luoghi sacri shintoisti, a dimostrazione di come l'arte giapponese stesse prendendo, in quel momento, il sopravvento sulle influenze cinesi.\nNella scultura, intorno all'XI secolo, venne introdotta una nuova tecnica, chiamata \"yosoki-zukuri\", basata sulla realizzazione dell'opera, in un primo tempo, in modo frammentato, caratterizzato da pi\u00f9 artisti operanti in tempi e luoghi diversi ognuno con un singolo pezzo, fino ad arrivare a una fase finale del processo artistico di assemblaggio del tutto. Nell'ultimo secolo del periodo Heian furono prodotte le prime opere scultoree aderenti al shintoismo, oltre alle prime statue del genere ritrattistico e di impronta realistica, e infine incominci\u00f2 la diffusione delle maschere del teatro Bugaku.\nPeriodo Kamakura (dal 1185 al 1333).\nIl periodo Kamakura, che prende il nome dallo shogunato di Kamakura, vide il trasferimento del potere dalle classi aristocratiche a quelle militari (samurai), e dalla capitale imperiale Ky\u014dto a quella shogunale Kamakura; i committenti di opere d'arte perci\u00f2 divennero i guerrieri, i monaci interessati a diffondere il buddhismo al di fuori dell'aristocrazia, e la nobilt\u00e0, con parti del clero, che desiderava celebrare i perduti fasti della vita di corte.\nLa scultura si mosse, con la scuola Kei e in particolare Unkei, verso uno stile pi\u00f9 realistico; un esempio ne sono le due statue di Ni\u014d guardiani delle porte Sud del tempio T\u014ddai-ji a Nara, scolpite da Unkei nel 1203. Unkei realizz\u00f2 anche delle sculture policrome in legno nel tempio K\u014dfuku-ji, sempre a Nara, nel 1208, in cui ritraeva i leggendari monaci Muchaku e Seshin, fortemente individualizzati e credibili.\nLa pittura si mosse su due piani, quello della popolarizzazione e quello della celebrazione. Del primo filone si pu\u00f2 citare il \"Kegon Engi Emaki\", la storia illustrata dei fondatori della scuola Kegon commissionata dal monaco My\u014de del tempio K\u014dzan-ji, nel quale le illustrazioni sono accompagnate da brevi descrizioni e dialoghi accanto ai personaggi, non dissimilmente dai fumetti moderni; i caratteri usati sono inoltre prevalentemente kana, comprensibili anche alle donne e a molta gente comune. Del secondo filone fanno parte molte riedizioni \"emaki\" del \"Diario\" di Murasaki Shikibu, in cui i dipinti esagerano e abbelliscono gli scenari della corte, la sua ricchezza e la sua bellezza, in un evidente richiamo nostalgico.\nPeriodo Muromachi (dal 1334 al 1573).\nIl periodo Muromachi prende il nome dal quartiere Muromachi di Ky\u014dto, in cui lo shogunato Ashikaga ebbe residenza; il ritorno del potere politico nella capitale imperiale di fatto pose fine ai movimenti popolaristici del periodo precedente e segn\u00f2 il ritorno a una produzione artistica pi\u00f9 aristocratica ed elitaria. Il buddhismo Zen, rimasto in sordina nei periodi precedenti, riprese vigore grazie a nuovi contatti con la Cina e la scuola Ch\u00e1n da cui deriva, e divenne la corrente dominante nell'aristocrazia e nelle produzioni artistiche.\nI templi Zen organizzarono diverse missioni in Cina, e la moda cinese influenz\u00f2 pesantemente l'arte giapponese; nella pittura, in particolar modo, si assistette al passaggio dai colori vivaci degli \"yamato-e\" alla pittura a inchiostro dei \"sumi-e\", e al contempo si diffuse un maggior senso della prospettiva e della profondit\u00e0; esemplari in questo senso sono i lavori di Shubun e Sesshu.\nPeriodo Azuchi-Momoyama (dal 1573 al 1603).\nIl periodo Azuchi-Momoyama prende il nome dalle residenze dei condottieri che unificarono il paese attraverso una serie di guerre tra daimy\u014d, Oda Nobunaga (dal suo castello di Azuchi prese il nome il periodo Azuchi) e Toyotomi Hideyoshi (dal suo castello di Momoyama prese il nome il periodo Momoyama).\nSin dalla fine del periodo precedente (epoca Sengoku), le continue guerre avevano portato alla ribalta i potentati militari, e l'arte si era riavvicinata al gusto dei samurai, ad esempio tornando a prediligere decorazioni colorate.\nLa scuola di maggior successo del periodo fu la Kan\u014d-ha, fondata nel periodo precedente da Kan\u014d Masanobu, pittore in capo degli ultimi shogun Ashikaga; Kan\u014d Eitoku, in particolare, dipinse le pareti del castello di Azuchi per Nobunaga, la residenza di Ky\u014dto di Hideyoshi e il suo castello di \u014csaka. Eitoku am\u00f2 soprattutto dipingere le pareti scorrevoli delle stanze, e introdusse lo \"stile monumentale\" (\"taiga\") caratterizzato da pennellate spesse e rapide e dall'enfasi posta sullo scenario; gran parte del suo lavoro and\u00f2 perso a causa delle frequenti guerre del periodo.\nUn altro importante artista del tempo, che gareggi\u00f2 con Eitoku per le commissioni dai due condottieri, fu Hasegawa T\u014dhaku, che fond\u00f2 la scuola Hasegawa e che dopo la morte di Eitoku divenne il pittore ufficiale di Hideyoshi; la sua pittura era una rielaborazione molto personale della pittura a inchiostro, e prediligeva ampie pareti e soffitti. Fu l'arte pi\u00f9 espressiva per il Giappone."}
{"id": "510987", "revid": "92723", "url": "https://it.wikipedia.org/wiki?curid=510987", "title": "Prelatura territoriale di L\u00e1brea", "text": "La prelatura territoriale di L\u00e1brea (in latino: \"Praelatura Territorialis Labreana\") \u00e8 una sede della Chiesa cattolica in Brasile suffraganea dell'arcidiocesi di Porto Velho appartenente alla regione ecclesiastica Noroeste. Nel 2019 contava 73.100 battezzati su 97.900 abitanti. \u00c8 retta dal vescovo Santiago S\u00e1nchez Sebasti\u00e1n, O.A.R.\nTerritorio.\nLa prelatura territoriale si trova nella parte meridionale dello stato brasiliano di Amazonas e comprende i comuni di L\u00e1brea, Tapau\u00e1, Pauini e Canutama.\nSede prelatizia \u00e8 la citt\u00e0 di L\u00e1brea, dove si trova la cattedrale di Nostra Signora di Nazareth (\"Nossa Senhora de Nazar\u00e9\").\nIl territorio si estende su una superficie di 230.636\u00a0km\u00b2 ed \u00e8 suddiviso in 4 parrocchie: Nossa Senhora de Nazar\u00e9 (L\u00e1brea), S\u00e3o Jo\u00e3o Batista (Canutama), Santo Agostinho (Pauini) e Santa Rita de C\u00e1ssia (Tapau\u00e1).\nStoria.\nLa prelatura territoriale \u00e8 stata eretta il 1\u00ba maggio 1925 con la bolla \"Imperscrutabili Dei\" di papa Pio XI, ricavandone il territorio dalla diocesi di Amazonas (oggi arcidiocesi di Manaus).\nOriginariamente suffraganea dell'arcidiocesi di Bel\u00e9m do Par\u00e1, il 16 febbraio 1952 \u00e8 entrata a far parte della provincia ecclesiastica dell'arcidiocesi di Manaus, mentre il 4 ottobre 1982 \u00e8 divenuta suffraganea dell'arcidiocesi di Porto Velho.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa prelatura territoriale nel 2019 su una popolazione di 97.900 persone contava 73.100 battezzati, corrispondenti al 74,7% del totale."}
{"id": "510988", "revid": "1935652", "url": "https://it.wikipedia.org/wiki?curid=510988", "title": "Arcidiocesi di Montes Claros", "text": "Larcidiocesi di Montes Claros (in latino: \"Archidioecesis Montisclarensis\") \u00e8 una sede metropolitana della Chiesa cattolica in Brasile appartenente alla regione ecclesiastica Leste 2. Nel 2019 contava 678.806 battezzati su 860.299 abitanti. La sede \u00e8 vacante.\nTerritorio.\nL'arcidiocesi comprende 40 comuni nella parte settentrionale dello stato brasiliano di Minas Gerais: Montes Claros, Berizal, Bocai\u00fava, Botumirim, Bras\u00edlia de Minas, Campo Azul, Capit\u00e3o En\u00e9as, Claro dos Po\u00e7\u00f5es, Cora\u00e7\u00e3o de Jesus, Crist\u00e1lia, Engenheiro Navarro, Francisco Dumont, Francisco S\u00e1, Fruta de Leite, Glaucil\u00e2ndia, Gr\u00e3o Mogol, Guaraciama, Ibia\u00ed, Itacambira, Japonvar, Jequita\u00ed, Josen\u00f3polis, Juramento, Lagoa dos Patos, Lontra, Luisl\u00e2ndia, Mirabela, Novorizonte, Olhos-d'\u00c1gua, Padre Carvalho, Patis, Ponto Chique, Rubelita, Salinas, Santa Cruz de Salinas, S\u00e3o Jo\u00e3o da Lagoa, S\u00e3o Jo\u00e3o do Pacu\u00ed, S\u00e3o Jo\u00e3o da Ponte, Taiobeiras e Uba\u00ed.\nSede arcivescovile \u00e8 la citt\u00e0 di Montes Claros, dove si trova la cattedrale di Nostra Signora Aparecida.\nIl territorio si estende su una superficie di 45.520\u00a0km\u00b2 ed \u00e8 suddiviso in 64 parrocchie, raggruppate in 7 settori: Norte, Sul, Sudeste, Sudoeste, Oeste, Leste e Centro.\nProvincia ecclesiastica.\nLa provincia ecclesiastica di Montes Claros, istituita nel 2001, comprende 3 suffraganee:\nStoria.\nLa diocesi di Montes Claros fu eretta il 10 dicembre 1910 con la bolla \"Postulat sane\" di papa Pio X, ricavandone il territorio dalla diocesi di Diamantina (oggi arcidiocesi).\nIl 2 aprile 1914 cedette alcuni territori alla diocesi di Ara\u00e7ua\u00ed: il comune di Fortaleza de Minas, \u00c1guas Vermelhas, allora parte del comune di Salinas, nonch\u00e9 porzioni dei comuni di Ara\u00e7ua\u00ed e di Jequitinhonha. Contestualmente ricevette dalla diocesi di Uberaba (oggi arcidiocesi) il comune di Paracatu.\nOriginariamente suffraganea dell'arcidiocesi di Mariana, il 28 giugno 1917 entr\u00f2 a far parte della provincia ecclesiastica dell'arcidiocesi di Diamantina.\nIl 1\u00ba marzo 1929, il 15 giugno 1957 e il 5 luglio 2000 ha ceduto porzioni del suo territorio a vantaggio dell'erezione rispettivamente della prelatura territoriale di Paracatu (oggi diocesi) e delle diocesi di Janu\u00e1ria e di Jana\u00faba.\nIl 18 dicembre 1965, con la lettera apostolica \"Maria virgo\", papa Paolo VI ha proclamato la Beata Maria Vergine, invocata con il titolo di Madre della Chiesa, patrona principale della diocesi, e San Pio X patrono secondario.\nIl 25 aprile 2001 la diocesi \u00e8 stata elevata al rango di arcidiocesi metropolitana con la bolla \"Maiori Christifidelium\" di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 860.299 persone contava 678.806 battezzati, corrispondenti al 78,9% del totale."}
{"id": "510989", "revid": "92723", "url": "https://it.wikipedia.org/wiki?curid=510989", "title": "Diocesi di Mossor\u00f3", "text": "La diocesi di Mossor\u00f3 (in latino: \"Dioecesis Mossorensis\") \u00e8 una sede della Chiesa cattolica in Brasile suffraganea dell'arcidiocesi di Natal appartenente alla regione ecclesiastica Nordeste 2. Nel 2019 contava 654.000 battezzati su 817.826 abitanti. \u00c8 retta dal vescovo Mariano Manzana.\nTerritorio.\nLa diocesi comprende 55 comuni nella parte occidentale dello stato brasiliano del Rio Grande do Norte: \u00c1gua Nova, Alexandria, Almino Afonso, Ant\u00f4nio Martins, Apodi, A\u00e7u, Bara\u00fana, Campo Grande, Cara\u00fabas, Carnaubais, Coronel Jo\u00e3o Pessoa, Doutor Severiano, Encanto, Felipe Guerra, Francisco Dantas, Frutuoso Gomes, Governador Dix-Sept Rosado, Grossos, Ita\u00fa, Jandu\u00eds, Jo\u00e3o Dias, Jos\u00e9 da Penha, Lucr\u00e9cia, Lu\u00eds Gomes, Major Sales, Marcelino Vieira, Martins, Messias Targino, Mossor\u00f3, Olho-d'\u00c1gua do Borges, Paran\u00e1, Para\u00fa, Patu, Pau dos Ferros, Pil\u00f5es, Portalegre, Porto do Mangue, Rafael Fernandes, Rafael Godeiro, Riacho da Cruz, Riacho de Santana, Rodolfo Fernandes, S\u00e3o Francisco do Oeste, S\u00e3o Miguel, Serra do Mel, Serrinha dos Pintos, Severiano Melo, Taboleiro Grande, Tenente Ananias, Tibau, Triunfo Potiguar, Umarizal, Upanema, Venha-Ver, Vi\u00e7osa.\nSede vescovile \u00e8 la citt\u00e0 di Mossor\u00f3, dove si trova la cattedrale di Santa Lucia.\nIl territorio si estende su 18.832\u00a0km\u00b2 ed \u00e8 suddiviso in 38 parrocchie, raggruppate in 5 zone pastorali.\nStoria.\nLa diocesi \u00e8 stata eretta il 28 luglio 1934 con la bolla \"Pro Ecclesiarum omnium\" di papa Pio XI, ricavandone il territorio dalla diocesi di Natal (oggi arcidiocesi).\nOriginariamente suffraganea dell'arcidiocesi della Para\u00edba, il 16 febbraio 1952 \u00e8 entrata a far parte della provincia ecclesiastica dell'arcidiocesi di Natal.\nCon la lettera apostolica \"Quam congrue\" dell'11 ottobre 1984, papa Giovanni Paolo II ha dichiarato Santa Lucia, vergine e martire, patrona della diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 817.826 persone contava 654.000 battezzati, corrispondenti all'80,0% del totale."}
{"id": "510995", "revid": "729019", "url": "https://it.wikipedia.org/wiki?curid=510995", "title": "Gigabyte Technology", "text": "Gigabyte Technology Co., Ltd. () \u00e8 produttore con sede a Taiwan di prodotti hardware per computer, conosciuto soprattutto per le sue schede madri.\nFu fondata nel 1986; i suoi maggiori clienti includono produttori di pc come Golden Systems Electronics, Alienware e Falcon Northwest.\nCapo della societ\u00e0 \u00e8 Yeh Pei-Cheng.\nLa compagnia produce anche schede grafiche NVIDIA e AMD, pc, palmari, lettori di dischi ottici (CD, DVD), schermi a cristalli liquidi, tastiere, mouse, dispositivi per il raffreddamento delle componenti hardware e telefoni cellulari."}
{"id": "510997", "revid": "73640", "url": "https://it.wikipedia.org/wiki?curid=510997", "title": "Villa Franzan al Barcon", "text": ""}
{"id": "511001", "revid": "15756", "url": "https://it.wikipedia.org/wiki?curid=511001", "title": "Eparchia di Nostra Signora del Libano di San Paolo dei Maroniti", "text": "Leparchia di Nostra Signora del Libano di San Paolo dei Maroniti (in latino: \"Eparchia Dominae Nostrae Libanensis Sancti Pauli Maronitarum\") \u00e8 una sede della Chiesa maronita in Brasile suffraganea dell'arcidiocesi di San Paolo. Nel 2019 contava 513.100 battezzati. \u00c8 retta dall'eparca Edgar Madi.\nTerritorio.\nL'eparchia comprende tutti i fedeli della Chiesa maronita residenti in Brasile.\nSede eparchiale \u00e8 la citt\u00e0 di San Paolo, dove si trova la cattedrale di Nostra Signora del Libano.\nIl territorio \u00e8 suddiviso in 11 parrocchie nelle citt\u00e0 di San Paolo, Bauru, Belo Horizonte, Piracicaba, Porto Alegre, S\u00e3o Jos\u00e9 do Rio Preto, Rio de Janeiro, Brasilia, Campinas, Guarulhos e Suzano.\nStoria.\nLa presenza maronita in Brasile risale alla seconda met\u00e0 del XIX secolo. La prima parrocchia, dedicata a Nostra Signora del Libano, fu istituita a San Paolo attorno al 1890 e primo parroco fu il sacerdote maronita libanese Yacoub Saliba. Negli Anni Sessanta del XX secolo fu costruita la nuova chiesa parrocchiale, in Rua Tamandare, che diventer\u00e0 la futura cattedrale dell'eparchia.\nL'eparchia di Nostra Signora del Libano di San Paolo dei Maroniti \u00e8 stata eretta il 29 novembre 1971 con la bolla \"Quod providenter\" di papa Paolo VI. Precedentemente i fedeli maroniti erano sottoposti alla giurisdizione dell'ordinariato del Brasile per i fedeli di rito orientale, eretto il 14 novembre 1951.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia nel 2019 contava 513.100 battezzati."}
{"id": "511003", "revid": "124123", "url": "https://it.wikipedia.org/wiki?curid=511003", "title": "Luis G\u00f3mez-Montejano", "text": "Industriale petrolifero, \u00e8 stato presidente del nel 2006.\nBiografia.\nInizia la sua attivit\u00e0 imprenditoriale negli anni cinquanta, specializzandosi in diversi settori produttivi, principalmente nell'edilizia, dove la sua societ\u00e0 \u00e8 una delle principali imprese costruttrici iberiche, e nella raffinazione e distribuzione di petrolio.\nAttualmente \u00e8 il presidente dell'\"Associazione petrolifera spagnola delle stazioni di servizio\".\nGi\u00e0 presidente del Real Madrid Castilla, squadra succursale del Real nella serie B spagnola, ha svolto il ruolo di presidente pro tempore in vista delle imminenti elezioni direttive della squadra madrilena.\nHa assunto la presidenza temporanea al decadimento della carica del predecessore, Fernando Mart\u00edn, dal 26 aprile al 2 luglio del 2006, fino all'elezione del successore Ram\u00f3n Calder\u00f3n."}
{"id": "511004", "revid": "92723", "url": "https://it.wikipedia.org/wiki?curid=511004", "title": "Eparchia di Nostra Signora del Paradiso di San Paolo dei Melchiti", "text": "Leparchia di Nostra Signora del Paradiso di San Paolo dei Melchiti (in latino: \"Eparchia Dominae Nostrae Paradisis Sancti Pauli Graecorum Melkitarum\") \u00e8 una sede della Chiesa cattolica greco-melchita in Brasile suffraganea dell'arcidiocesi di San Paolo. Nel 2019 contava 424.230 battezzati. \u00c8 retta dall'eparca Georges Khoury.\nTerritorio.\nL'eparchia comprende tutti i fedeli della Chiesa cattolica greco-melchita residenti in Brasile.\nSede eparchiale \u00e8 la citt\u00e0 di San Paolo, dove si trova la cattedrale di Nostra Signora del Paradiso.\nIl territorio \u00e8 suddiviso in 5 parrocchie. Comunit\u00e0 melchite si trovano, oltre che a San Paolo, anche a Rio de Janeiro, Fortaleza, Juiz de Fora, Belo Horizonte, Taubat\u00e9, Trememb\u00e9, Votorantim.\nStoria.\nLa presenza cattolica greco-melchita in Brasile si costitu\u00ec a partire dal XX secolo. Nel 1939 arriv\u00f2 nel Paese il primo prete melchita, padre Elias Coueter, parroco della chiesa di San Basilio a Rio de Janeiro. Il 14 novembre 1951 fu eretto l'ordinariato del Brasile per i fedeli di rito orientale, di cui Coueter divenne vicario generale. Nel 1960 fu nominato vescovo ausiliare di Rio e incaricato delle comunit\u00e0 melchite del Brasile.\nL'eparchia \u00e8 stata eretta il 29 novembre 1971 con la bolla \"Haec romana\" di papa Paolo VI.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia nel 2019 contava 424.230 battezzati."}
{"id": "511005", "revid": "110157", "url": "https://it.wikipedia.org/wiki?curid=511005", "title": "Diocesi di \u00d3bidos", "text": "La diocesi di \u00d3bidos (in latino: \"Dioecesis Obidensis\") \u00e8 una sede della Chiesa cattolica in Brasile suffraganea dell'arcidiocesi di Santar\u00e9m appartenente alla regione ecclesiastica Norte 2. Nel 2020 contava 210.000 battezzati su 285.921 abitanti. \u00c8 retta dal vescovo Bernardo Johannes Bahlmann, O.F.M.\nTerritorio.\nLa diocesi comprende 5 comuni nella parte nord-occidentale dello stato brasiliano di Par\u00e1: \u00d3bidos, Alenquer, Faro, Juruti e Oriximin\u00e1.\nSede vescovile \u00e8 la citt\u00e0 di \u00d3bidos, dove si trova la cattedrale di Sant'Anna.\nIl territorio si estende una superficie di 182.147\u00a0km\u00b2 ed \u00e8 suddiviso in 13 parrocchie.\nStoria.\nLa prelatura territoriale di \u00d3bidos fu eretta il 10 aprile 1957 con la bolla \"Cum sit animorum\" di papa Pio XII, ricavandone il territorio dalla prelatura territoriale di Santar\u00e9m (oggi arcidiocesi).\nIl 9 novembre 2011 \u00e8 stata elevata al rango di diocesi con la bolla \"Solet Sancta Sedes\" di papa Benedetto XVI.\nOriginariamente suffraganea dell'arcidiocesi di Bel\u00e9m do Par\u00e1, il 6 novembre 2019 \u00e8 entrata a far parte della provincia ecclesiastica dell'arcidiocesi di Santar\u00e9m.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 285.921 persone contava 210.000 battezzati, corrispondenti all'73,4% del totale."}
{"id": "511009", "revid": "121134055", "url": "https://it.wikipedia.org/wiki?curid=511009", "title": "Qualcomm", "text": "Qualcomm \u00e8 una societ\u00e0 statunitense di ricerca e sviluppo nel campo delle telecomunicazioni senza fili con sede a San Diego, in California (USA). Fu fondata nel 1985 da Irwin Jacobs e Andrew Viterbi che precedentemente fondarono \"Linkabit\".\nQualcomm \u00e8 tra i primi 5 produttori di semiconduttori per vendite nel mondo, sviluppandoli direttamente pur non producendoli internamente, affidandosi a tal scopo a societ\u00e0 terze (Samsung e TSMC).\nStoria.\nNegli anni 2000 l'azienda \u00e8 cresciuta notevolmente, sia a livello economico che per notoriet\u00e0, grazie all'ingresso nel mercato dei processori basati su architettura ARM per dispositivi mobili come smartphone e tablet computer.\nNel 2006 ha acquisito nPhase, Airgo Networks (specializzata in strumentazione Wi-Fi) e la quota maggioritaria di RF Micro Devices (produttrice di dispositivi Bluetooth).\nIl suo annuncio ufficiale risale al 2007, ma il suo debutto effettivo nello scenario globale in questo settore risale al 2009 con il lancio sul mercato di Snapdragon, su piattaforma chipset basata sui microprocessori ARM, adottata e immessa in commercio da produttori di smartphone come Acer, Toshiba, HTC e Sony Ericsson.\nNel 2019 il gruppo ha ricevuto una multa di 242 milioni di euro da parte della Commissione Europea per la concorrenza: la motivazione \u00e8 abuso di posizione dominante nella vendita di chip a Huawei e Zte a prezzi ultra ribassati."}
{"id": "511013", "revid": "125660456", "url": "https://it.wikipedia.org/wiki?curid=511013", "title": "Kate Schellenbach", "text": "Biografia.\nKatherine Ann Schellenbach, pi\u00f9 semplicemente chiamata Kate, cresce nel quartiere di Manhattan, dove conosce, ancora molto giovane, Adam Yauch e Michael Diamond: tra di loro nasce presto una grande amicizia, che li porta, nel 1979, a formare un gruppo, i \"The Young Aborigenes\", nome successivamente cambiato in Beastie Boys. Il gruppo suonava a quel tempo musica hardcore punk, genere di grande successo alla fine degli anni settanta, sotto la spinta del successo di band quali, per esempio, i Ramones ed i Bad Brains. I componenti erano:\nDopo il grande successo riscosso nell'ambiente underground newyorchese, il gruppo registra il primo EP nel 1982 intitolato \"Pollywog Stew\". L'anno successivo viene registrato un altro EP, dal titolo Cooky Puss, opera che coincide con l\u2019esordio di Adam Horovitz nella band in sostituzione di John Berry. Il 1984 invece, \u00e8 l'anno di abbandono del gruppo da parte di Kate, che intravede una vera e propria rivoluzione all'interno della band, che proprio l'anno precedente aveva registrato il primo pezzo hip hop. Kate si rende conto che non c'\u00e8 pi\u00f9 posto per lei, e, di comune accordo con il futuro trio, decide di lasciare la band.\nNegli anni successivi fa comunque qualche ricomparsa, come nel 1992, quando, in occasione del Check your Head tour, \u00e8 chiamata per suonare la batteria nei pezzi risalenti all'inizio degli anni ottanta.\nLontano dalle origini.\nNegli anni novanta partecipa ad alcuni progetti musicali, ma senza successo; si ricordano due tentativi in particolare:\nLa sua esperienza pi\u00f9 nota rimane quella del 1992, quando collabora, come batterista, con il gruppo dei Luscious Jackson in occasione dell'uscita del loro terzo album, \"Fever in fever out\", che ottenne un buon successo grazie anche ai continui passaggi dei loro video su MTV."}
{"id": "511016", "revid": "92723", "url": "https://it.wikipedia.org/wiki?curid=511016", "title": "Prelatura territoriale di S\u00e3o F\u00e9lix", "text": "La prelatura territoriale di S\u00e3o F\u00e9lix (in latino: \"Praelatura Territorialis Sancti Felicis\") \u00e8 una sede della Chiesa cattolica in Brasile suffraganea dell'arcidiocesi di Cuiab\u00e1 appartenente alla regione ecclesiastica Centro-Oeste. Nel 2019 contava 150.800 battezzati su 176.000 abitanti. \u00c8 retta dal vescovo Adriano Ciocca Vasino.\nTerritorio.\nLa prelatura territoriale comprende 15 comuni dello stato brasiliano del Mato Grosso: Santa Cruz do Xingu, S\u00e3o Jos\u00e9 do Xingu, Vila Rica, Santa Terezinha, Luci\u00e1ra, S\u00e3o F\u00e9lix do Araguaia, Novo Santo Ant\u00f4nio, Bom Jesus do Araguaia, Confresa, Porto Alegre do Norte, Canabrava do Norte, Serra Nova Dourada, Alto Boa Vista, Ribeir\u00e3o Cascalheira, Quer\u00eancia.\nSede prelatizia \u00e8 la citt\u00e0 di S\u00e3o F\u00e9lix do Araguaia, dove si trova la cattedrale dell'Assunzione di Maria Vergine.\nIl territorio \u00e8 suddiviso in 13 parrocchie.\nStoria.\nLa prelatura territoriale \u00e8 stata eretta il 13 maggio 1969 con la bolla \"Ut comodius\" di papa Paolo VI, ricavandone il territorio dalle prelature territoriali di Cristal\u00e2ndia (oggi diocesi), di Registro do Araguaia (poi divenuta diocesi di Guiratinga) e di Sant\u00edssima Concei\u00e7\u00e3o do Araguaia (oggi diocesi di Marab\u00e1).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa prelatura territoriale nel 2019 su una popolazione di 176.000 persone contava 150.800 battezzati, corrispondenti all'85,7% del totale."}
{"id": "511017", "revid": "14691", "url": "https://it.wikipedia.org/wiki?curid=511017", "title": "Situazione orizzontale", "text": ""}
{"id": "511021", "revid": "110157", "url": "https://it.wikipedia.org/wiki?curid=511021", "title": "Arcieparchia di San Giovanni Battista di Curitiba degli Ucraini", "text": "Larcieparchia di San Giovanni Battista di Curitiba degli Ucraini (in latino: \"Archieparchia Sancti Ioannis Baptistae Curitibensis Ucrainorum\") \u00e8 una sede metropolitana della Chiesa greco-cattolica ucraina in Brasile. Nel 2017 contava 87.200 battezzati. \u00c8 retta dall'arcieparca Valdomiro Koubetch, O.S.B.M.\nTerritorio.\nL'arcieparchia estende la sua giurisdizione sui fedeli della Chiesa greco-cattolica ucraina di tutto il Brasile, eccetto gli stati di Mato Grosso do Sul, Mato Grosso, Rond\u00f4nia, Acre, Amazonas, Roraima, Par\u00e1, Amap\u00e1 e della parte occidentale dello stato di Paran\u00e1.\nSede arcieparchiale \u00e8 la citt\u00e0 di Curitiba, dove si trova la cattedrale di San Giovanni Battista.\nIl territorio \u00e8 suddiviso in 26 parrocchie.\nStoria.\nL'esarcato apostolico del Brasile per i fedeli di rito orientale fu eretto il 30 maggio 1962 con la bolla \"Qui divino consilio\" di papa Giovanni XXIII.\nIl 29 novembre 1971 l'esarcato apostolico \u00e8 stato elevato ad eparchia e ha assunto il nome attuale. La sede era suffraganea dell'arcidiocesi latina di Curitiba.\nIl 12 maggio 2014 l'eparchia \u00e8 stata elevata al rango di sede metropolitana con la bolla \"Attenta deliberatione\" di papa Francesco, e contestualmente ha ceduto una porzione di territorio a vantaggio dell'erezione dell'eparchia dell'Immacolata Concezione di Prudent\u00f3polis degli Ucraini.\nCronotassi degli arcieparchi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcieparchia nel 2017 contava 87.200 battezzati."}
{"id": "511023", "revid": "64558", "url": "https://it.wikipedia.org/wiki?curid=511023", "title": "4wd", "text": ""}
{"id": "511024", "revid": "92723", "url": "https://it.wikipedia.org/wiki?curid=511024", "title": "Amministrazione apostolica personale San Giovanni Maria Vianney", "text": "Lamministrazione apostolica personale San Giovanni Maria Vianney (in latino: \"Administratio Apostolica Sancti Ioannis Mariae Vianney\") \u00e8 una sede della Chiesa cattolica in Brasile immediatamente soggetta alla Santa Sede. Nel 2020 contava 29.250 battezzati. \u00c8 retta dal vescovo Fernando Ar\u00eaas Rifan.\nLegislazione e posizione giuridica.\nUn'amministrazione apostolica, secondo il Codice di diritto canonico, \u00e8 una circoscrizione ecclesiastica, equivalente a una diocesi, che \u00e8 governata da un amministratore apostolico, che la gestisce per conto del papa al quale risponde in via esclusiva. Nella maggior parte dei casi, viene creata un'amministrazione apostolica nelle aree di missione, dove le infrastrutture per una diocesi non esistono ancora.\nL'amministrazione apostolica in questione \u00e8 di natura personale e non territoriale, quindi la sua giurisdizione \"bench\u00e9 circoscritta al territorio della diocesi di Campos, riguarda i sacerdoti e i fedeli che seguono l'antica forma del rito romano, avendo il potere di incardinare sacerdoti e diaconi\". Tutti i fedeli laici dell'amministrazione sono registrati in un libro specifico. \u00c8 un caso unico al mondo. Tutti i fedeli che appartengono all'amministrazione apostolica sono allo stesso tempo fedeli della diocesi di Campos. I fedeli della diocesi per\u00f2 non appartengono automaticamente all'amministrazione apostolica. L'amministrazione \u00e8 quindi simile a una prelatura personale.\nAnche il vescovo amministratore apostolico ha un potere ordinario \"personale\", cio\u00e8 rivolto alle persone che fanno parte dell'amministrazione apostolica \"[...] sia nel foro esterno che interno, e cumulativo con il potere del vescovo diocesano di Campos\". Alcune decisioni del vescovo amministratore apostolico possono essere prese solo in accordo con il vescovo diocesano.\nL'amministrazione apostolica San Giovanni Maria Vianney si differenzia da altri istituti cattolici tradizionalisti che utilizzano il Messale precedente la riforma liturgica (come la Fraternit\u00e0 Sacerdotale San Pietro, l'Istituto di Cristo Re Sommo Sacerdote e altri) per l'essere soggetto esclusivamente e direttamente al papa. Le altre societ\u00e0 sono soggette al controllo della Congregazione per la dottrina della fede e della Congregazione per il clero che sovrintendono i gruppi legati all'antico rito romano.\nAlcuni canonisti hanno osservato che \"nel caso in questione, si potrebbe pensare all'orizzonte aperto del canone 383 \u00a7 2 CIC, vale a dire la possibilit\u00e0 del vescovo di Campos, di nominare un vicario episcopale che si occupa delle esigenze spirituali di questi fedeli (...) evitando cos\u00ec l'erezione dell'amministrazione apostolica\". Tuttavia, a causa di una serie di difficolt\u00e0 nel corso della storia, si decise di creare una circoscrizione separata.\nLa legislazione che regola l'amministrazione apostolica \u00e8 composta da tre fonti: le norme sulle amministrazioni apostoliche contenute nel Codice di diritto canonico, le norme particolari del decreto \"Animarum Bonum\" di papa Giovanni Paolo II, con il quale \u00e8 stata eretta l'amministrazione, e le norme contenute nei decreti dei dicasteri della Curia romana, che regolano gli aspetti della vita nell'amministrazione. Dal momento che l'amministrazione apostolica \u00e8 equivalente a una diocesi soggetta al papa, appare in pubblicazioni quali l'Annuario pontificio e l'Annuario della Chiesa del Brasile. Quindi, appartiene alla regione ecclesiastica Est 1, alla Conferenza nazionale dei vescovi del Brasile e alla provincia ecclesiastica di Niter\u00f3i.\nIn questo modo l'amministrazione apostolica \u00e8 come una \"diocesi personale\" con curia, seminario, parrocchie, chiese, sacerdoti, istituti di vita consacrata, [...] catechisti e fedeli in generale con il privilegio di avere la propria forma liturgica, la cosiddetta messa tridentina, con la sua disciplina e le sue usanze\".\nTerritorio.\nQuest'amministrazione ha le funzioni di una prelatura personale per i fedeli della diocesi di Campos che liberamente decidono di aderirvi; i sacerdoti dell'amministrazione celebrano esclusivamente la Messa tridentina con il messale promulgato da papa Giovanni XXIII nel 1962.\nSede dell'amministrazione apostolica \u00e8 la citt\u00e0 di Campos dos Goytacazes, dove si trova la chiesa principale, intitolata al Cuore Immacolato di Nostra Signora del Rosario di Fatima.\nParrocchie.\nL'amministrazione apostolica conta 12 parrocchie, due quasi-parrocchie e 3 rettorie. In totale, ha 115 chiese e 11 altre comunit\u00e0 in tutto il resto del Brasile nelle quali operano i sacerdoti dell'amministrazione, su richiesta dei loro fedeli. Quest'organizzazione fu stabilita dal vescovo Lic\u00ednio Rangel nel 2002, insieme alla curia diocesana, al consiglio direttivo e al consiglio economico. Le parrocchie e le altre entit\u00e0 dell'amministrazione sono:\nLe comunit\u00e0 che l'amministrazione serve in Brasile sono:\nL'amministrazione ha anche diverse \"associazioni pubbliche di fedeli\" tra cui si distinguono la Congregazione Mariana, l'Apostolato della preghiera, la Lega cattolica Ges\u00f9, Maria e Giuseppe e la Crociata eucaristica.\nSeminario.\nIl decreto \"Animarum Bonum\" del 2002 autorizz\u00f2 l'erezione canonica di un seminario nell'amministrazione apostolica, cosa che fu fatta immediatamente. Venne infatti istituito il seminario \"Immacolata Concezione\" che si trova a Campos dos Goytacazes. Attualmente, c'\u00e8 solo il seminario maggiore, che \u00e8 diviso in tre fasi: un anno di spiritualit\u00e0 (propedeutica), tre anni di filosofia e quattro anni di teologia. All'inizio del corso di filosofia, i seminaristi ricevono la talare e sono tenuti a indossarla quotidianamente. Nel corso di teologia, i seminaristi ricevono la tonsura clericale, gli ordini minori (ostiariato, lettorato, esorcistato e accolitato) e in seguito gli ordini del suddiaconato e del diaconato. Il Codice di diritto canonico del 1917 affermava che l'uso degli \"ordini minori\" da parte di seminaristi conferiva lo status di chierici all'interno della Chiesa cattolica. Pi\u00f9 tardi, nel 1972, la lettera apostolica \"Ministeria quaedam\"' di papa Paolo VI, abol\u00ec gli ordini minori e decret\u00f2 che le loro funzioni dovevano essere attribuite a \"ministeri stabiliti\" e che chi li riceveva non diveniva un chierico. Il Codice di diritto canonico del 1983 riconferma che solo i seminaristi ordinati diaconi diventano chierici. Anche dove si mantiene l'uso dei libri liturgici dell\"usus antiquior\", dalla ricezione del diaconato si diviene chierici ai sensi del canone 266, \u00a7 2 del Codice di diritto canonico. Cos\u00ec ora gli ordini minori hanno una funzione liturgica, ma non rendono i seminaristi dei chierici. Anche i seminaristi di altri luoghi, alcuni dei quali sono missionari provenienti dall'Africa, stanno studiando in questo istituto.\nOggi \u00e8 l'unico seminario latino-americano in comunione con il papa che offre una formazione spirituale e intellettuale orientata all\"usus antiquior\" del rito romano. La Fraternit\u00e0 sacerdotale San Pio X possiede un proprio seminario a La Reja, in Argentina, orientato secondo la stessa forma. Tuttavia papa Benedetto XVI afferm\u00f2 che la Fraternit\u00e0 sacerdotale San Pio X non ha uno status canonico nella Chiesa cattolica e, a causa di questa mancanza di status canonico, i ministeri esercitati dai suoi sacerdoti non sono legittimi nella Chiesa, e quindi i loro seminari non sono riconosciuti.\nA partire dagli anni '60 e fino al 1981, la diocesi di Campos ebbe due seminari, il seminario minore, sito nella Varre-Sai, al confine settentrionale della diocesi, e il seminario maggiore, che si trova a Campos dos Goytacazes. Entrambi furono fondati da monsignor Ant\u00f4nio de Castro Mayer. Dopo la riforma liturgica, il vescovo De Castro Mayer mantenne la formazione nei seminari incentrata sul rito tradizionale della messa.\nNel 1981 quando fu sostituito con il vescovo Carlos Alberto Etchandy Gimeno Navarro \"don Mayer cedette le sue chiavi del seminario a un rappresentante del nuovo vescovo, pianse apertamente, forse la prima volta che pianse in pubblico dal momento dell'arrivo della lettera da Roma che annunciava l'istituzione del Novus Ordo\". In seguito monsignor Navarro chiuse i seminari ed espulse i seminaristi. Fu un mezzo per eliminare la formazione mirata per la messa tridentina. Padre Jos\u00e9 Possidente, che era stato responsabile per i seminari della diocesi, successivamente fu il fondatore del nuovo seminario dell'Unione sacerdotale. Qualche tempo dopo, gli stessi seminaristi espulsi si iscrissero al seminario della Fraternit\u00e0 sacerdotale San Pio X di La Reja, in Argentina. Dopo la regolarizzazione del gruppo da parte della Santa Sede, tra il 2002 e il 2010, il seminario dell'amministrazione si trovava nel centro di Campos dos Goytacazes. Nel 2010 \u00e8 iniziata la costruzione di un nuovo seminario all'interno della citt\u00e0.\nOpere sociali.\nNel 2012 l'amministrazione contava 2 asili, 2 orfanotrofi e 15 scuole. Le scuole dell'amministrazione avevano nello stesso anno circa 200 insegnanti e 3000 studenti. Nel gennaio del 2008 il vescovo Ar\u00eaas Rifan scrisse la \"Lettera dei principi delle nostre scuole cattoliche\", che guida il mantenimento dei collegi dell'amministrazione.\nL'amministrazione fornisce anche assistenza alle famiglie bisognose nelle \"favelas\" e nella zona rurale di Campos dos Goytacazes, oltre a offrire corsi professionali gratuiti.\nL'amministrazione gestisce una casa editrice e di grafica, nota come \"editore Dom Licinio\", che stampa le lettere pastorali e le guide dei vescovi, i volantini liturgici e alcuni libri sulla dottrina e la teologia dell'amministrazione, come ad esempio il DVD \"A Santa Missa no Rito tridentino\" e il libro \"Liturgia da Semana da Santa\".\nStoria.\nL'amministrazione apostolica ha origine dall'Unione sacerdotale San Giovanni Maria Vianney fondata da monsignor Ant\u00f4nio de Castro Mayer, gi\u00e0 vescovo di Campos, molto vicino alla posizioni di Marcel Lefebvre, tanto che fu scomunicato per aver partecipato alla consacrazione illecita di quattro vescovi della Fraternit\u00e0 Sacerdotale San Pio X.\nIl 29 agosto 1981 monsignor de Castro Mayer lasci\u00f2 la guida della diocesi di Campos, nella quale aveva impedito l'attuazione della riforma liturgica, causando una spaccatura tra coloro che, appartenenti al clero o semplici fedeli, vollero continuare a seguire il rito antico, e chi, invece, chiedeva di seguire i dettami della riforma liturgica.\nAlla sua morte, avvenuta nel 1991, alcuni presuli consacrati illecitamente da monsignor Lefebvre ordinarono vescovo il suo successore, monsignor Lic\u00ednio Rangel.\nIl 15 agosto 2001 monsignor Rangel e tutti i membri dell'unione inviarono a papa Giovanni Paolo II la richiesta di essere nuovamente ammessi alla comunione con la Santa Sede. Il successivo 25 dicembre Giovanni Paolo II accett\u00f2 la richiesta dell'unione e annunci\u00f2 la prossima erezione dell'amministrazione che sarebbe stata affidata alla guida dello stesso monsignor Rangel, al quale sarebbe stato assicurato un successore.\nL'erezione dell'amministrazione ha avuto luogo il 18 gennaio 2002 con il decreto \"Animarum bonum\" della Congregazione per i Vescovi, e venne nominato primo amministratore monsignor Rangel, al quale fu assegnata la sede titolare di Zarna. Il successivo 28 giugno fu nominato quale vescovo coadiutore con diritto di successione monsignor Fernando Ar\u00eaas Rifan che si trova alla guida dell'amministrazione dal giorno della morte di monsignor Rangel, avvenuta il 16 dicembre 2002.\nMonsignor Mayer e la diocesi di Campos.\nDal 3 gennaio 1949 al 29 agosto 1981 la diocesi di Campos fu retta dal vescovo Ant\u00f4nio de Castro Mayer, un prelato conservatore, tradizionalista, ortodosso e apologeta della fede cattolica contro gli errori del mondo moderno. Egli trasmise questa visione ai sacerdoti e ai fedeli della diocesi, in particolare attraverso lo strumento della lettera pastorale. Dom Mayer, quando era ancora prete, divenne socio di Plinio Corr\u00eaa de Oliveira, e ricopr\u00ec un ruolo importante nell'origine di Tradizione, Famiglia e Propriet\u00e0, un'associazione di laici tradizionalisti e di militanza cattolica. Monsignor De Castro Mayer, dimostr\u00f2 il bisogno di combattere della fede cattolica mettendo sul suo stemma episcopale un leone. Questo in seguito diede origine al suo soprannome di \"leone di Campos\".\nCon la partecipazione al Concilio Vaticano II tra il 1962 e il 1965 il vescovo De Castro Mayer e altri padri conciliari del Brasile e del mondo si riunirono e organizzarono un gruppo dedicato a difendere la Tradizione della Chiesa, chiamato Coetus Internationalis Patrum. In questo gruppo l'arcivescovo francese Marcel Lefebvre occupava una posizione di rilievo. Da l\u00ec inizi\u00f2 un'amicizia che sarebbe stata essenziale nel periodo successivo. De Castro Mayer e Lefebvre firmarono e approvarono tutti i documenti del Concilio. Inizialmente i due vescovi credevano che fosse possibile interpretarli in maniera ortodossa e accettarli docilmente. Sebbene sostenessero fin dall'inizio che il testo di \"Dignitatis Humanae\" fosse sostanzialmente sbagliato, diedero il loro \"placet\" al documento forse per fedelt\u00e0 e devozione al pontefice, che poi lo approv\u00f2. De Castro Mayer, nel 1974, invi\u00f2 una lettera riservata a papa Paolo VI in cui esponeva gli errori che \"Dignitatis Humanae\" secondo lui conteneva.\nSuccessivamente segu\u00ec la \"crisi conciliare\", in cui - a giudizio di De Castro Mayer - diversi gruppi cattolici, in particolare chierici, usando le riforme del Concilio Vaticano II, reintrodussero il modernismo teologico nella Chiesa. Monsignor De Castro Mayer nella sua diocesi, attraverso due lettere pastorali, condann\u00f2 l'interpretazione modernista dei documenti conciliari, e offr\u00ec un'interpretazione di \"aggiornamento\" compatibile con la tradizione cattolica. Monsignor De Castro Mayer in questo contesto conserv\u00f2 la concezione ortodossa della dottrina cattolica e attu\u00f2 alcune modifiche nella liturgia, promulgate da papa Paolo VI.\nIl 3 aprile 1969 papa Paolo VI promulg\u00f2 la nuova edizione del Messale Romano. Il 12 settembre, De Castro Mayer invi\u00f2 una lettera al papa chiedendo il permesso di continuare ad usare la messa tridentina. Nella stessa lettera present\u00f2 al pontefice uno studio sugli errori dottrinali della nuova Messa e la sua divergenza dalla teologia cattolica e dai decreti del Concilio di Trento. La sua richiesta di continuare ad usare la forma anteriore fu esaudita. Tuttavia, per fedelt\u00e0 al pontefice, monsignor De Castro Mayer concesse ai sacerdoti il suo permesso di celebrare con il Messale di Paolo VI. La maggior parte dei sacerdoti tuttavia continu\u00f2 a celebrare la messa tridentina e ad usare un apostolato tradizionalista che raggiunse la maggioranza dei fedeli.\nNel 1970 l'arcivescovo Marcel Lefebvre fond\u00f2 a Friburgo la Fraternit\u00e0 sacerdotale San Pio X che fu approvata da Fran\u00e7ois Charri\u00e8re, vescovo di Losanna, Ginevra e Friburgo provvisoriamente per sei anni. La Fraternit\u00e0 fond\u00f2 un seminario a Ec\u00f4ne, la cui formazione era orientata alla messa tridentina e a una posizione critica rispetto alle riforme del Concilio Vaticano II. A quel tempo De Castro Mayer e Lefebvre si tenevano in contatto e scambiavano corrispondenza, poich\u00e9 condividevano le stesse idee. Nel 1975 la Fraternit\u00e0 sacerdotale San Pio X perse il suo status e non fu pi\u00f9 riconosciuta all'interno della Chiesa cattolica. Monsignor Marcel Lefebvre decise di continuare nella sua opera e a causa della mancanza di status canonico della Fraternit\u00e0 chiese al vescovo De Castro Mayer di incardinare e incorporare i sacerdoti che aveva ordinato nella diocesi di Campos, regolarizzando la sua situazione. De Castro Mayer rispose affermativamente alla sua richiesta. Uno di questi sacerdoti era Bernard Tissier de Mallerais, che in seguito divenne uno dei vescovi della Fraternit\u00e0. De Castro Mayer lo aiut\u00f2 anche ad acquistare la terra per la costruzione di un seminario a La Reja, in Argentina. Questo \u00e8 oggi il seminario della Fraternit\u00e0 in America latina.\nMonsignor De Castro Mayer partecip\u00f2 anche agli incontri convocati dal Conferenza nazionale dei vescovi del Brasile che crebbe d'importanza, sostituendo parzialmente il potere dei vescovi e adottando posizioni vicine alla teologia della liberazione. Monsignor De Castro Mayer, dopo aver difeso in una lettera pastorale il \"Sillabo\" di papa Pio IX, un documento che condanna varie idee moderne, venne attaccato pubblicamente in una sessione della Conferenza. Cos\u00ec lasci\u00f2 le riunioni della conferenza e questo fu interpretato dai vescovi come una disapprovazione delle sue idee e un isolamento della diocesi di Campos.\nFondazione dell'Unione Sacerdotale di San Giovanni Maria Vianney.\nNel 1981 Ant\u00f4nio de Castro Mayer si ritir\u00f2 dalla guida della diocesi per raggiunti limiti di et\u00e0 e papa Giovanni Paolo II chiam\u00f2 a succedergli monsignor Carlos Alberto Etchandy Gimeno Navarro. Alla vigilia dell'arrivo del nuovo vescovo, fedeli provenienti da varie citt\u00e0 della diocesi scrissero una missiva a sostegno di monsignor De Castro Mayer ed espressero il desiderio di continuare ad utilizzare l'antica forma liturgica. Elencarono anche richieste al governo della diocesi, come ad esempio l'insegnamento del Catechismo di Pio X, le campagna di moralizzazione dei costumi, la fedelt\u00e0 alla tradizione della Chiesa cattolica, la formazione tradizionale dei seminaristi e dei sacerdoti, l'uso dell'abito talare e la lotta contro comunismo, aborto ed eutanasia. Quando monsignor Navarro arriv\u00f2 nella diocesi non ascolt\u00f2 queste richieste e introdusse immediatamente la messa di Paolo VI e altre riforme ecclesiali. Ci\u00f2 fu l'inizio di una catena di problemi.\nMonsignor Navarro prese possesso della diocesi nella cattedrale di Campos durante una messa celebrata con il Messale di Paolo VI. Il suo predecessore rifiut\u00f2 di partecipare alla liturgia e prefer\u00ec passare simbolicamente la sua autorit\u00e0 al nuovo vescovo in un'altra cerimonia svoltasi fuori dalla cattedrale, prima della messa. Durante la nuova messa, un gruppo di fedeli di Tradizione, Famiglia e Propriet\u00e0 fuori dalla chiesa distribu\u00ec opuscoli contro la cerimonia e invit\u00f2 i fedeli con megafoni a non partecipare. Quando monsignor Navarro comp\u00ec le sue prime visite pastorali attraverso la diocesi in molte parrocchie e cappelle rurali, sebbene fosse sempre accolto dai fedeli, quando si preparava a celebrare la nuova Messa la maggior parte dei fedeli abbandonava le chiese, lasciandole quasi vuote.\nMonsignor Navarro in seguito chiuse i seminari della diocesi di Campos, espellendo i seminaristi tradizionalisti e accus\u00f2 informalmente il vescovo De Castro Mayer e alcuni sacerdoti di irregolarit\u00e0 nella gestione finanziaria della diocesi. Queste accuse vennero riprese da alcune riviste nazionali. Monsignor Navarro non present\u00f2 mai una denuncia formale e solo quando i sacerdoti pubblicarono una nota pubblica che minacciava di perseguire il vescovo, le accuse cessarono.\nIl 25 agosto 1982 monsignor Navarro proib\u00ec con decreto la celebrazione della messa tridentina e impose la celebrazione esclusiva nella nuova forma liturgica. Ordin\u00f2 che:\nI 30 sacerdoti formati da monsignor De Castro Mayer si rifiutarono di obbedire al decreto e continuarono a celebrare la messa tridentina. Il giorno prima della scadenza dell'ultimatum, il 24 settembre, dichiar\u00f2 pubblicamente che la messa tridentina non era mai stata abrogata e che era ancora possibile e lecito per tutti i sacerdoti cattolici celebrarla, ai sensi del decreto \"Quo primum tempore\", e che non potevano adottare la nuova Messa a causa dei suoi vari errori teologici. Cos\u00ec monsignor Navarro, seguendo i provvedimenti contenuti nel decreto, li rimosse immediatamente e li sospese dai loro incarichi. I sacerdoti inizialmente rifiutarono di lasciare le chiese e le parrocchie della diocesi con il sostegno dei loro fedeli. Monsignor Navarro si appell\u00f2 ai tribunali civili e, vincendo la causa, richiese l'intervento delle forze di polizia per rimuovere i partigiani dal tradizionalismo. Cos\u00ec questo gruppo di sacerdoti venne seguito da migliaia di fedeli e venne creata l'Unione sacerdotale di San Giovanni Maria Vianney, guidata dal vescovo Ant\u00f4nio de Castro Mayer, il cui portavoce divenne padre Fernando Ar\u00eaas Rifan, che spesso apparve nei mezzi di comunicazione di massa per difendere il gruppo. Successivamente, fu fondato un nuovo seminario la cui direzione fu affidata a don Jos\u00e9 Possidente. Le opere sociali erano dirette da padre Francisco Apoliano e dall'\"Associazione di San Michele Arcangelo e del Cuore Immacolato di Maria\", una congregazione di suore, da lui creata, che fond\u00f2 diverse case religiose. I sacerdoti dell'Unione Sacerdotale cominciarono rapidamente la costruzione di nuove cappelle, da dove avrebbero condotto un apostolato tradizionalista.\nIl nunzio apostolico in Brasile del tempo, monsignor Carlo Furno, fece una visita a Campos dos Goytacazes nel 1983 per dialogare con il gruppo, ma non ebbe successo. A quel tempo l'arcivescovo Marcel Lefebvre e monsignor De Castro Mayer pubblicarono una lettera aperta al pontefice dove esposero i principali errori del Concilio Vaticano II.\nOriginariamente l'Unione sacerdotale era profondamente legata a Tradizione, Famiglia e Propriet\u00e0, ma questa relazione si deterior\u00f2 lentamente, e nel 1984 monsignor De Castro Mayer e il suo gruppo si separarono definitivamente da Plinio Corr\u00eaa de Oliveira e dall'associazione, considerandola pubblicamente una setta. Nel 1987 l'Unione sacerdotale inizi\u00f2 anche ad assistere il \"Grupo Perman\u00eancia\" e il \"monastero della Santa Croce\" rispettivamente a Rio de Janeiro e Niter\u00f3i, due istituzioni tradizionaliste rispettivamente di laici e monaci. Pi\u00f9 tardi, nel 2002, con la sua regolarizzazione, l'Unione sacerdotale ruppe i rapporti con il \"Grupo Perman\u00eancia\" e con il monastero.\nIl 30 giugno 1988 il vescovo Ant\u00f4nio de Castro Mayer partecip\u00f2 come co-consacrante alle ordinazioni episcopale effettuate da monsignor Marcel Lefebvre a Ec\u00f4ne. Senza mandato della Santa Sede consacrarono vescovi Bernard Fellay, Bernard Tissier de Mallerais, Alfonso de Galarreta e Richard Williamson. Monsignor De Castro Mayer si rec\u00f2 in Svizzera con i padri Fernando Ar\u00eaas Rifan, Jos\u00e9 Possidente ed Eduardo Athayde, il suo migliore amico. A causa di quest'azione, il papa pubblic\u00f2 la lettera apostolica \"Ecclesia Dei\", nella quale afferm\u00f2 che i sei vescovi erano incorsi nella scomunica per aver compiuto un atto scismatico.Lefebvre e De Castro Mayer sostenevano che le loro azioni erano state necessarie, perch\u00e9 la forma tradizionale della fede cattolica e dei sacramenti si sarebbe estinta senza un clero preparato in quella particolare spiritualit\u00e0 che fosse in grado di trasmetterli alla generazione successiva. Le ordinazioni furono definite \"operazione sopravvivenza\". I presuli citarono in loro difesa i canoni 1323 e 1324 del Codice di diritto canonico, perch\u00e9 credevano che i loro gruppi fossero in \"stato di necessit\u00e0\". Il vescovo Ar\u00eaas Rifan in seguito si rifer\u00ec alla consacrazione di monsignor Rangel avvenuta nel 1991 nelle stesse circostanze come \"dovuta a uno stato di emergenza, senza intenzione di generare uno scisma nella Chiesa\". Lefebvre disse anche che era un vescovo senza giurisdizione con il solo potere di ordinare i sacerdoti, senza intenzione di creare una diocesi parallela e aggiunse che questa situazione di emergenza non sarebbe potuta durare indefinitamente.\nInizialmente De Castro Mayer e Lefebvre sostenevano che era possibile interpretare i documenti ortodossi del Concilio Vaticano II e accettarli docilmente. Ma a poco a poco negli anni immediatamente dopo l'assise, i due vescovi e molti altri autori con posizioni simili svilupparono il loro pensiero al fine di concludere che il Concilio e la nuova messa erano sbagliati e dovevano essere affrontati come tali. Questa posizione fu espressa in diversi manifesti e libri di monsignor De Castro Mayer e dell'Unione sacerdotale, nonch\u00e9 in articoli del quotidiano \"Heri et Hodie\", appartenente all'Unione. Tra i pi\u00f9 notevoli vi sono \"A Missa Nova: um caso de consci\u00eancia\", (nella quale si attaccava come eterodossa la nuova Messa), e \"Verdade X Autoridade\" (che sosteneva che era d'obbligo difendere la tradizione, la dottrina che la Chiesa ha sempre insegnato, anche a costo di essere perseguitati, oltraggiati e perfino espulsi dalle chiese), scritto dall'allora padre Fernando Ar\u00eaas Rifan e da altri sacerdoti dell'Unione. Forse risale a quel tempo anche un documento apocrifo di scarsa diffusione, chiamato \"Profezia di San Nilo\", attribuito al monaco omonimo, una profezia che sosteneva le azioni della Fraternit\u00e0 sacerdotale San Pio X e dell'Unione sacerdotale. Anche se \u00e8 stato scritto in Brasile la sua paternit\u00e0 \u00e8 sconosciuta e il documento fu rapidamente identificato come un falso.\nNel 1990 monsignor Carlos Alberto Etchandy Gimeno Navarro fu trasferito e promosso alla guida dell'arcidiocesi di Niter\u00f3i. Gli succedette monsignor Jo\u00e3o Corso, che era stato il giudice della Rota Romana responsabile per le cause intentate dai sacerdoti dell'Unione sacerdotale contro monsignor Navarro presso la Congregazione per il Clero e che si erano concluse a favore del vescovo. Gli studiosi affermano che la Conferenza nazionale dei vescovi del Brasile e la Santa Sede si fossero coalizzati per affidare la diocesi di Campos a vescovi che combattessero il tradizionalismo e implementassero le riforme e che monsignor Navarro sarebbe stato promosso arcivescovo come ricompensa per le sue azioni.\nIl 4 dicembre 1990 l'arcivescovo Marcel Lefebvre scrisse una lettera a monsignor De Castro Mayer, suggerendogli di consacrare un vescovo che potesse continuare il suo lavoro in Brasile. Il vescovo Ant\u00f4nio de Castro Mayer era infatti vecchio, malato e incapace di amministrare i sacramenti, e mor\u00ec nell'aprile del 1991 prima di consacrare il suo successore. Egli indic\u00f2 tuttavia due preti che riteneva idonei a succedergli: Jos\u00e9 Possidente e Lic\u00ednio Rangel. Alla vigilia della sua morte, De Castro Mayer incoraggi\u00f2 i suoi fedeli con una lettera a rimanere saldi nella loro posizione ortodossa, nella \"dottrina dei papi e dei concili prima del Vaticano II, nella dottrina degli Apostoli e di Nostro Signore. Cosa posso desiderare se non che tutti i cattolici mantengano inviolabile questo tesoro inestimabile?\"\nDopo la morte di monsignor De Castro Mayer, il clero dell'Unione sacerdotale tenne un incontro a porte chiuse e scelse padre Lic\u00ednio Rangel come guida. Chiesero poi ai vescovi della Fraternit\u00e0 sacerdotale San Pio X di consacrarlo. Questo fu fatto il 28 luglio 1991 a S\u00e3o Fid\u00e9lis. Consacrante principale fu monsignor Bernard Tissier de Mallerais, che venne accompagnato dagli altri vescovi della Fraternit\u00e0. L'evento divenne famoso e fu riportato dai principali giornali nazionali dell'epoca come \"O Dia\", \"O Globo\", \"Jornal do Brasil\" e \"Jornal Manchete\". Padre Rangel fu scomunicato dal papa il giorno dopo la sua consacrazione e monsignor Jo\u00e3o Corso ordin\u00f2 che il decreto di scomunica fosse letto nelle parrocchie della diocesi e avvert\u00ec che i fedeli che avessero aderito allo stesso gruppo sarebbero stati colpiti dalla scomunica. I padri Possidente, Ar\u00eaas Rifan e Athayde ebbero una grande influenza che limit\u00f2 l'azione del vescovo Rangel, che aveva un temperamento riservato e timido.\nCos\u00ec a Campos dos Goytacazes si venne a creare la situazione per cui simultaneamente esistevano due diocesi con i loro rispettivi vescovi e parrocchie, una che celebrava la nuova messa e osservava la nuova disciplina della Chiesa, e l'altra che celebrava la messa tridentina e osservava una disciplina di tipo tradizionalista. Questo gruppo era considerato una \"chiesa nei campi di esilio\", ed esternamente divenne noto come i \"tradizionalisti di Campos\".\nRegolarizzazione da parte della Santa Sede.\nInsieme con la Fraternit\u00e0 sacerdotale San Pio X, il gruppo di sacerdoti dell'Unione sacerdotale fece un pellegrinaggio a Roma durante il Giubileo del 2000 e vennero accolti dal cardinale Dar\u00edo Castrill\u00f3n Hoyos, presidente della Pontificia commissione \"Ecclesia Dei\". Pranzarono insieme e dialogarono. Il vescovo Rangel non pot\u00e9 essere presente ai negoziati e venne pertanto rappresentato da don Fernando Ar\u00eaas Rifan.\nIl vescovo Rangel mand\u00f2 padre Fernando Ar\u00eaas Rifan a Menzingen, in Svizzera, nella casa generalizia della Fraternit\u00e0 sacerdotale San Pio X, per un incontro il 13 gennaio e poi il 24 aprile 2001. Erano presenti tutti e quattro i vescovi della Fraternit\u00e0. Si discusse dei negoziati con la Santa Sede. Questo fu l'ultimo contatto della Fraternit\u00e0 con l'Unione. Dopo questo la Fraternit\u00e0 sacerdotale San Pio X si ritir\u00f2 dai negoziati e l'Unione sacerdotale San Giovanni Maria Vianney decise di continuare a cercare la regolarizzazione da sola.\nPi\u00f9 tardi, quando la Santa Sede offr\u00ec l'opportunit\u00e0 di regolarizzazione con il riconoscimento della consacrazione di un vescovo per la messa tridentina, il vescovo Rangel dichiar\u00f2 che la necessit\u00e0 di mantenere il suo episcopato contro la volont\u00e0 del papa era cessata. Non fu mai pubblicamente rivelato quello che la Santa Sede avesse chiesto per soddisfare la richiesta dell'Unione, anche se all'epoca don Fernando Ar\u00eaas Rifan sostenne che la sua posizione dottrinale sarebbe rimasta la stessa. Forse il papa chiese un cambiamento nel modo di pensare del gruppo, di accettare pienamente il Concilio Vaticano II e la nuova messa, cose che in effetti si verificarono dopo. Il 5 giugno 2001, l'Unione sacerdotale scrisse una lettera ufficiale al vescovo Bernard Fellay, superiore generale della Fraternit\u00e0 sacerdotale San Pio X, in cui presentava 28 motivi per cui era necessaria una regolarizzazione. Non ebbe risposta.\nDi conseguenza, con le garanzie offerte dalla Santa Sede e come parte centrale della sua richiesta, seguendo le indicazioni fornite precedentemente, il gruppo il 15 agosto 2001 scrisse una lettera a papa Giovanni Paolo II nella quale si rinnovava la professione di fede cattolica e si dichiarava totale obbedienza al pontefice. Data questa situazione, i rapporti tra i sacerdoti dell'Unione sacerdotale di San Giovanni Maria Vianney e la Fraternit\u00e0 sacerdotale San Pio X si deteriorano immediatamente, dal momento che quest'ultima non aveva approvato una regolarizzazione canonica dell'Unione con la Santa Sede.\nIl giorno di Natale del 2001 papa Giovanni Paolo II rispose con la lettera autografa \"Ecclesiae Unitas\" informando i sacerdoti che avrebbe creato un'amministrazione apostolica personale per salvaguardare la sua identit\u00e0 liturgica e che i documenti legislativi erano gi\u00e0 in preparazione. Il pontefice ritir\u00f2 la scomunica di monsignor Lic\u00ednio Rangel, inflitta a causa della sua ordinazione episcopale illecita, e ogni altra pena esistente e garant\u00ec la futura guida del gruppo e la successione episcopale a monsignor Rangel.\nL'erezione dell'amministrazione ebbe luogo il 18 gennaio 2002 con il decreto \"Animarum bonum\" della Congregazione per i Vescovi, e venne nominato primo amministratore monsignor Rangel, al quale fu assegnata la sede titolare di Zarna. Il successivo 28 giugno fu nominato quale vescovo coadiutore con diritto di successione monsignor Fernando Ar\u00eaas Rifan che si trova alla guida dell'amministrazione dal giorno della morte di monsignor Rangel, avvenuta il 16 dicembre 2002.\nAlla data di entrata in vigore del nuovo accordo, si tenne una cerimonia al di fuori della cattedrale di Campos dos Goytacazes alla presenza dei cardinali Dar\u00edo Castrill\u00f3n Hoyos ed Eug\u00eanio de Ara\u00fajo Sales e di monsignor Roberto Gomes Guimar\u00e3es, vescovo di Campos. Questa messa segn\u00f2 la fine della crisi e la fondazione dell'amministrazione apostolica. Monsignor Roberto Gomes Guimar\u00e3es afferm\u00f2 che l'unit\u00e0 avrebbe favorito l'unione e l'identit\u00e0 della Chiesa. Il vescovo Rangel, a sua volta, afferm\u00f2 con i sacerdoti dell'amministrazione apostolica che riconosceva il Concilio Vaticano II come evento legittimo, cos\u00ec come la nuova messa. Disse che voleva un dialogo su questi temi. Successivamente, i sacerdoti pubblicarono congiuntamente una nota intitolata \"Precisazioni dei Padri di Campos sul loro riconoscimento da parte della Santa Sede\", e padre Fernando Ar\u00eaas Rifan pubblic\u00f2 anche un altro articolo sotto forma di domande e risposte sull'evento. Entrambi sostennero che la nuova situazione era un \"riconoscimento da parte della Santa Sede\" dell'Unione sacerdotale e non implicava un cambiamento dottrinale nel gruppo.\nPi\u00f9 tardi due decreti della Santa Sede, emanati a luglio e a novembre del 2002 dalla Congregazione per il culto divino e la disciplina dei sacramenti e dalla Congregazione per il clero, autorizzarono l'uso del Messale del 1962 nelle chiese dell'amministrazione apostolica da parte di sacerdoti che non appartenevano ad essa e l'assistenza da parte dell'amministrazione apostolica a fedeli residenti fuori dal suo territorio. Nei decreti si dice che per questi fedeli possono essere erette parrocchie personali, ma che sarebbero rimasti sotto la giurisdizione del vescovo diocesano.\nL'episcopato di Ar\u00eaas Rifan.\nNel 2002 padre Fernando Ar\u00eaas Rifan fu consacrato dal cardinale Dar\u00edo Castrill\u00f3n Hoyos e lo stesso anno succedette a monsignor Rangel. Monsignor Ar\u00eaas Rifan \u00e8 il primo vescovo consacrato per l'apostolato tradizionale dopo l'introduzione della riforma liturgica di papa Paolo VI.\nMonsignor Ar\u00eaas Rifan, allontanandosi, secondo l'Associazione Culturale Montfort, dalle precedenti posizioni dei vescovi Ant\u00f4nio de Castro Mayer e Lic\u00ednio Rangel, pubblic\u00f2 una serie di lettere pastorali, in cui difese l'ermeneutica della continuit\u00e0 dell'intero Concilio Vaticano II e delle sue riforme, condannando come scismatiche ed eretiche le posizioni difese dalla Fraternit\u00e0 sacerdotale San Pio X.\nNel 2012 l'amministrazione apostolica celebr\u00f2 i dieci anni di creazione. Per festeggiare, il vescovo Ar\u00eaas Rifan scrisse una lettera pastorale in cui propose che il tema della celebrazione fosse la frase del salmo 88: \"Misericordias Domini in aeternum cantabo\" e il tema \"10 anni di grazie: la gratitudine, di riflessione e di missione\". Il vescovo Ar\u00eaas Rifan celebr\u00f2 una solenne messa pontificale con l'assistenza dei vescovi della provincia ecclesiastica di Niter\u00f3i nella chiesa principale dell'amministrazione.\nLiturgia e piet\u00e0.\nPapa Giovanni Paolo II, gi\u00e0 nella sua lettera autografa \"Ecclesiae Unitas\" del Natale del 2001, e pi\u00f9 tardi con il decreto di istituzione dell'amministrazione apostolica \"Animarum Bonum\", concesse la facolt\u00e0 di celebrare, di usare il breviario, di amministrare i sacramenti, di usare il calendario liturgico, cos\u00ec come di osservare l'intera disciplina liturgica come stabilito da papa Pio V nel 1570 nell'ultima versione aggiornata da papa Giovanni XXIII nel 1962. Questo costituisce il \"rito proprio\" dell'amministrazione.. Dal 2009 l'amministrazione pubblica il suo annuale \"Ordo Liturgicus\" (\"ordine liturgico\"), il calendario nel quale si indica la liturgia dei singoli giorni dell'anno.\nNell'architettura, nei costumi e nell'arte religiosa l'amministrazione apostolica respinge le trasformazioni estetiche avvenute nella Chiesa latina dagli anni '50, che considera influenzate dal modernismo, dall'idealismo e dal soggettivismo, e propugna la continuit\u00e0 con l'estetica e con le forme precedenti presenti nella Tradizione cattolica. I paramenti liturgici dell'amministrazione sono, a loro volta, fabbricati da un gruppo di monache di un ordine dell'amministrazione stessa, l'Istituto del Cuore Immacolato di Maria e San Michele Arcangelo.\nSecondo l'Associazione Culturale Montfort, l'Amministrazione apostolica personale ha abbandonato la posizione dottinale dell'Unione Sacerdotale di San Giovanni Maria Vianney, che negli anni '90 pubblic\u00f2 un messale per laici, il \"Missal Dominical Popular\", con i testi della messa tridentina in latino e portoghese e una giustificazione dottrinale sul perch\u00e9 la nuova messa non doveva essere osservata.\nL'amministrazione personale sostiene che si preferisce la vecchia liturgia \"per la sua precisione teologica, specialmente per quanto riguarda i dogmi eucaristici. Il significato del sacro appare di pi\u00f9 in una liturgia pi\u00f9 verticale. Con la precisione nelle rubriche, \u00e8 meno soggetta ad alterazioni, il che d\u00e0 una certa garanzia contro le innovazioni che possono verificarsi a causa di una cattiva conoscenza del vero senso liturgico\". Si menzionano anche i 22 diversi riti della celebrazione della messa, esistenti nelle Chiese cattoliche di rito orientale in comunione con il papa, come un fatto che attesta la normalit\u00e0 e la convivenza tra i diversi riti nella Chiesa cattolica.\nMonsignor Fernando Ar\u00eaas Rifan istitu\u00ec diversi cambiamenti nella celebrazione della messa tridentina, come ad esempio la pratica frequente della \"messa dialogata\", in cui nella liturgia le risposte vengono recitate anche dai laici e non solo dai ministranti, la fornitura in alcune parrocchie la domenica e nelle solennit\u00e0 di un \"foglietto liturgico\" dal titolo \"Dies Domini\" (con scritte le preghiere e le risposte dei laici nella messa in portoghese e latino), e la presenza di \"laici commentatori\" alle messe, che spiegano le cerimonie e guidano la recita delle preghiere popolari. Ci sono stati cambiamenti nei canti dei laici nella messa, che in precedenza erano testi scritti solo prima del Concilio Vaticano II. Il Credo \u00e8 recitato in portoghese, anzich\u00e9 in latino, e cos\u00ec anche il Padre Nostro, in cui si utilizza l'espressione \"perdona le nostre offese\" e non \"perdona i nostri debiti\"..\nLa lettura dell'Epistola e del Vangelo nelle messe lette, secondo il permesso della legislazione della Chiesa, viene fatta in portoghese, mentre nelle messe solenni \u00e8 cantata in latino e poi letta in portoghese. Tutte le parrocchie possiedono una propria schola cantorum, che spesso usa le canzoni tradizionali in portoghese nella messa bassa, mentre nelle messe solenni si usa sempre il canto gregoriano in latino.\nNel 1970 monsignor De Castro Mayer pubblic\u00f2 una \"Lettera circolare sul rispetto per i Santi Sacramenti\", sull'applicazione degli aggiornamento nella diocesi di Campos, in cui ordinava che fossero mantenute le devozioni in vigore dei fedeli nell'amministrazione dei sacramenti, come la comunione in ginocchio, la confessione individuale e per le donne il capo velato in chiesa. Monsignor De Castro Mayer le considerava pratiche efficaci contro \"l'esplosione del moderno liberalismo sensuale\". Pi\u00f9 tardi i sacerdoti distribuirono dei volantini nei quali si affermava che questi costumi sono esigenze della Chiesa e che non avrebbero permesso a donne vestite con pantaloni o gonne corte di entrare in chiesa. Dopo il 2002 queste pratiche sono state mantenute nell'amministrazione apostolica, ma non sono pi\u00f9 obbligatorie n\u00e9 universali tra i fedeli, che non sempre le rispettano.\nDopo la pubblicazione nel 2007 del motu proprio \"Summorum Pontificum\" di papa Benedetto XVI, l'amministrazione inizi\u00f2 ad organizzarsi ogni anno per raccogliere sacerdoti e laici legati alla spiritualit\u00e0 liturgica tradizionale nel \"Meeting Summorum Pontificum\", nel quale il grande frutto non \u00e8 solo una maggiore conoscenza dell'antica forma, ma una celebrazione migliore, con pi\u00f9 rispetto e dignit\u00e0 della forma ordinaria [...] come il Santo Padre desidera\". Dal 2007 anche le richieste di guide per sacerdoti per celebrare la messa tridentina si sono moltiplicate, motivo per cui l'amministrazione ha preparato \"un DVD per insegnare ai sacerdoti che lo desiderano il rito della messa secondo il messale di San Pio V\".\nPosizione dottrinale.\nDe Castro Mayer nei primi anni dopo il Concilio Vaticano II accett\u00f2 la dottrina del Concilio come corretta e l'interpret\u00f2 in conformit\u00e0 con la tradizione della Chiesa, ma sostenne sempre che ci furono degli errori nel testo della \"Dignitatis Humanae\" e in seguito nella preparazione della nuova messa. All'inizio degli anni '80, tuttavia, il pensiero di De Castro Mayer divenne pi\u00f9 chiaro e fermo, e insieme a Lefebvre cominci\u00f2 a sostenere che il Concilio fosse eretico, una posizione condivisa dall'Unione sacerdotale. Lic\u00ednio Rangel difese la stessa posizione fino al 2002, quando, con la creazione dell'amministrazione apostolica personale, dichiar\u00f2 pubblicamente che accettava il Concilio e la \"validit\u00e0\" della nuova messa, ma chiar\u00ec che avrebbe costruito un dialogo su alcuni passaggi del Concilio e non dichiar\u00f2 di accettare la \"liceit\u00e0\" della nuova messa, cosa che consente la critica. Dopo la sua morte, per\u00f2 il vescovo Fernando Ar\u00eaas Rifan, suo successore alla guida dell'amministrazione, pubblic\u00f2 una serie di lettere pastorali rivolte ai fedeli in cui prescriveva che la gestione seguisse l'ermeneutica della continuit\u00e0 del Concilio Vaticano II, condannando totalmente l'ermeneutica della discontinuit\u00e0, Il documento centrale in questo senso \u00e8 \"Orienta\u00e7\u00e3o Pastoral \u2013 O magist\u00e9rio vivo da Igreja\" (\"Orientamento pastorale \u2013 Il magistero vivo della Chiesa\") del 6 gennaio 2007, scritto allo scopo di \"purificare il nostro 'tradizionalismo', correggendo distorsioni, imprecisioni e perfino deviazioni dottrinali, affinch\u00e9, cos\u00ec purificati, possiamo servire efficacemente la Gerarchia della Chiesa combattendo, al suo fianco e sotto la sua autorit\u00e0, contro l'autodemolizione' della Chiesa\". Per lui \u00e8 questo il carisma dell'amministrazione, seguire il magistero del pontefice e della Chiesa, accettando cos\u00ec l'intera dottrina del Concilio Vaticano II. Cita di De Castro Mayer la frase \"Non capiamo quindi come si possano formare cattolici ignorando totalmente la pi\u00f9 vicina fonte della verit\u00e0 rivelata, che \u00e8 il Magistero vivente. Simile atteggiamento da solo rende sospetti i promotori di un cristianesimo nuovo\".\nAdottando questa posizione, l'amministrazione apostolica differisce profondamente dalla Fraternit\u00e0 sacerdotale San Pio X, con la quale \u00e8 stata legata per una ventina d'anni, e che critica sia l'amministrazione apostolica sia altri gruppi che si sono uniti alla Santa Sede, accusandoli di modernismo. \nL'esteriorizzazione del cambiamento di atteggiamento avvenne principalmente nella concelebrazione eucaristica e nella partecipazione del vescovo Ar\u00eaas Rifan e di alcuni dei suoi sacerdoti a riti celebrati con la nuova messa a importanti eventi di istituzioni come il Rinnovamento carismatico cattolico. Questo mostra la sua unione con la Chiesa. Una volta monsignor Ar\u00eaas Rifan partecip\u00f2 ad un evento di Can\u00e7\u00e3o Nova, associato e diffusore del Rinnovamento carismatico cattolico, in cui era presente anche Dilma Rousseff, al momento in campagna elettorale per la presidenza. La curia dell'amministrazione fu quindi costretta a pubblicare una nota nella quale si spiegava che la presenza di monsignor Ar\u00eaas Rifan non significava l'approvazione delle idee della Rousseff.\nIl cambiamento della posizione dottrinale dell'unione sacerdotale \u00e8 stato interpretato dai critici come probabile requisito della Santa Sede per la regolarizzazione canonica. D'altra parte la sua nuova posizione ha causato problemi con alcuni dei suoi fedeli legati alla posizione precedente e una parte di loro ha chiesto l'assistenza dal clero della Fraternit\u00e0 sacerdotale San Pio X, che ha fondato il priorato di San Sebastiano in quella zona. Inoltre, dopo la sua regolarizzazione canonica, almeno due sacerdoti dell'amministrazione, hanno chiesto il trasferimento alla Fraternit\u00e0 sacerdotale San Pio X.\nLo storico Rodrigo Coppe Caldeira dice che sotto Rifan l'amministrazione apostolica si \u00e8 allontanata dallo \u00abscisma\u00bb di Castro Mayer e Lefebvre.\nStemma.\nDescrizione: Il campo dello scudo ecclesiastico \u00e8 di colore blu, con una croce oro, che indossa una classica stola bianca con tre croci in oro. Gli elementi esterni dello stemma sono la mitra, il pastorale e la croce processionale.\nSpiegazione: Lo stemma dell'amministrazione ha aspetti dell'araldica ecclesiastica che riflettono la devozione dei suoi sacerdoti alla Madonna e a San Giovanni Maria Vianney. Il campo dello scudo ecclesiastico \u00e8 di colore blu, associato alla Madonna, a significare che l'amministrazione apostolica le \u00e8 stata consacrata. La croce che porta la stola \u00e8 un elemento in riferimento a San Giovanni Maria Vianney, che \u00e8 considerato dalla Chiesa cattolica il patrono dei sacerdoti, forse alludendo a una frase che il santo avrebbe detto alla fine della vita: \"Come \u00e8 bello morire quando si \u00e8 vissuti sotto la croce!\". San Giovanni Maria Vianney non aveva qualit\u00e0 intellettuali o amministrative. Questo allude forse al fatto che i sacerdoti dell'amministrazione, simboleggiati dalla stola, un paramento che simboleggia la dignit\u00e0 sacerdotale, devono depositare la loro fiducia e la condotta della pastorale e dell'apostolato nell'amministrazione prima in Cristo e nella sua grazia che nelle loro stesse capacit\u00e0 umane, e che quindi i sacerdoti dovrebbero essere docili alla volont\u00e0 di Dio, essere i loro strumenti efficaci. Gli ornamenti esterni dello stemma esprimono il potere della giurisdizione e dell'ordinario dell'amministratore apostolico che \u00e8 anche vescovo, essendo gli stessi delle diocesi, ovvero mitra e pastorale, simboli del potere della giurisdizione episcopale, e la croce processionale, simbolo del potere episcopale dell'ordine.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'amministrazione apostolica personale al termine dell'anno 2017 contava 31.128 battezzati."}
{"id": "511034", "revid": "92723", "url": "https://it.wikipedia.org/wiki?curid=511034", "title": "Diocesi di S\u00e3o Jos\u00e9 do Rio Preto", "text": "La diocesi di S\u00e3o Jos\u00e9 do Rio Preto (in latino: \"Dioecesis Sancti Josephi Riopretensis\") \u00e8 una sede della Chiesa cattolica in Brasile suffraganea dell'arcidiocesi di Ribeir\u00e3o Preto appartenente alla regione ecclesiastica Sul 1. Nel 2020 contava 583.000 battezzati su 776.850 abitanti. La sede \u00e8 vacante, in attesa che il vescovo eletto Ant\u00f4nio Em\u00eddio Vilar, S.D.B., ne prenda possesso\nTerritorio.\nLa diocesi comprende 26 comuni dello stato brasiliano di San Paolo: S\u00e3o Jos\u00e9 do Rio Preto, Adolfo, Altair, Bady Bassitt, B\u00e1lsamo, Cedral, Guapia\u00e7u, Ic\u00e9m, Ipigu\u00e1, Jaci, Jos\u00e9 Bonif\u00e1cio, Mendon\u00e7a, Mirassol, Mirassol\u00e2ndia, Monte Apraz\u00edvel, Neves Paulista, Nipo\u00e3, Nova Alian\u00e7a, Nova Granada, Onda Verde, Orindi\u00fava, Palestina, Poloni, Potirendaba, Ubarana e Uchoa.\nSede vescovile \u00e8 la citt\u00e0 di S\u00e3o Jos\u00e9 do Rio Preto, dove si trova la cattedrale di San Giuseppe. Nella stessa citt\u00e0 sorge anche la basilica minore di Nostra Signora Aparecida.\nIl territorio si estende su una superficie di 7.784\u00a0km\u00b2 ed \u00e8 suddiviso in 69 parrocchie, raggruppate in 7 regioni pastorali: Sagrado Cora\u00e7\u00e3o, Catedral, Nossa Senhora do Carmo, S\u00e3o Judas, Beato Padre Mariano Dela Mata, Beata Madre Assunta Marchetti, Senhor Bom Jesus dos Castores.\nStoria.\nLa diocesi di Rio Preto (in latino \"dioecesis Riopretensis\") fu eretta il 25 gennaio 1929 con la bolla \"Sollicitudo omnium\" di papa Pio XI, ricavandone il territorio dalla diocesi di S\u00e3o Carlos do Pinhal (oggi diocesi di S\u00e3o Carlos).\nNel 1943, durante l'episcopato Lafayette Lib\u00e2nio, fu consacrata la basilica minore di Nostra Signora Aparecida di Rio Preto; l'anno successivo venne inaugurato il seminario minore della diocesi. Il 12 novembre 1947 fu invece inaugurato il palazzo vescovile.\nIl 17 agosto 1954, con la lettera apostolica \"Beatus profecto\", papa Pio XII ha proclamato Il Cuore Immacolato della Beata Maria Vergine patrono della diocesi.\nNel 1975 \u00e8 stato inaugurato il seminario maggiore \"Sagrado Cora\u00e7\u00e3o de Jesus\".\nTra la fine degli anni Settanta e i primi anni Ottanta del XX secolo fu demolita l'antica cattedrale e costruita al suo posto una nuova, che non \u00e8 stata ancora ufficialmente consacrata.\nIl 12 dicembre 1959 e il 9 febbraio 2000 cedette porzioni del suo territorio a vantaggio dell'erezione rispettivamente delle diocesi di Jales e di Catanduva.\nL'11 dicembre 2002 ha assunto il nome attuale, in seguito alla modifica del nome della citt\u00e0 episcopale, che fin dal 1944 si chiamava S\u00e3o Jos\u00e9 do Rio Preto.\nIl 20 luglio 2016 ha ceduto un'ulteriore porzione del suo territorio a vantaggio dell'erezione della diocesi di Votuporanga.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 776.850 persone contava 583.000 battezzati, corrispondenti al 75,0% del totale."}
{"id": "511036", "revid": "114106980", "url": "https://it.wikipedia.org/wiki?curid=511036", "title": "K\u1e63itigarbha", "text": "Il Bodhisattva (cinese , coreano \uc9c0\uc7a5\ubcf4\uc0b4, \u5730\u85cf\u83e9\u85a9 Jijang Bosal, giapponese \u5730\u8535\u83e9\u8428 Jiz\u014d Bosatsu, tibetano Sai Nyingpo, vietnamita \u0110\u1ecba T\u1ea1ng) \u00e8 un bodhisattva cosmico del buddhismo Mah\u0101y\u0101na, generalmente rappresentato come un monaco.\nIl nome sanscrito K\u1e63itigarbha, cos\u00ec come le sue rese nelle altre lingue orientali, significano \"matrice della Terra\".\nStatue di sono comuni in Giappone (dove \u00e8 comunemente noto come Jizo) soprattutto nei cimiteri per la credenza popolare che sia uno dei protettori dei defunti; \u00e8 anche associato ai neonati prematuri o malformi e agli aborti, che secondo la tradizione giapponese protegge dalla punizione che ricevono per il dolore che causano ai loro genitori; \u00e8 anche considerata divinit\u00e0 protettrice dei viaggiatori, e statue di Jiz\u014d sono comuni lungo le strade.\n \u00e8 anche una popolare divinit\u00e0 taoista in Cina (dove \u00e8 comunemente noto come Dizang); \u00e8 particolarmente venerato a Taiwan (dove \u00e8 anche invocato per protezione dai terremoti), Hong Kong, e tra i cinesi al di fuori della Cina, sebbene il suo culto stia tornando nel Paese. Sue immagini si trovano spesso nelle sale dei templi buddhisti e taoisti.\nCome Avalokite\u015bvara che rinunci\u00f2 a diventare Buddha fintanto che ci fossero state delle anime in pena, fece voto di non raggiungere lo stato di Buddha finch\u00e9 tutti gli inferi non si fossero svuotati; il suo voto \u00e8 ancora oggi recitato da molti buddhisti: \"Non finch\u00e9 tutti gli inferi si siano svuotati diventer\u00f2 un Buddha; Non finch\u00e9 tutti gli esseri siano stati salvati ascender\u00f2 alla Bodhi.\"\nStoria.\nLa storia di Ksitigarbha \u00e8 ben descritta nel \"Sutra del Grande Voto di Ksitigarbha Bodhisattva\", uno dei pi\u00f9 popolari sutra del buddhismo Mah\u0101y\u0101na; fu recitato da Gautama Buddha poco prima della sua morte agli abitanti del paradiso in segno di gratitudine e commemorazione per la sua amata madre, M\u0101y\u0101dev\u012b. Disse che ebbe un grande amore filiale durante la sua vita mortale, e ci\u00f2 lo spinse a formulare il grande voto di liberare tutti gli esseri senzienti.\nLa Fanciulla Sacra.\nNello , il Buddha rivel\u00f2 che in un distante passato, era una brahmina conosciuta come \"Fanciulla Sacra\"; fu molto in pena quando sua madre mor\u00ec, perch\u00e9 ella aveva spesso calunniato i tre gioielli. Per salvarla dai tormenti dell'Inferno, la fanciulla vendette tutto ci\u00f2 che possedeva e us\u00f2 il ricavato per comprare offerte che portava ogni giorno al Buddha del suo tempo, conosciuto come il Buddha del Fiore della Meditazione e dell'Illuminazione; preg\u00f2 con fervore il Buddha che aiutasse sua madre affinch\u00e9 fosse risparmiata dalle pene a cui era destinata.\nUn giorno al tempio, mentre stava pregando per questo, ud\u00ec la voce del Buddha che le ordinava di andare subito a casa, sedersi e recitare il Suo nome, se voleva sapere dove fosse la madre; ella esegu\u00ec l'ordine, e la sua coscienza fu trasportata al Regno degli Inferi, dove incontr\u00f2 un guardiano che l'inform\u00f2 che in virt\u00f9 delle sue preghiere e pie offerte, sua madre aveva accumulato molti meriti, ed era gi\u00e0 stata liberata dagli Inferi da dove era ascesa in Cielo. La fanciulla fu molto sollevata e sarebbe stata molto felice, ma la vista delle grandi sofferenze che aveva visto nell'Inferno toccarono il suo cuore, e promise di fare tutto quanto in suo potere per liberare quegli esseri dalle loro sofferenze, per sempre in ogni sua vita futura nei kalpa a venire.\nBhik\u1e63u.\nC'\u00e8 una leggenda secondo la quale apparve in Cina. A Tung Han, durante l'Impero Ming, il Buddhismo cominci\u00f2 a diffondersi nel Paese, raggiungendo il suo apice durante la dinastia Tang, e riuscendo a diffondersi anche in Giappone e Corea; al tempo monaci e studiosi accorrevano da queste regioni per trovare il Dharma in Cina. Uno di questi pellegrini era un principe di Corea, all'epoca divisa in tre stati (Sin Lo, Banjuli e Pai Chi): Kim Chiau Jue era principe di Sin Lo, si diede alla vita monastica con il nome di Dizang (gioiello della Terra), e quando arriv\u00f2 in Cina nella regione di Anwei, sul Monte Jiuhua, decise di costruire l\u00ec una piccola capanna per coltivare un piccolo terreno sulla montagna.\nSecondo la leggenda, il fu morso da un serpente velenoso, ma non si mosse, cos\u00ec il serpente se ne and\u00f2 liberamente; una donna che passava di l\u00ec diede poi al delle medicine per curarsi del veleno. Per un paio di anni egli continu\u00f2 a meditare nella sua capanna, finch\u00e9 un giorno uno studioso di nome Chu-Ke condusse la famiglia e un gruppo di amici a visitare la montagna; accortisi del che meditava nella capanna, andarono ad accertarsi delle sue condizioni: notarono che la ciotola del non conteneva cibo, e che i suoi capelli erano ormai lunghissimi.\nAmmirato alla santit\u00e0 del monaco, Chu decise di costruire un tempio da dedicargli in offerta, e il gruppo scese dalla montagna per discutere la cosa con il proprietario della terra, Wen-Ke, che accett\u00f2 di buon grado, e cos\u00ec risalirono la montagna per chiedere al di quanta terra avesse bisogno. Egli rispose che avrebbe voluto tanta terra quanta potesse essere coperta dal suo kasaya; tutti si stupirono, pensando che non fosse abbastanza terra per ospitare un tempio, ma il li sorprese perch\u00e9 quando gett\u00f2 il suo kasaya in aria, la veste crebbe di dimensione, fino a coprire l'intera montagna. L'anziano Wen-Ke allora decise di rinunciare completamente alla montagna, e divenne il protettore del . Qualche tempo dopo anche il figlio di Wen-Ke lasci\u00f2 la casa paterna per diventare un .\nIl visse sul Monte Jiuhua per 75 anni, e mor\u00ec a 99. Tre anni dopo il suo nirvana, la sua tomba fu aperta, e si scopr\u00ec che il corpo non si era decomposto; la reliquia pu\u00f2 essere ancora vista nel monastero del Monte Jiuhua. Per la sua fama di santit\u00e0 e per gli episodi miracolosi che di lui si raccontano, la tradizione popolare ritiene che egli fosse una delle incarnazioni di , cos\u00ec il suo culto e quello del Bodhisattva si sono infine fusi in uno solo.\nIconografia.\nIconografia tradizionale.\nNell'iconografia buddhista, \u00e8 tipicamente rappresentato con la testa rasata, vestito con una semplice veste monacale (a differenza di molti altri bodhisattva, vestiti al modo della famiglia reale indiana). Nella mano sinistra regge il Cint\u0101ma\u1e47i, il gioiello che esaudisce i desideri; nella destra, un bastone da monaco \u2014 in giapponese \u2014, usato per avvertire insetti e altri piccoli animali del proprio arrivo in modo da non calpestarli inavvertitamente: questo bastone tradizionale \u00e8 un attributo dei monaci di alto rango nei templi buddhisti cinesi. Talvolta, indossa una corona con i Cinque Buddha Dhyani, attributo dei monaci cinesi e tibetani indossato durante i rituali tantrici.\nIn Giappone, \u00e8 quasi sempre rappresentato in piedi, nelle altre culture spesso \u00e8 seduto a gambe incrociate. Come altri Bodhisattva, \u00e8 spesso rappresentato sopra un loto, a simboleggiare la sua liberazione dal , la ruota karmica delle rinascite. Sul suo volto c'\u00e8 talvolta un terzo occhio, le orecchie possono essere allungate, e ci possono essere altre caratteristiche inumane, attributi comuni per gli esseri illuminati.\nIconografia popolare in Giappone.\nIn Giappone, le statue di Jiz\u014d sono spesso adornate con piccoli cappucci e bavagli, spesso fatti e donati dalle madri dei bambini morti; questa pratica \u00e8 peraltro affine a quella dei Maneki neko. Anche i suoi lineamenti sono spesso infantili, a ricordare i bambini che protegge.\nNel tempio di Narihira Santosen a Katsushika, Tokyo, si trova il famoso \"Jizo legato\" di Ooka Tadasuke, risalente all'epoca dello Sh\u014dgun; quando si prega per l'aiuto di Jiz\u014d, il richiedente lega un laccio attorno alla statua, e quando il desiderio \u00e8 esaudito il fedele slega il laccio. Nella cerimonia di inizio d'anno, i lacci delle richieste non esaudite sono tagliati dal sacerdote del tempio."}
{"id": "511037", "revid": "1745361", "url": "https://it.wikipedia.org/wiki?curid=511037", "title": "Stark", "text": ""}
{"id": "511039", "revid": "110157", "url": "https://it.wikipedia.org/wiki?curid=511039", "title": "Diocesi di S\u00e3o Luiz de C\u00e1ceres", "text": "La diocesi di S\u00e3o Luiz de C\u00e1ceres (in latino: \"Dioecesis Sancti Aloisii de Caceres\") \u00e8 una sede della Chiesa cattolica in Brasile suffraganea dell'arcidiocesi di Cuiab\u00e1 appartenente alla regione ecclesiastica Oeste 2. Nel 2017 contava 359.980 battezzati su 460.950 abitanti. \u00c8 retta dal vescovo Jacy Diniz Rocha.\nTerritorio.\nLa diocesi comprende i seguenti comuni nella parte sud-occidentale dello stato brasiliano del Mato Grosso al confine con la Bolivia: Araputanga, Barra do Bugres, C\u00e1ceres, Campos de J\u00falio, Comodoro, Conquista d'Oeste, Curvel\u00e2ndia, Figueir\u00f3polis d'Oeste, Gl\u00f3ria d'Oeste, Indiava\u00ed, Jauru, Lambari d'Oeste, Nossa Senhora do Livramento, Mirassol d'Oeste, Nova Lacerda, Nova Ol\u00edmpia, Pocon\u00e9, Pontes e Lacerda, Porto Esperidi\u00e3o, Porto Estrela, Reserva do Caba\u00e7al, Rio Branco, S\u00e3o Jos\u00e9 dos Quatro Marcos, Salto do C\u00e9u, Vale de S\u00e3o Domingos, Vila Bela da Sant\u00edssima Trindade. La diocesi confina con quelle di Ji-Paran\u00e1, Ju\u00edna, Diamantino, Cuiab\u00e1, Rondon\u00f3polis, Corumb\u00e1 e San Ignacio de Velasco.\nSede vescovile \u00e8 la citt\u00e0 di C\u00e1ceres, dove si trova la cattedrale di San Luigi dei Francesi.\nIl territorio si estende su 135.969\u00a0km\u00b2 ed \u00e8 suddiviso in 25 parrocchie.\nStoria.\nLa diocesi \u00e8 stata eretta il 5 aprile 1910 con la bolla \"Novas constituere\" di papa Pio X, ricavandone il territorio dall'arcidiocesi di Cuiab\u00e1,\nIl 1\u00ba maggio 1925 e il 1\u00ba marzo 1929 ha ceduto porzioni del suo territorio a vantaggio delle prelature territoriali di Porto Velho (oggi arcidiocesi) e di Guajar\u00e1-Mirim (oggi diocesi).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 460.950 persone contava 359.980 battezzati, corrispondenti al 78,1% del totale."}
{"id": "511040", "revid": "110157", "url": "https://it.wikipedia.org/wiki?curid=511040", "title": "Diocesi di S\u00e3o Mateus", "text": "La diocesi di S\u00e3o Mateus (in latino: \"Dioecesis Sancti Matthaei\") \u00e8 una sede della Chiesa cattolica in Brasile suffraganea dell'arcidiocesi di Vit\u00f3ria appartenente alla regione ecclesiastica Leste 2. Nel 2017 contava 360.225 battezzati su 514.606 abitanti. \u00c8 retta dal vescovo Paulo Bosi Dal'B\u00f3.\nTerritorio.\nLa diocesi comprende 19 comuni dello stato brasiliano di Esp\u00edrito Santo: S\u00e3o Mateus, \u00c1gua Doce do Norte, \u00c1guia Branca, Alto Rio Novo, Barra de S\u00e3o Francisco, Boa Esperan\u00e7a, Concei\u00e7\u00e3o da Barra, Ecoporanga, Jaguar\u00e9, Manten\u00f3polis, Montanha, Mucurici, Nova Ven\u00e9cia, Pedro Can\u00e1rio, Pinheiros, Ponto Belo, S\u00e3o Gabriel da Palha, Vila Pav\u00e3o e Vila Val\u00e9rio.\nSede vescovile \u00e8 la citt\u00e0 di S\u00e3o Mateus, dove si trova la cattedrale di San Matteo.\nIl territorio si estende su 15.503\u00a0km\u00b2 ed \u00e8 suddiviso in 21 parrocchie, raggruppate in 4 foranie: Baiana, Capixaba, Mineira. Praiana.\nStoria.\nLa diocesi \u00e8 stata eretta il 16 febbraio 1958 con la bolla \"Cum territorium\" di papa Pio XII, ricavandone il territorio dalla diocesi di Esp\u00edrito Santo, che contestualmente \u00e8 stata elevata al rango di arcidiocesi metropolitana con il nome di arcidiocesi di Vit\u00f3ria.\nIl 28 novembre 1997 ha acquisito parte del comune di Vila Val\u00e9rio dalla diocesi di Colatina.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 514.606 persone contava 360.225 battezzati, corrispondenti al 70,0% del totale."}
{"id": "511041", "revid": "110157", "url": "https://it.wikipedia.org/wiki?curid=511041", "title": "Diocesi di S\u00e3o Miguel Paulista", "text": "La diocesi di S\u00e3o Miguel Paulista (in latino: \"Dioecesis Sancti Micha\u00eblis Paulinensis\") \u00e8 una sede della Chiesa cattolica in Brasile suffraganea dell'arcidiocesi di San Paolo appartenente alla regione ecclesiastica Sul 1. Nel 2017 contava 2.477.000 battezzati su 3.072.300 abitanti. \u00c8 retta dal vescovo Manuel Parrado Carral.\nTerritorio.\nLa diocesi comprende la zona orientale del comune di San Paolo, in Brasile.\nLa sede vescovile \u00e8 nel quartiere di S\u00e3o Miguel Paulista, dove si trova la cattedrale di San Michele arcangelo. Nel territorio sorge anche la basilica minore di \"Nossa Senhora da Penha\".\nIl territorio si estende su una superficie di 196\u00a0km\u00b2 ed \u00e8 suddiviso in 102 parrocchie, raggruppate in 3 regioni pastorali, S\u00e3o Miguel, Penha e Itaquera-Guaianazes, a loro volta divise in 14 settori: A. E. Carvalho, Cidade Tiradentes, Itaquera, Guaianases, Artur Alvim, Canga\u00edba, Cidade L\u00edder, Vila Esperan\u00e7a, Ermelino Matarazzo, Itaim Paulista, Jardim Helena, Silva Telles, Ponte Rasa e S\u00e3o Miguel.\nStoria.\nLa diocesi \u00e8 stata eretta il 15 marzo 1989 con la bolla \"Constat Metropolitanam\" di papa Giovanni Paolo II, ricavandone il territorio dall'arcidiocesi di San Paolo. La nuova diocesi comprendeva una delle regioni episcopali in cui era suddivisa l'arcidiocesi di San Paolo.\nPrimitiva cattedrale era la basilica di \"Nossa Senhora da Penha\", ma gi\u00e0 il 28 agosto 1989, su richiesta del vescovo Fernando Legal, la cattedrale fu trasferita nella chiesa di San Michele arcangelo in forza del decreto \"Per Apostolicas\" della Congregazione per i vescovi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 3.072.300 persone contava 2.477.000 battezzati, corrispondenti all'80,6% del totale."}
{"id": "511042", "revid": "92723", "url": "https://it.wikipedia.org/wiki?curid=511042", "title": "Arcidiocesi di San Paolo", "text": "Larcidiocesi di San Paolo (in latino: \"Archidioecesis Sancti Pauli in Brasilia\") \u00e8 una sede metropolitana della Chiesa cattolica in Brasile appartenente alla regione ecclesiastica Sul 1. Nel 2020 contava 5.101.300 battezzati su 7.850.000 abitanti. \u00c8 retta dall'arcivescovo cardinale Odilo Pedro Scherer.\nTerritorio.\nL'arcidiocesi comprende la parte centrale del vasto comune di San Paolo, nello stato omonimo.\nSede arcivescovile \u00e8 la citt\u00e0 di San Paolo, dove si trova la cattedrale dell'Assunzione di Maria Vergine e di San Paolo. L'arcidiocesi comprende anche tre basiliche minori: Nostra Signora Assunta, Nostra Signora della Mercede e Santissimo Sacramento.\nIl territorio si estende su 654\u00a0km\u00b2 ed \u00e8 suddiviso in 304 parrocchie, raggruppate in 6 regioni episcopali, ognuna delle quali \u00e8 amministrata da un vescovo ausiliare: S\u00e9, Bel\u00e9m, Ipiranga, Santana, Lapa e Brasil\u00e2ndia.\nProvincia ecclesiastica.\nLa provincia ecclesiastica di San Paolo, istituita nel 1908, comprende le seguenti suffraganee:\nStoria.\nLa diocesi di San Paolo fu eretta il 6 dicembre 1745 con il breve \"Candor lucis aeternae\" di papa Benedetto XIV, ricavandone il territorio dalla diocesi di Rio de Janeiro (oggi arcidiocesi). Originariamente era suffraganea dell'arcidiocesi di San Salvador di Bahia.\nIl 27 aprile 1892, il 4 agosto 1900 e l'8 settembre 1907 cedette porzioni del suo territorio a vantaggio dell'erezione rispettivamente delle diocesi di Curitiba (oggi arcidiocesi), di Pouso Alegre (oggi arcidiocesi) e di Campanha.\nIl 27 aprile 1892 entr\u00f2 a far parte della provincia ecclesiastica dell'arcidiocesi di Rio de Janeiro.\nIl 7 giugno 1908 la diocesi ha ceduto altre porzioni di territorio a vantaggio dell'erezione delle diocesi di Botucatu (oggi arcidiocesi), di Campinas (oggi arcidiocesi), di Ribeir\u00e3o Preto (oggi arcidiocesi), di S\u00e3o Carlos do Pinhal (oggi diocesi di S\u00e3o Carlos) e di Taubat\u00e9. Contemporaneamente \u00e8 stata elevata al rango di arcidiocesi metropolitana con la bolla \"Dioecesium nimiam amplitudinem\" di papa Pio X.\nSuccessivamente ha ceduto ulteriori porzioni di territorio a vantaggio dell'erezione di nuove circoscrizioni ecclesiastiche e precisamente:\nL'ultima divisione dell'arcidiocesi \u00e8 avvenuta il 15 marzo 1989 quando, a causa dell'aumento frenetico della popolazione, che superava di gran lunga i 13 milioni di fedeli, il territorio arcivescovile \u00e8 stato frazionato in base alle \"Regioni Episcopali\" allora esistenti, e questo ha dato origine a quattro nuove diocesi: Campo Limpo, Osasco, Santo Amaro e S\u00e3o Miguel Paulista.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2020 su una popolazione di 7.850.000 persone contava 5.101.300 battezzati, corrispondenti al 65,0% del totale."}
{"id": "511044", "revid": "110157", "url": "https://it.wikipedia.org/wiki?curid=511044", "title": "Diocesi di S\u00e3o Raimundo Nonato", "text": "La diocesi di S\u00e3o Raimundo Nonato (in latino: \"Dioecesis Raymundiana\") \u00e8 una sede della Chiesa cattolica in Brasile suffraganea dell'arcidiocesi di Teresina appartenente alla regione ecclesiastica Nordeste 4. Nel 2017 contava 187.800 battezzati su 208.000 abitanti. \u00c8 retta dal vescovo Eduardo Zielski.\nTerritorio.\nLa diocesi comprende 25 comuni dello stato brasiliano di Piau\u00ed: S\u00e3o Raimundo Nonato, An\u00edsio de Abreu, Bonfim do Piau\u00ed, Brejo do Piau\u00ed, Campo Alegre do Fidalgo, Canto do Buriti, Capit\u00e3o Gerv\u00e1sio Oliveira, Caracol, Coronel Jos\u00e9 Dias, Dirceu Arcoverde, Dom Inoc\u00eancio, Fartura do Piau\u00ed, Guaribas, Jo\u00e3o Costa, Jurema, Lagoa do Barro do Piau\u00ed, Nova Santa Rita, Paje\u00fa do Piau\u00ed, Pedro Laurentino, Ribeira do Piau\u00ed, S\u00e3o Braz do Piau\u00ed, S\u00e3o Jo\u00e3o do Piau\u00ed, S\u00e3o Louren\u00e7o do Piau\u00ed, Tamboril do Piau\u00ed e V\u00e1rzea Branca.\nSede vescovile \u00e8 la citt\u00e0 di S\u00e3o Raimundo Nonato, dove si trova la cattedrale di San Raimondo.\nIl territorio si estende su 39.051\u00a0km\u00b2 ed \u00e8 suddiviso in 29 parrocchie.\nStoria.\nLa prelatura territoriale di S\u00e3o Raimundo Nonato fu eretta il 17 dicembre 1960 con la bolla \"Cum venerabilis\" di papa Giovanni XXIII, ricavandone il territorio dalla prelatura territoriale di Bom Jesus do Piau\u00ed (oggi diocesi di Bom Jesus do Gurgu\u00e9ia).\nIl 3 ottobre 1981 la prelatura territoriale \u00e8 stata elevata a diocesi con la bolla \"Institutionis propositum\" di papa Giovanni Paolo II.\nIl 27 febbraio 2008 ha ceduto i comuni di Paes Landim e Socorro do Piau\u00ed alla diocesi di Oeiras.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 208.000 persone contava 187.800 battezzati, corrispondenti al 90,3% del totale."}
{"id": "511045", "revid": "92723", "url": "https://it.wikipedia.org/wiki?curid=511045", "title": "Arcidiocesi di San Salvador di Bahia", "text": "Larcidiocesi di San Salvador di Bahia (in latino: \"Archidioecesis Sancti Salvatoris in Brasilia\") \u00e8 una sede metropolitana della Chiesa cattolica in Brasile appartenente alla regione ecclesiastica Nordeste 3. Nel 2017 contava 1.503.089 battezzati su 3.214.224 abitanti. \u00c8 retta dall'arcivescovo cardinale S\u00e9rgio da Rocha.\nTerritorio.\nL'arcidiocesi comprende 5 comuni nella parte orientale dello stato brasiliano di Bahia: Salvador, Itaparica, Lauro de Freitas, Salinas da Margarida e Vera Cruz.\nSede arcivescovile \u00e8 la citt\u00e0 di Salvador, dove si trova la cattedrale della Trasfigurazione del Signore. Appartengono all'arcidiocesi tre basiliche minori a Salvador: S\u00e3o Sebasti\u00e3o, Nosso Senhor do Bonfim e Nossa Senhora da Concei\u00e7\u00e3o da Praia.\nIl territorio si estende su 1.184\u00a0km\u00b2 ed \u00e8 suddiviso in 100 parrocchie, raggruppate in 10 foranie.\nProvincia ecclesiastica.\nLa provincia ecclesiastica di San Salvador di Bahia, istituita nel 1676, comprende 8 suffraganee nella parte sud-orientale dello Stato di Bahia:\nStoria.\nLa diocesi di San Salvador di Bahia fu eretta il 25 febbraio 1551 con la bolla \"Super specula\" di papa Giulio III, ricavandone il territorio dall'arcidiocesi di Funchal (oggi diocesi). Fu la prima diocesi brasiliana. Originariamente era suffraganea della stessa arcidiocesi, ma per pochi mesi, perch\u00e9 il 3 luglio dello stesso anno entr\u00f2 a far parte della provincia ecclesiastica del patriarcato di Lisbona.\nIl 19 luglio 1575 cedette una porzione del suo territorio a vantaggio dell'erezione della prelatura territoriale di Rio de Janeiro (oggi arcidiocesi).\nIl 16 novembre 1676 la diocesi ha ceduto un'altra porzione di territorio a vantaggio dell'erezione della diocesi di Olinda (oggi arcidiocesi di Olinda e Recife) e nel contempo \u00e8 stata elevata ad arcidiocesi metropolitana con la bolla \"Inter pastoralis\" di papa Innocenzo XI. Con la stessa bolla agli arcivescovi di San Salvador di Bahia \u00e8 stato concesso il titolo di primate del Brasile. Da questa data fino al 13 gennaio 1844 gli arcivescovi di San Salvador di Bahia esercitarono la loro giurisdizione metropolitica sulle diocesi africane di S\u00e3o Tom\u00e9 e Pr\u00edncipe e di Congo in Angola (oggi arcidiocesi di Luanda).\nNel 1707 l'arcivescovo Sebasti\u00e3o Monteiro da Vida convoc\u00f2 il primo sinodo della chiesa di Bahia, le cui \"Constitui\u00e7\u00f5es Primeiras do Arcebispado da Bahia\" rappresentano uno dei pi\u00f9 importanti documenti religiosi del periodo coloniale brasiliano. Lo stesso arcivescovo dette avvio alla costruzione del palazzo arcivescovile.\nL'arcidiocesi, la prima e la pi\u00f9 grande del Brasile, ha ceduto a pi\u00f9 riprese porzioni di territorio a vantaggio dell'erezione di nuove diocesi e precisamente: la diocesi di Diamantina (oggi arcidiocesi) il 6 giugno 1854, la diocesi di Aracaj\u00fa (oggi arcidiocesi) il 3 gennaio 1910, le diocesi di Barra, di Caetit\u00e9 e di Ilh\u00e9us il 20 ottobre 1913, la diocesi di Bonfim il 6 aprile 1933, la diocesi di Amargosa il 10 maggio 1941, la diocesi di Ruy Barbosa il 14 novembre 1959, la diocesi di Feira de Santana (oggi arcidiocesi) il 21 luglio 1962, la diocesi di Alagoinhas il 28 ottobre 1974, la diocesi di Cama\u00e7ari il 15 dicembre 2010 e la diocesi di Cruz das Almas il 22 novembre 2017.\nCronotassi degli arcivescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nell'anno 2017 su una popolazione di 3.214.224 persone contava 1.503.089 battezzati, corrispondenti al 46,8% del totale."}
{"id": "511046", "revid": "92723", "url": "https://it.wikipedia.org/wiki?curid=511046", "title": "Arcidiocesi di Rio de Janeiro", "text": "Larcidiocesi di Rio de Janeiro, ufficialmente arcidiocesi di San Sebastiano di Rio de Janeiro (in latino: \"Archidioecesis Sancti Sebastiani Fluminis Ianuarii\"), \u00e8 una sede metropolitana della Chiesa cattolica in Brasile appartenente alla regione ecclesiastica Leste 1. Nel 2020 contava 3.432.768 battezzati su 6.718.903 abitanti. \u00c8 retta dall'arcivescovo cardinale Orani Jo\u00e3o Tempesta, O.Cist.\nTerritorio.\nL'arcidiocesi \u00e8 situata nello Stato brasiliano di Rio de Janeiro ed estende la sua giurisdizione sulla sua capitale, Rio de Janeiro, dove si trova la cattedrale di San Sebastiano. Nel territorio sorgono anche cinque basiliche minori: Immacolata Concezione, Nostra Signora di Lourdes, Santa Teresa del Bambin Ges\u00f9, San Sebastiano e Cuore Immacolato di Maria; e due santuari arcidiocesani: il santuario di Nostra Signora della Grazia della Medaglia Miracolosa e il santuario Cristo Redentore del Corcovado.\nIl territorio si estende su 1.200\u00a0km\u00b2 ed \u00e8 suddiviso in 273 parrocchie, raggruppate in sette vicariati: urbano, suburbano, nord, est, sud, Jacarepagu\u00e1 e Leopoldina.\nProvincia ecclesiastica.\nLa provincia ecclesiastica di Rio de Janeiro, istituita nel 1892, comprende le seguenti suffraganee:\nStoria.\nLa prelatura territoriale di S\u00e3o Sebasti\u00e3o do Rio de Janeiro fu eretta il 19 luglio 1575 con la bolla \"In supereminenti militantis Ecclesiae\" di papa Gregorio XIII, ricavandone il territorio dalla diocesi di San Salvador di Bahia (oggi arcidiocesi). Originariamente era suffraganea del patriarcato di Lisbona.\nIl 16 novembre 1676 la prelatura territoriale fu elevata a diocesi con la bolla \"Romani Pontificis\" di papa Innocenzo XI ed entr\u00f2 a far parte della provincia ecclesiastica dell'arcidiocesi di San Salvador di Bahia.\nIl 6 dicembre 1745 cedette porzioni del suo territorio a vantaggio dell'erezione delle prelature territoriali di Cuiab\u00e1 (oggi arcidiocesi) e di Goi\u00e1s (oggi diocesi) e delle diocesi di Mariana e di San Paolo (oggi entrambe arcidiocesi).\nIl 7 maggio 1848 cedette un'altra porzione di territorio a vantaggio dell'erezione della diocesi di S\u00e3o Pedro do Rio Grande do Sul (oggi arcidiocesi di Porto Alegre).\nIl 27 aprile 1892 ha ceduto un'ulteriore porzione di territorio a vantaggio dell'erezione delle diocesi di Niter\u00f3i e di Curitiba (oggi entrambe arcidiocesi) e contestualmente \u00e8 stata elevata al rango di arcidiocesi metropolitana con la bolla \"Ad universas orbis Ecclesias\" di papa Leone XIII.\nNel 1905 l'arcivescovo Joaquim Arcoverde de Albuquerque Cavalcanti divenne il primo cardinale brasiliano.\nIl 15 agosto 1907 ha ceduto ancora una porzione territorio a vantaggio dell'erezione dell'abbazia territoriale di Nossa Senhora do Monserrate do Rio de Janeiro, che il 6 maggio 2003 \u00e8 stata soppressa, incorporandone il territorio nella stessa arcidiocesi di Rio de Janeiro.\nCronotassi dei prelati, vescovi e arcivescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2020 su una popolazione di 6.718.903 persone contava 3.432.768 battezzati, corrispondenti al 51,1% del totale."}
{"id": "511049", "revid": "110157", "url": "https://it.wikipedia.org/wiki?curid=511049", "title": "Diocesi di Serrinha", "text": "La diocesi di Serrinha (in latino: \"Dioecesis Serrignensis\") \u00e8 una sede della Chiesa cattolica in Brasile suffraganea dell'arcidiocesi di Feira de Santana appartenente alla regione ecclesiastica Nordeste 3. Nel 2017 contava 494.200 battezzati su 594.000 abitanti. \u00c8 retta dal vescovo H\u00e9lio Pereira dos Santos.\nTerritorio.\nLa diocesi comprende 20 comuni nella parte orientale dello stato brasiliano di Bahia: Serrinha, Araci, Barrocas, Biritinga, Capela do Alto Alegre, Concei\u00e7\u00e3o do Coit\u00e9, Euclides da Cunha, Gavi\u00e3o, Ichu, Lamar\u00e3o, Nova F\u00e1tima, P\u00e9 de Serra, Quijingue, Retirol\u00e2ndia, Riach\u00e3o do Jacu\u00edpe, Santaluz, S\u00e3o Domingos, Teofil\u00e2ndia, Tucano e Valente.\nSede vescovile \u00e8 la citt\u00e0 di Serrinha, dove si trova la cattedrale di Sant'Anna.\nIl territorio si estende su 17.169\u00a0km\u00b2 ed \u00e8 suddiviso in 18 parrocchie.\nStoria.\nLa diocesi \u00e8 stata eretta il 21 settembre 2005 con la bolla \"Christi mandato\" di papa Benedetto XVI, ricavandone il territorio dall'arcidiocesi di Feira de Santana e dalla diocesi di Paulo Afonso.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 594.000 persone contava 494.200 battezzati, corrispondenti all'83,2% del totale."}
{"id": "511050", "revid": "110157", "url": "https://it.wikipedia.org/wiki?curid=511050", "title": "Diocesi di Sete Lagoas", "text": "La diocesi di Sete Lagoas (in latino: \"Dioecesis Septemlacunensis\") \u00e8 una sede della Chiesa cattolica in Brasile suffraganea dell'arcidiocesi di Belo Horizonte appartenente alla regione ecclesiastica Leste 2. Nel 2017 contava 379.257 battezzati su 476.894 abitanti. \u00c8 retta dal vescovo Francisco Cota de Oliveira.\nTerritorio.\nLa diocesi comprende 22 comuni nella parte centrale dello stato brasiliano di Minas Gerais: Ara\u00e7a\u00ed, Baldim, Cachoeira da Prata, Caetan\u00f3polis, Capim Branco, Cordisburgo, Fortuna de Minas, Funil\u00e2ndia, Inha\u00fama, Jaboticatubas, Jequitib\u00e1, Maravilhas, Martinho Campos, Matozinhos, Papagaios, Paraopeba, Pequi, Pomp\u00e9u, Prudente de Morais, Santana de Pirapama, Santana do Riacho, Sete Lagoas.\nSede vescovile \u00e8 la citt\u00e0 di Sete Lagoas, dove si trova la cattedrale di Sant'Antonio di Padova.\nIl territorio si estende su una superficie di 12.152\u00a0km\u00b2 ed \u00e8 suddiviso in 41 parrocchie, raggruppate in 5 regioni pastorali.\nStoria.\nLa diocesi \u00e8 stata eretta il 16 luglio 1955 con la bolla \"Clementissimi Servatoris\" di papa Pio XII, ricavandone il territorio dalle arcidiocesi di Belo Horizonte e di Diamantina.\nL'11 settembre 1958, con la lettera apostolica \"Anno saeculari\", papa Pio XII ha proclamato la Beata Maria Vergine Immacolata patrona principale della diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 476.894 persone contava 379.257 battezzati, corrispondenti al 79,5% del totale."}
{"id": "511051", "revid": "110157", "url": "https://it.wikipedia.org/wiki?curid=511051", "title": "Diocesi di Sinop", "text": "La diocesi di Sinop (in latino: \"Dioecesis Sinopensis\") \u00e8 una sede della Chiesa cattolica in Brasile suffraganea dell'arcidiocesi di Cuiab\u00e1 appartenente alla regione ecclesiastica Oeste 2. Nel 2017 contava 547.700 battezzati su 666.700 abitanti. \u00c8 retta dal vescovo Can\u00edsio Klaus.\nTerritorio.\nLa diocesi comprende 28 comuni nella parte centro-settentrionale dello Stato brasiliano del Mato Grosso: Alta Floresta, Apiac\u00e1s, Carlinda, Cl\u00e1udia, Col\u00edder, Feliz Natal, Guarant\u00e3 do Norte, Ita\u00faba, Juara, Marcel\u00e2ndia, Matup\u00e1, Nova Bandeirantes, Nova Cana\u00e3 do Norte, Nova Monte Verde, Nova Guarita, Novo Mundo, Parana\u00edta, Peixoto de Azevedo, Porto dos Ga\u00fachos, Nova Ubirat\u00e3, Santa Carmem, Nova Santa Helena, Sinop, Sorriso, Tabapor\u00e3, Terra Nova do Norte, Uni\u00e3o do Sul, Vera.\nSede vescovile \u00e8 la citt\u00e0 di Sinop, dove si trova la cattedrale del Sacro Cuore di Ges\u00f9.\nIl territorio si estende su una superficie di 191.000\u00a0km\u00b2 ed \u00e8 suddiviso in 33 parrocchie, raggruppate in 6 foranie: Sinop, Vera, Juara, Col\u00edder, Peixoto de Azevedo e Alta Floresta.\nStoria.\nLa diocesi \u00e8 stata eretta il 6 febbraio 1982 con la bolla \"Quo aptius spirituali\" di papa Giovanni Paolo II, ricavandone il territorio dalla diocesi di Diamantino.\nIl 23 dicembre 1997 ha ceduto una porzione del suo territorio a vantaggio dell'erezione della prelatura territoriale di Paranatinga (oggi diocesi di Primavera do Leste-Paranatinga).\nIl 9 settembre 2007 \u00e8 stata consacrata la nuova cattedrale, dedicata al Sacro Cuore di Ges\u00f9.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 666.700 persone contava 547.700 battezzati, corrispondenti all'82,2% del totale."}
{"id": "511052", "revid": "110157", "url": "https://it.wikipedia.org/wiki?curid=511052", "title": "Diocesi di Sobral", "text": "La diocesi di Sobral (in latino: \"Dioecesis Sobralensis\") \u00e8 una sede della Chiesa cattolica in Brasile suffraganea dell'arcidiocesi di Fortaleza appartenente alla regione ecclesiastica Nordeste 1. Nel 2017 contava 835.860 battezzati su 986.445 abitanti. \u00c8 retta dal vescovo Jos\u00e9 Luiz Gomes de Vasconcelos.\nTerritorio.\nLa diocesi comprende 30 comuni nel nord-ovest dello stato brasiliano del Cear\u00e1: Acara\u00fa, Alc\u00e2ntaras, Bela Cruz, Carir\u00e9, Catunda, Corea\u00fa, Cruz, Forquilha, Frecheirinha, Groa\u00edras, Hidrol\u00e2ndia, Ipu, Jijoca de Jericoacoara, Marco, Martin\u00f3pole, Massap\u00ea, Meruoca, Mora\u00fajo, Morrinhos, Mucambo, Pacuj\u00e1, Pacuj\u00e1, Pires Ferreira, Reriutaba, Santa Quit\u00e9ria, Santana do Acara\u00fa, Senador S\u00e1, Sobral, Uruoca e Varjota. Confina con l'Oceano Atlantico, l'arcidiocesi di Fortaleza e le diocesi di Itapipoca, Quixad\u00e1, Crate\u00fas e Tiangu\u00e1.\nSede vescovile \u00e8 la citt\u00e0 di Sobral, dove si trova la cattedrale dell'Immacolata Concezione.\nIl territorio si estende su 17.634,7\u00a0km\u00b2 ed \u00e8 suddiviso in 40 parrocchie, raggruppate in 4 zone pastorali: Sede, Araras, Vale do Corea\u00fa e Vale do Acara\u00fa.\nStoria.\nLa diocesi \u00e8 stata eretta il 10 novembre 1915, ricavandone il territorio dalla diocesi di Cear\u00e1, che contestualmente \u00e8 stata elevata al rango di arcidiocesi metropolitana e ha assunto il nome di arcidiocesi di Fortaleza.\nIl 23 settembre 1963 ha ceduto una porzione del suo territorio a vantaggio dell'erezione della diocesi di Crate\u00fas.\nIl 13 marzo 1971 ha ceduto altre porzioni di territorio a vantaggio dell'erezione delle diocesi di Itapipoca e di Tiangu\u00e1.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 986.445 persone contava 835.860 battezzati, corrispondenti all'84,7% del totale."}
{"id": "511054", "revid": "110157", "url": "https://it.wikipedia.org/wiki?curid=511054", "title": "Arcidiocesi di Sorocaba", "text": "Larcidiocesi di Sorocaba (in latino: \"Archidioecesis Sorocabana\") \u00e8 una sede metropolitana della Chiesa cattolica in Brasile appartenente alla regione ecclesiastica Sul 1. Nel 2017 contava 800.177 battezzati su 1.143.111 abitanti. \u00c8 retta dall'arcivescovo J\u00falio Endi Akamine, S.A.C.\nTerritorio.\nL'arcidiocesi comprende 12 comuni nella parte centro-meridionale dello stato brasiliano di San Paolo: Sorocaba, Ara\u00e7oiaba da Serra, Boituva, Cerquilho, Iper\u00f3, Jumirim, Piedade, Porto Feliz, Salto de Pirapora, Tapira\u00ed, Tiet\u00ea e Votorantim.\nSede arcivescovile \u00e8 la citt\u00e0 di Sorocaba, dove si trova la cattedrale di Nostra Signora del Ponte (\"Nossa Senhora da Ponte\").\nIl territorio si estende su una superficie 4.053\u00a0km\u00b2 ed \u00e8 suddiviso in 59 parrocchie, raggruppate in 3 regioni pastorali: Sorocaba, Castelo e Raposo.\nProvincia ecclesiastica.\nLa provincia ecclesiastica di Sorocaba, istituita nel 1992, comprende le seguenti suffraganee:\nStoria.\nLa diocesi di Sorocaba fu eretta il 4 luglio 1924 con la bolla \"Ubi praesules\" di papa Pio XI, ricavandone il territorio dall'arcidiocesi di San Paolo e dalle diocesi di Botucatu (oggi arcidiocesi) e di Taubat\u00e9. Originariamente era suffraganea dell'arcidiocesi di San Paolo.\nIl 19 settembre 1954 con la bolla \"E prisco maiorum\" di papa Pio XII fu istituito il capitolo della cattedrale.\nIl 1\u00ba luglio 1960, con la lettera apostolica \"Praecipuo pietatis\", papa Giovanni XXIII proclam\u00f2 la Beata Vergine Maria, in portoghese \"Nossa Senhora da Ponte\", patrona principale della diocesi e della citt\u00e0 vescovile.\nIl 2 marzo 1968 cedette una porzione del suo territorio a vantaggio dell'erezione della diocesi di Itapeva.\nIl 29 aprile 1992 la diocesi \u00e8 stata elevata al rango di arcidiocesi metropolitana con la bolla \"Brasilienses fideles\" di papa Giovanni Paolo II.\nIl 15 aprile 1998 ha ceduto un'altra porzione di territorio a vantaggio dell'erezione della diocesi di Itapetininga.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2017 su una popolazione di 1.143.111 persone contava 800.177 battezzati, corrispondenti al 70,0% del totale."}
{"id": "511056", "revid": "228587", "url": "https://it.wikipedia.org/wiki?curid=511056", "title": "Paul Delvaux", "text": "Biografia.\nPaul Delvaux nacque ad Antheit, vicino a Liegi, il 23 settembre 1897.\nSuo padre era un avvocato e Paul pass\u00f2 un'infanzia economicamente agiata, durante la quale pot\u00e9 prendere lezioni di musica e studiare greco e latino.\nQueste letture influenzarono le sue opere giovanili, in cui i temi preferiti sono scene mitologiche.\nNonostante la disapprovazione dei genitori, fra il 1920 e il 1924 Delvaux studi\u00f2 pittura e architettura all'Accademia di Belle Arti di Bruxelles.\nNel 1925 tenne la sua prima mostra personale, presentando idilliaci paesaggi naturali resi su tela attraverso un neonaturalismo primitivista, solo parzialmente influenzato dall'impressionismo e dall'espressionismo tedesco.\nNegli anni seguenti lo stile di Delvaux si evolve radicalmente.\nQuesto cambiamento fu dovuto al fascino provato nei confronti dell'arte di Giorgio De Chirico e di Ren\u00e9 Magritte, in particolare per la rappresentazione distaccata di oggetti ordinari presentati in accostamenti inattesi.\nAnche le creazioni di James Ensor, di Salvador Dal\u00ed, di Max Ernst, di Joan Mir\u00f3 e di Balthus lo impressionarono a tal punto che si un\u00ec al movimento surrealista, partecipando ad alcune loro esposizioni e distruggendo la maggior parte delle sue opere precedenti.\nIn realt\u00e0 Delvaux non si consider\u00f2 mai come un vero surrealista, pensando alla sua arte come ad un classicismo rinnovato attraverso il quale trasportare sulla tela la poesia ed il mistero della vita moderna.\nNelle opere di questo periodo, che lo resero famoso, lo spazio metafisico di De Chirico si combina con il distacco ermetico di Magritte.\nIl dominante nudo femminile appare arcano, come ipnotizzato in atmosfere oniriche e vaghe, cariche di un erotismo latente; talvolta sono presenti anche scheletri o uomini vestiti, indifferenti ed impassibili.\nRappresenta paesaggi come l'impero di una donna, sempre la stessa, che regna nel grande sobborgo del cuore. Donne sedute su sedie, con seni nudi, visi enigmatici, esemplari multipli e plurimi nello stesso quadro, di cui i gesti indecisi appartengono allo stesso modo ai viventi e alle statue, come quando sono immobilizzate dalle radici nella terra, come nell'\"Aurora\".\nLo sfondo, di solito una stazione ferroviaria o una costruzione classica, \u00e8 reso su tela in modo molto realistico ma con una penombra misteriosa ed inquietante.\nDelvaux ripet\u00e9 variazioni di questi temi per il resto della sua lunga vita.\nTra gli anni '40 e '50 lo stile si appiattisce sempre pi\u00f9 con effetti distorti di prospettiva forzata; in questi anni fece anche diverse serie di crocifissioni e di deposizioni messe in atto da scheletri, oltre a scene notturne con giovani ragazze e treni, un soggetto per lui ricorrente.\nQueste composizioni non contengono nulla di evidentemente surrealista, tuttavia il chiarore della luce lunare produce effetti allucinatori.\nIn questi anni esegu\u00ec diversi murali, come quelli al Palazzo dei Congressi a Bruxelles, del Casin\u00f2 di Ostenda, dell'Istituto di Zoologia a Liegi.\nNel 1965 fu nominato direttore dell'Accademia Reale di Belle Arti del Belgio.\nNotevole anche la sua produzione grafica, soprattutto di acqueforti, capaci di rappresentare, nella semplicit\u00e0 del bianco e nero, il suo mondo immaginario.\nDelvaux viene citato da Leonardo Sciascia nel romanzo Todo modo del 1974.\n\u00c8 stato a lungo amico dello scrittore italiano Dino Buzzati e di Italo Neri.\nPaul Delvaux, Catalogo a cura di Jean Clair, Ginevra-milano, Skira, 1994\nPaul Delvaux mor\u00ec a Furnes il 20 luglio 1994."}
{"id": "511057", "revid": "465169", "url": "https://it.wikipedia.org/wiki?curid=511057", "title": "Lingua stark", "text": "Lo stark (abbreviazione di Starways Common) \u00e8 una lingua artificiale creata da Orson Scott Card per la sua serie di romanzi di fantascienza de \"Il gioco di Ender\". Nel ciclo \u00e8 lingua interstellare comune evolutasi dall'\"IF Common\", che a sua volta si evolse dall'inglese americano e dall'\"IF Common\" nel corso dei 3000 anni che separano gli eventi narrati nel romanzo \"Il gioco di Ender\" da quelli de \"Il riscatto di Ender\". \u00c8 la lingua ufficiale della Federazione Starways ed una delle lingue pi\u00f9 parlate dei Cento Mondi.\nNonostante i personaggi de \"Il riscatto di Ender\", \"Xenocidio\", e \"I figli della mente\" parlino Stark, i loro dialoghi sono tradotti in inglese (o nella lingua del lettore) nei libri, per cui la natura esatta dello Stark, e le differenze rispetto all'inglese, non sono note. Tuttavia, il personaggio di Ender Wiggin, che \u00e8 nato sulla Terra migliaia di anni prima e parla inglese come lingua nativa, nota una forte somiglianza tra lo Stark e l'inglese. Alcune differenze vengono evidenziate in altri romanzi del ciclo di Ender, come la mancanza della parola \"chi\"."}
{"id": "511058", "revid": "226458", "url": "https://it.wikipedia.org/wiki?curid=511058", "title": "Cantone di Charleville-Centre", "text": "Il Cantone di Charleville-Centre era una divisione amministrativa dell'Arrondissement di Charleville-M\u00e9zi\u00e8res.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Charleville-M\u00e9zi\u00e8res ed i comuni di "}
{"id": "511061", "revid": "226458", "url": "https://it.wikipedia.org/wiki?curid=511061", "title": "Cantone di Charleville-La Houill\u00e8re", "text": "Il Cantone di Charleville-La Houill\u00e8re era una divisione amministrativa dell'Arrondissement di Charleville-M\u00e9zi\u00e8res.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Charleville-M\u00e9zi\u00e8res e i comuni di:"}
{"id": "511063", "revid": "27723", "url": "https://it.wikipedia.org/wiki?curid=511063", "title": "Jizo", "text": ""}
{"id": "511068", "revid": "767487", "url": "https://it.wikipedia.org/wiki?curid=511068", "title": "Golden Earring", "text": "I Golden Earring sono uno storico gruppo hard rock olandese, attivo dagli anni sessanta ad oggi.\nSono considerati uno dei gruppi rock pi\u00f9 longevi della storia.\nStoria.\nFondati nel 1961 a L'Aia (Den Haag) dal chitarrista George Kooymans e dal bassista Rinus Gerritsen, con il nome di 'The Golden Earrings', con la 's' finale (che verr\u00e0 poi abbandonata dal 1970), iniziano come un gruppo beat. L'esordio discografico \u00e8 datato 1965, grazie al singolo di successo \"Please Go\", mentre la prima canzone ad arrivare al numero 1 nei Paesi Bassi \u00e8 \"Dong-Dong-Di-Ki-Di-Gi-Dong\" nel 1968.\nNel 1968 entra a far parte del gruppo l'eclettico Barry Hay, un buon chitarrista ritmico, ma soprattutto cantante e flautista, che porter\u00e0 alla band una forte influenza in stile Jethro Tull, Jefferson Airplane, The Doors, Led Zeppelin e Sun Ra, fino all'album \"Eight Miles High\" del 1969, che spiana loro la strada in modo definitivo verso il grande pubblico, grazie alla cover/suite di ben 19 minuti del brano omonimo dei Byrds. Cominciano le grandi tourn\u00e9e, in cui arrivano a suonare come spalla a band come The Who, Santana, Ted Nugent, The Doobie Brothers, Rush, 38 Special, e Eric Clapton.\nNel 1970 entra nel gruppo il batterista Cesar Zuiderwijk e, come ospiti, il virtuoso chitarrista blues Eelco Gelling dai Cuby &amp; the Blizzards e il sassofonista Bertus Borgers.\nDa qui quindi la graduale virata verso parametri pi\u00f9 hard rock (il flauto viene pian piano abbandonato), attraverso i tre album \"Golden Earring\" (1970), \"Seven Tears\" (1971), e \"Together\" (1972) per poi giungere all'apice del loro successo con l'album Moontan del 1973, che lanci\u00f2 il gruppo in tutto il mondo. Questo album \u00e8 infatti divenuto famoso soprattutto perch\u00e9 contiene il pi\u00f9 grande successo che una band olandese sia mai riuscita a realizzare a livello mondiale, il singolo \"Radar Love\", numero 1 in classifica nei Paesi Bassi per ben 4 settimane e anche numero 1 in Spagna, numero 7 nelle charts inglesi, numero 13 in quelle americane, guadagnandosi un posto fra le Billboard Hot 100, ed entrando anche nelle top ten belga e tedesca.\nAscoltando \"Radar Love\" si pu\u00f2 facilmente intuire perch\u00e9 sia stata tanto apprezzata: contiene tutti gli ingredienti necessari per il successo, come il sound orientato alla radio, una buona dose di groove, un riff carico di ritmo e, non ultimo, il testo basato sulle parole di \"Comin' On Strong\" di Brenda Lee, che l'hanno resa a detta di molti la miglior 'car song' o 'driving song' di tutti i tempi; infine da segnalare anche l'intermezzo di chitarra accompagnata dai fiati dopo lo stacco della batteria. La canzone \u00e8 stata reinterpretata parecchie volte da altri artisti (circa 300, fra i quali gli U2, i White Lion, i R.E.M., e Bryan Adams) e compare anche un paio di volte in qualche episodio de I Simpson. Moontan rese i Golden Earring un fenomeno mondiale, ma dovettero aspettare il 1982 per essere riconosciuti all'estero, con la canzone \"Twilight Zone\", tratta dall'album Cut, numero 1 nella Billboard Mainstream Rock Tracks degli Stati Uniti.\nTra il 1969 e il 1984 i Golden Earring hanno fatto ben 13 tourn\u00e9e da headliner negli Stati Uniti d'America, con gruppi di spalla come Kiss ed Aerosmith."}
{"id": "511069", "revid": "1935652", "url": "https://it.wikipedia.org/wiki?curid=511069", "title": "Prelatura territoriale di Tef\u00e9", "text": "La prelatura territoriale di Tef\u00e9 (in latino: \"Praelatura Territorialis Tefensis\") \u00e8 una sede della Chiesa cattolica in Brasile suffraganea dell'arcidiocesi di Manaus appartenente alla regione ecclesiastica Norte 1. Nel 2019 contava 197.550 battezzati su 255.000 abitanti. La sede \u00e8 vacante.\nTerritorio.\nLa prelatura territoriale comprende 10 comuni nella parte centro-occidentale dello stato brasiliano di Amazonas: Alvar\u00e3es, Carauari, Fonte Boa, Itamarati, Japur\u00e1, Juru\u00e1, Juta\u00ed, Mara\u00e3, Tef\u00e9 e Uarini.\nSede prelatizia \u00e8 la citt\u00e0 di Tef\u00e9, dove si trova la cattedrale di Santa Teresa d'Avila.\nIl territorio si estende su 264.677\u00a0km\u00b2 ed \u00e8 suddiviso in 31 parrocchie.\nStoria.\nLa prefettura apostolica di Tef\u00e9 fu eretta il 23 maggio 1910, ricavandone il territorio dalla diocesi di Amazonas (oggi arcidiocesi di Manaus).\nL'11 agosto 1950 la prefettura apostolica \u00e8 stata elevata a prelatura territoriale con la bolla \"Quum Deo adiuvante\" di papa Pio XII.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa prelatura territoriale nel 2019 su una popolazione di 255.000 persone contava 197.550 battezzati, corrispondenti al 77,5% del totale."}
{"id": "511070", "revid": "226458", "url": "https://it.wikipedia.org/wiki?curid=511070", "title": "Cantone di M\u00e9zi\u00e8res-Centre-Ouest", "text": "Il Cantone di M\u00e9zi\u00e8res-Centre-Ouest era una divisione amministrativa dell'Arrondissement di Charleville-M\u00e9zi\u00e8res.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Charleville-M\u00e9zi\u00e8res e i comuni di:"}
{"id": "511072", "revid": "226458", "url": "https://it.wikipedia.org/wiki?curid=511072", "title": "Cantone di M\u00e9zi\u00e8res-Est", "text": "Il Cantone di M\u00e9zi\u00e8res-Est era una divisione amministrativa dell'Arrondissement di Charleville-M\u00e9zi\u00e8res.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Charleville-M\u00e9zi\u00e8res e il comune di La Francheville."}
{"id": "511073", "revid": "110157", "url": "https://it.wikipedia.org/wiki?curid=511073", "title": "AVS Video Converter", "text": "AVS Video Converter \u00e8 un software per l'editing video offerto da Online Media Technologies Ltd., venditore di soluzioni multimedia video/audio, UK. Il programma \u00e8 progettato per portare a terminare i vari compiti relativi alla produzione del home video. Grazie alla sua facilit\u00e0 d'uso, ed alle molteplici opzioni funzionali AVS Video Converter \u00e8 stato riconosciuto dai redattori del periodico Laptop ed \u00e8 divenuto popolare tra gli utenti del mondo. Il software \u00e8 aggiornato regolarmente e rappresenta le tendenze pi\u00f9 recenti dell'IT che permette agli utenti di stare al passo con le ultime innovazioni tecnologiche. In marzo 2006 AVS Video Converter \u00e8 stato rinominato in AVS Video Tools, per poi tornare, nel 2008, a chiamarsi AVS Video Converter (dalla versione 6).\nCaratteristiche.\nAVS Video Converter funziona su Windows 2000/XP/2003/Vista/7. La versione di prova non ha limiti di tempo ed \u00e8 completamente funzionale. L'unica limitazione \u00e8 un messaggio del testo sul video di uscita."}
{"id": "511074", "revid": "287204", "url": "https://it.wikipedia.org/wiki?curid=511074", "title": "Cantone di Villers-Semeuse", "text": "Il Cantone di Villers-Semeuse \u00e8 una divisione amministrativa dell'Arrondissement di Charleville-M\u00e9zi\u00e8res.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 passato da 8 comuni pi\u00f9 una frazione di comune a 11 comuni.\nComposizione.\nOltre a parte della citt\u00e0 di Charleville-M\u00e9zi\u00e8res, gli 8 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 11:"}
{"id": "511075", "revid": "110157", "url": "https://it.wikipedia.org/wiki?curid=511075", "title": "Prelatura territoriale di Xingu", "text": "La prelatura territoriale di Xingu (in latino: \"Praelatura territorialis Xinguensis\") era una sede della Chiesa cattolica in Brasile suffraganea dell'arcidiocesi di Bel\u00e9m do Par\u00e1 appartenente alla regione ecclesiastica Norte 2. Nel 2016 contava 382.624 battezzati su 551.374 abitanti.\nTerritorio.\nLa prelatura territoriale si sviluppava nella parte centro-meridionale dello stato brasiliano di Par\u00e1, attraversata dal fiume Xingu. Comprendeva i seguenti comuni: Altamira, Anapu, Bannach, Brasil Novo, Cumaru do Norte, Gurup\u00e1, Medicil\u00e2ndia, Ouril\u00e2ndia do Norte, Placas, Porto de Moz, S\u00e3o F\u00e9lix do Xingu, Senador Jos\u00e9 Porf\u00edrio, Tucum\u00e3, Uruar\u00e1 e Vit\u00f3ria do Xingu.\nSede prelatizia era la citt\u00e0 di Altamira, dove si trova la cattedrale del Sacro Cuore di Ges\u00f9.\nIl territorio si estendeva su una superficie di 368.086\u00a0km\u00b2 ed era suddiviso in 15 parrocchie, raggruppate in 6 regioni pastorali.\nStoria.\nLa prelatura territoriale \u00e8 stata eretta il 16 agosto 1934 con la bolla \"Animarum bonum\" di papa Pio XI, ricavandone il territorio dall'arcidiocesi di Bel\u00e9m do Par\u00e1, dalla prelatura territoriale di Sant\u00edssima Concei\u00e7\u00e3o do Araguaia (oggi diocesi di Marab\u00e1) e dalla prelatura territoriale di Santar\u00e9m (oggi arcidiocesi).\nIl 6 novembre 2019 \u00e8 stata soppressa da papa Francesco e il suo territorio \u00e8 stato suddiviso tra la diocesi di Xingu-Altamira e la prelatura territoriale di Alto Xingu-Tucum\u00e3.\nStatistiche.\nLa prelatura territoriale nel 2016 su una popolazione di 551.374 persone contava 382.624 battezzati, corrispondenti al 69,4% del totale."}
{"id": "511076", "revid": "6923", "url": "https://it.wikipedia.org/wiki?curid=511076", "title": "Tabernacolo di Santa Rosa", "text": "Il tabernacolo di Santa Rosa si trova nei pressi di Porta San Frediano a Firenze, addossato al torrino di Santa Rosa.\nStoria e descrizione.\nLa torre \u00e8 posta alla fine delle mura trecentesche di San Frediano vicino al fiume Arno, all'angolo del sistema di fortificazione, ed era detta anche Torre della Guardia, in riferimento alla sua funzione, o Torre della Sardigna, cio\u00e8 dell'immondizia, perch\u00e9 proprio in questa zona, fuori dalle mura veniva abbandonata la spazzatura e le carogne di animali morti.\nIn un'edicola del 1856 \u00e8 conservato un affresco con la \"Piet\u00e0 coi santi Giovanni Evangelista e Maria Maddalena\" attribuita a Ridolfo del Ghirlandaio (inizio del XVI secolo), unico dipinto rimasto sotto il porticato del vicino oratorio di Santa Rosa da Viterbo, annesso ad un antico convento detto \"di San Guglielmo\", entrambi demoliti nel 1743.\nNell'oratorio i membri della Compagnia di Santa Rosa si raccoglievano intorno alla sacra immagine, cui venivano attribuiti poteri miracolosi. Staccato nel 1957, l'affresco rappresenta una dolente \"Madonna seduta che sostiene il corpo di Cristo deposto dalla croce con a fianco San Giovanni e Santa Maria Maddalena\"."}
{"id": "511077", "revid": "226458", "url": "https://it.wikipedia.org/wiki?curid=511077", "title": "Cantone di Flize", "text": "Il Cantone di Flize era una divisione amministrativa dell'Arrondissement di Charleville-M\u00e9zi\u00e8res.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "511078", "revid": "124123", "url": "https://it.wikipedia.org/wiki?curid=511078", "title": "Roberto Longhi (ingegnere)", "text": "Formatosi come ingegnere aeronautico negli Stati Uniti d'America ricopr\u00ec la carica di Capo progettista presso gli stabilimenti Reggiane di Reggio Emilia, realizzando alcuni tra i migliori caccia italiani della seconda guerra mondiale.\nBiografia.\nNato a in provincia di Bergamo il 21 dicembre 1909, ottenne la laurea in ingegneria meccanica al Politecnico di Milano. Inizi\u00f2 a lavorare nel settore della navigazione marittima, operando presso alcune compagnie, ma nel 1926 si trasfer\u00ec negli USA. Dopo una prima esperienza lavorativa presso la ditta di costruzioni aeronautiche Bellanca Aircraft Corporation si trasfer\u00ec alla Curtiss-Wright Corporation dove si occup\u00f2 di propulsori aeronautici. Nel 1929 partecip\u00f2 attivamente alla messa a punto dell'aereo da primato FT-9 realizzato da George Fernic. \nPoco tempo dopo essersi trasferito alla Uppercu-Burnelli Airplane Co. decise di impiegare tutti i propri risparmi per acquisire la ditta aeronautica Pacer Aircraft Corporation, di Perth Amboy (New Jersey). Nel 1931 present\u00f2 il prototipo di un velivolo da caccia che portava lo stesso nome della ditta ad un concorso indetto dall'United States Army Air Corps, ma non ottenne alcun ordine. Ritornato a lavorare per la Uppercu-Burnelli Airplane Co. con la qualifica di Sovraintendente al Reparto Esperienze vi rimase fino al dicembre 1935, quando si prese un periodo di aspettativa per motivi di salute e rientr\u00f2 in Italia, stabilendosi a Bergamo in casa della madre e del fratello. Nella seconda met\u00e0 del 1936 ottenne un colloquio di lavoro con l'ingegner Gianni Caproni, presidente dell'omologa ditta di costruzioni aeronautiche, ma prima ne fece uno, casualmente, con l'ingegner Celestino Rosatelli, direttore tecnico di uno dei due uffici di progettazione della Fiat Aviazione.\nSia il primo che il secondo lo invitarono ad andare a lavorare presso le loro aziende, ed egli accett\u00f2 l'invito di Caproni, venendo assegnato per alcuni mesi all'ufficio tecnico della Caproni Aeronautica Bergamasca diretto dall'ingegnere Cesare Pallavicino. La C.A.B. era allora impegnata nella messa a punto del velivolo da assalto Caproni A.P.1, che stava dando molti problemi. \nRichiesto il visto di espatrio per ritornare negli Stati Uniti dove si trovava sua moglie, visto che la sua concessione tardava ad arrivare, il Conte Caproni gli chiese se poteva collaborare alla messa a punto dei velivoli Caproni Ca.405 Procellaria progettati dall'ingegner Giovanni Pegna, e destinati a partecipare al raid aereo Istres-Damasco-Parigi. Gli aerei non vennero mai messi a punto, e ci\u00f2 unito alla scarsa potenza erogata dai motori Isotta Fraschini Asso XI RC.40 fece s\u00ec che i due \"Procellaria\" non prendessero parte alla competizione.\nNell'aprile 1937, si licenzi\u00f2 dalla Caproni e ritorn\u00f2 negli Stati Uniti riprendendo il lavoro presso la Uppercu-Burnelli Airplane Co. di Keyport, come Direttore del Settore Esperienze.\nNel luglio 1937 sugger\u00ec, con uno scambio di lettere, all'ingegner Caproni di acquistare la licenza di produzione di uno dei due caccia americani pi\u00f9 avanzati, il Curtiss P-36 Hawk o il Seversky P-35, ma nessuna delle due operazioni pot\u00e9 essere conclusa.\nNel novembre del 1937 arriv\u00f2 a New York con il transatlantico \"Rex\" l'ingegnere Antonio Alessio, vicedirettore generale della Reggiane, cui segu\u00ec l'arrivo dell'ingegnere Fidia Piattelli, vicecapo dell'Ufficio tecnico degli Studi e Brevetti Caproni. L'ingegner Alessio gli propose di ritornare in Italia e di realizzare un moderno velivolo da caccia monoplano interamente costruito in metallo, garantendogli che avrebbe potuto formare un proprio ufficio progetti, formalmente indipendente da quello di Pegna.\nRientrato in Patria nel febbraio 1938 assunse immediatamente la carica di Capo Officina Sperimentale preso lo stabilimento Reggiane di Reggio Emilia, ed inizi\u00f2 a lavorare sul progetto di un nuovo caccia monoplano denominato Reggiane Re.2000. Subito iniziarono i primi problemi, in quanto sia il Dural che l'Alclad, due leghe leggere utilizzate per il P-35, non erano disponibili in Italia, e si dovette realizzarne un derivato autarchico denominato Chitonal, presso gli stabilimenti Montecatini. Per il propulsore si ricorse al nuovo Piaggio P.XI RC.40 che doveva erogare la potenza di 1.000 hp. Il prototipo vol\u00f2 per la prima volta il 24 maggio 1939 nelle mani del collaudatore Mario De Bernardi. Il 24 settembre 1939 fu promosso Capo fabbrica costruzioni speciali, e il 1\u00ba maggio 1941 Ispettore tecnico, due cariche create ad arte per non irritare l'ingegner Pegna.\nA questo primo velivolo seguirono il caccia Reggiane Re.2001 con propulsore Daimler-Benz DB 601, il cacciabombardiere Reggiane Re.2002, il ricognitore Reggiane Re.2003, il caccia Reggiane Re.2005 Sagittario con propulsore Daimler-Benz DB 605, e il prototipo del caccia Reggiane Re.2006 equipaggiato con il potente propulsore Daimler-Benz DB 603 da 1.750\u00a0hp.\nQuesti furono tra i pi\u00f9 significativi caccia e cacciabombardieri nelle linee della Regia Aeronautica. In special modo \u00e8 ricordato il Reggiane Re.2005 \"Sagittario\" che vantava delle linee aerodinamiche estremamente eleganti e che fu definito il pi\u00f9 bello tra i velivoli militari italiani di quel periodo.\nAllo stadio progettuale rimasero il caccia Reggiane Re.2004 equipaggiato con il propulsore Isotta Fraschini Zeta e il velivolo da trasporto Reggiane Ca.8000.\nDurante il corso della seconda guerra mondiale Longhi cur\u00f2 anche la produzione su licenza del velivolo da bombardamento Savoia-Marchetti S.79 Sparviero e di alcuni tipi di propulsori Fiat e Piaggio, ma diede l'avvio anche ad un proprio programma di produzione di motori che culmin\u00f2 negli sperimentali Reggiane RE 103 e RE 105, suo derivato.\nAlla fine del conflitto ritorn\u00f2 negli Stati Uniti collaborando fino alla morte con la famiglia Srybnik nella societ\u00e0 S&amp;S Machinery Corp. di New York, specializzata nel commercio di macchine utensili, diventandone l'indiscusso opinion leader a livello mondiale tra il 1950 e il 1980. Si spense nel New Jersey il 1\u00ba dicembre 1994."}
{"id": "511079", "revid": "767487", "url": "https://it.wikipedia.org/wiki?curid=511079", "title": "Cantone di Fumay", "text": "Il Cantone di Fumay era una divisione amministrativa dell'Arrondissement di Charleville-M\u00e9zi\u00e8res.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "511081", "revid": "399", "url": "https://it.wikipedia.org/wiki?curid=511081", "title": "Chierici regolari di San Paolo", "text": "I Chierici regolari di San Paolo (in latino \"Congregatio Clericorum Regularium S. Pauli\") sono un istituto religioso maschile di diritto pontificio: i membri di quest'ordine, detti popolarmente barnabiti, pospongono al loro nome la sigla B.\n\u00c8 uno dei pi\u00f9 antichi ordini di chierici regolari nella storia della Chiesa: nacque alla vigilia del Concilio di Trento sull'onda dei movimenti di \"riforma\" della vita cristiana. Il suo nome deriva dalla casa-madre dell'istituto, presso la chiesa di San Barnaba di Milano. La sede generalizia attualmente si trova a Roma, dove fu trasferita da Milano nel 1662. Al carisma dell'ordine, fondato da sant'Antonio Maria Zaccaria (1502-1539), partecipano anche le suore angeliche di San Paolo e i laici di San Paolo (laicali, specialmente di coniugati).\nStoria dell'Ordine.\nL'Ordine dei chierici regolari di San Paolo fu pensato nel 1532 da Antonio Maria Zaccaria (canonizzato da papa Leone XIII il 27 marzo 1897), da Bartolomeo Ferrari (1499-1544) e da Giacomo Antonio Morigia (primo preposto generale;1497-1546) quando, entrati in contatto con la realt\u00e0 dell'oratorio dell'Eterna Sapienza, si accorsero che il sodalizio era in crisi e progettarono di trasformarlo in una nuova realt\u00e0: la \"Compagnia dei figlioli e delle figliole di Paolo Santo\" (\"Congregazione di san Paolo\"), una nuova formazione religiosa che avrebbe dovuto essere composta da tre collegi: sacerdoti, religiose e laici.\nIl collegio maschile venne approvato, prima ancora che i suoi membri iniziassero la vita in comune e si dessero una regola, il 18 febbraio 1533, con il breve apostolico \"Vota per quae\" di Clemente VII. \nIl 15 gennaio 1535 Paolo III con la bolla \"Debitum pastoralis\" autorizz\u00f2 il collegio femminile della congregazione a costituirsi in monastero, ponendolo sotto la regola di sant'Agostino. Le religiose adottarono l'abito delle domenicane e si diedero il nome di Angeliche.\nIl 25 luglio dello stesso anno il pontefice, con la bolla \"Dudum felicis recordationis\", diede all'ordine maschile la qualifica di \"chierici regolari\". \nNel mese di ottobre le Angeliche, che inizialmente non erano soggette all'obbligo di clausura, si trasferirono nel monastero di San Paolo presso la chiesa di Sant'Eufemia.\nSubito dopo lo Zaccaria si fece promotore anche del \"terzo collegio\", quello dei laici, che furono chiamati \"coniugati\" o \"maritati\" di San Paolo.\nImmediatamente il nuovo Ordine sconvolse i milanesi per le sue pratiche, il suo modo di predicare, il suo modo di vestire e le sue penitenze. Tra le iniziative che sorsero proprio grazie a loro in quel periodo, si devono annoverare l'usanza di suonare le campane alle tre del pomeriggio di ogni venerd\u00ec, a solenne ricordo della morte di Ges\u00f9, e l'esposizione solenne dell'Eucaristia, a turno, nelle chiese della citt\u00e0 (le \"Quarantore\").\nA causa del loro zelo religioso furono anche accusati di pelagianesimo, di essere seguaci del frate eretico Battista da Crema (morto il 1\u00ba gennaio 1534), di professare le eresie delle Beghine e dei Poveri di Lione. Per confutare tali accuse le autorit\u00e0 civili ed ecclesiastiche milanesi li sottoposero a due processi. Alla vigilia del primo, iniziato il 5 ottobre 1534 e conclusosi senza alcuna sentenza, iniziarono a praticare la vita comunitaria in povert\u00e0. Il secondo processo inizi\u00f2 nel giugno 1536 e termin\u00f2 il 21 agosto 1537 con una assoluzione piena.\nAncora prima che il processo terminasse, il vescovo di Vicenza, cardinale Niccol\u00f2 Ridolfi, richiese l'aiuto dell'Ordine per riformare i monasteri della citt\u00e0.\nIl 29 novembre 1543, con la bolla \"Pastoralis officii cura\", papa Paolo III li esent\u00f2 dalla giurisdizione del loro diocesano.\nI sacerdoti dell'Ordine iniziarono ad essere chiamati Barnabiti dopo il 1545, quando si stabilirono definitivamente presso la chiesa di San Barnaba.\nInfine, le bolle di papa Giulio III \"Rationi congruit\" e \"Ad hoc nos Deus praetulit\" (22 febbraio e 11 agosto 1550), confermarono e aumentarono i preesistenti privilegi dell'istituto, che, da congregazione, da quel momento in poi divent\u00f2 un ordine religioso nel senso canonico del termine. \nI suoi membri, comunque, si attennero ancora all'usanza di chiamarla \"la Congregazione\".\nPresto anche nel Veneto la loro opera cominci\u00f2 a dare fastidio; nel 1551 furono cacciati dai territori della Serenissima e vennero nuovamente denunciati all'Inquisizione come eretici. Dagli atti dell'Inquisizione risult\u00f2 che nella vita di queste nuove congregazioni c'erano alcune cose che non andavano (in base ai criteri di giudizio tradizionali). Venne deciso che dovevano assumere una fisionomia pi\u00f9 aderente ai modelli di vita religiosa che si andavano delineando al Concilio di Trento. Qualcuno abbandon\u00f2, ma la maggior parte dei barnabiti, in spirito di obbedienza e di sottomissione alla Chiesa, si adegu\u00f2 alla decisione.\nIl cardinale Carlo Borromeo, appena assunto l'incarico di arcivescovo di Milano, cap\u00ec subito le potenzialit\u00e0 di questi sacerdoti e decise di sceglierli come strumento per la riforma della Chiesa milanese. Fu proprio grazie all'assistenza del cardinale che le Costituzioni, che hanno ispirato e disciplinato la vita dei barnabiti fino al concilio Vaticano II, furono promulgate nel 1579. I principali capitoli dell'Ordine si tennero, quindi, a Milano fino al pontificato di Alessandro VII (1655-1667), che ordin\u00f2 loro di riunirsi a Roma.\nQualche anno pi\u00f9 tardi il vescovo di Ginevra Francesco di Sales si serv\u00ec del loro aiuto per contrastare la diffusione del calvinismo in quella regione.\nNel 1582, papa Gregorio XIII, dietro sollecitazione del Sovrano ordine di San Giovanni di Gerusalemme, mand\u00f2 dei padri barnabiti a Malta, e nel 1610 Enrico IV di Francia ottenne i loro servizi nella difesa del cattolicesimo a Berna, da dove si estesero a Parigi e ad altre parti della Francia.\nNel 1605 i barnabiti decisero di dedicarsi a un nuovo tipo di apostolato: la scuola. Lentamente, questa sarebbe diventata la loro attivit\u00e0 principale, anche se non lasciarono mai il ministero pastorale diretto e le altre forme di apostolato. Le prime missioni all'estero, in Francia, Austria e Boemia, risalgono proprio a questo periodo.\nL'imperatore Ferdinando II li invit\u00f2 in Austria, nel 1627, per ostacolare la diffusione del protestantesimo, e diede loro la parrocchia di corte di San Michele, dove venne costruita una casa per alloggiarli. \nL'ordine \u00e8 anche proprietario della chiesa parrocchiale di Maria-Hilf a Vienna, famoso santuario eretto in ringraziamento per la liberazione della citt\u00e0 dai Turchi da parte di Sobieski, nel 1683.\nIl Settecento \u00e8 considerato il \"secolo d'oro\" dell'Ordine: in questo periodo raggiunse il suo massimo splendore; grazie alla stima goduta da parte dei pontefici (Benedetto XIV) e dei re, gli vennero affidati incarichi di grande responsabilit\u00e0. Nel 1718 papa Clemente XI aggreg\u00f2 cinque barnabiti alla missione di monsignor Mezzabarba presso l'Imperatore della Cina per tentare di risolvere la controversia dei riti cinesi. Non si ottenne alcun risultato concreto, ma, quando il resto del gruppo lasci\u00f2 il paese, un membro dell'ordine, padre Ferrari, rimase in Cina, dove si stabil\u00ec prima a Pechino e poi a Canton. Da quel momento fino al 1738 i compagni di Padre Ferrari predicarono il vangelo in Cocincina, dove Padre Alessandro degli Alessandri fu per sedici anni vicario apostolico. \nDato che la Santa Sede, intanto, desiderava una missione regolare barnabita ad Ava e Pegu, nell'attuale Birmania, l'ordine si assunse quell'impegno, e la missione fu mantenuta fino al 1832, quando l'impossibilit\u00e0 di disporre di sufficienti persone, in seguito alla soppressione degli ordini religiosi da parte di Napoleone, rese necessario il suo trasferimento alla Societ\u00e0 Parigina delle Missioni Estere\nComunque, grazie al loro impegno nell'insegnamento, molti barnabiti divennero grandi studiosi e scienziati e, dopo la soppressione della Compagnia di Ges\u00f9, subentrarono nella direzione di alcune delle loro opere.\nIl secolo successivo, con l'invasione napoleonica, tutti gli ordini religiosi furono disciolti, cos\u00ec anche quello dei barnabiti. Era il 1810. Nel 1814 la Congregazione fu riformata a Roma e nel 1825 a Milano, ma ormai era decimata. I pochi che risposero all'appello cercarono di rimettere in piedi l'Ordine con i pochi mezzi rimasti (la maggior parte delle propriet\u00e0 erano ormai andate perdute). L'attivit\u00e0 principale di questo periodo fu l'educazione della giovent\u00f9 in scuole, convitti e oratori.\nAgli inizi del Novecento, con l'apertura delle scuole apostoliche, il numero dei barnabiti ricominci\u00f2 a crescere e l'Ordine cominci\u00f2 ad espandersi nel mondo con l'apertura di comunit\u00e0 in Brasile (1903), Afghanistan (1931), Cile (1946), Argentina (1947), Stati Uniti d'America (1948), Repubblica Democratica del Congo (1949), Canada (1961), Spagna (1964), Polonia e Filippine (1989), Albania (1996). \nAll'inizio del XX secolo, comunque, il Belgio si \u00e8 dimostrato un rifugio provvidenziale per l'ordine, in quanto coloro che erano stati espulsi dalla Francia dal governo di quel paese si stabilirono a Bruxelles e in altre parti del vicino regno.\nCon il concilio Vaticano II anche le Costituzioni sono state cambiate per renderle pi\u00f9 aderenti alle nuove esigenze. Gli anni successivi al Concilio, con la crisi delle vocazioni, si \u00e8 assistito ad un ridimensionamento delle comunit\u00e0 e delle attivit\u00e0; ma, in compenso, si sta assistendo all'internazionalizzazione della Congregazione: i barnabiti non sono pi\u00f9 soltanto italiani, ma anche latinoamericani, africani e asiatici.\nLa prima comunit\u00e0 del nuovo millennio \u00e8 stata aperta nel 2003 in Messico.\nScopi ed organizzazione dell'ordine.\nL'ordine si \u00e8 posto come scopo il \u00abrianimare lo spirito ecclesiastico e lo zelo per le anime tra il clero\u00bb.\nCarlo Borromeo, che ricevette assistenza dai barnabiti nella sua opera di riforma della diocesi di Milano, nelle sue biografie menziona il suo affetto per loro e il piacere che gli procurava il soggiornare nella loro casa di San Barnaba.\nFrancesco di Sales, che amava definirsi barnabita, invit\u00f2 la Congregazione nella sua diocesi, per fondare dei collegi ad Annecy e a Thonon-les-Bains, mentre il barnabita Guerin fu suo coadiutore e in seguito, essendogli succeduto nella sede di Ginevra, si distinse per lo zelo con cui promosse la sua canonizzazione.\nI barnabiti hanno il titolo di \"episcoporum adjutores\".\nLe assemblee dei provinciali si tengono ogni 3 anni per l'elezione di un nuovo generale, la cui durata in carica \u00e8 limitata a quel periodo, dato che \u00e8 consentita un'unica rielezione a ciascun detentore della carica. \nIn aggiunta ai tre voti regolari di povert\u00e0, castit\u00e0 e obbedienza, i membri dell'ordine fanno voto di non aspirare mai ad alcuna carica o posizione di prestigio, n\u00e9 di accettarle se non dietro ordine della Santa Sede. \nL'ambito della loro speciale vocazione, oltre alla predicazione in generale, alla catechesi, alle confessioni, alle missioni, al servizio in ospedali e prigioni, e all'educazione dei giovani, comprende anche un particolare impegno allo studio approfondito e all'esposizione delle lettere paoline. \nIl loro abito \u00e8 la tonaca nera (in latino: \"tunica talaris\"), che costituiva il normale abbigliamento dei presbiteri secolari milanesi al tempo di Carlo Borromeo.\nSanti e altri membri importanti della Congregazione.\nOltre ai santi canonizzati Antonio Maria Zaccaria, Alessandro Sauli e Francesco Saverio Maria Bianchi, noto come \"il taumaturgo di Napoli\", l'Ordine barnabita vanta diversi venerabili, tra i quali ci sono stati parecchi religiosi distintisi per la loro austera purezza.\nAlfonso Paleotti, che nel 1592 succedette a suo cugino, il cardinale Gabriele Paleotti, nella carica di arcivescovo di Bologna, riferisce nella sua autobiografia che, mentre stava invocando luce e aiuto per la conduzione della sua arcidiocesi, un sant'uomo chiamato comunemente \"\"il Vidente\", per via del suo dono delle visioni, gli disse, riferendo un messaggio della Vergine Maria, che egli doveva mandare a chiamare i barnabiti e nominarli penitenzieri, \"...perch\u00e9 essi le erano molto devoti, erano i suoi servi fedeli, ed ella li avrebbe assistiti nell'avvicinare le anime alla pratica della comunione quotidiana...\"\".\nIl Padre Venerabile Costantino Pallamolla di Scalea (Cs) vissuto nel secolo XVI, fu stimato dai Papi Clemente VIII, Paolo V e Urbano III e fu vicino a San Giuseppe Colasanzio, morto in odore di santit\u00e0.\nLa cultura, la cui ricerca \u00e8 da sempre considerata dai barnabiti come un'importante via per mantenere l'osservanza religiosa, \u00e8 sempre stata tra loro perseguita in tutte le sue branche.\nPer citare solo qualche nome, l'ordine si \u00e8 distinto:\nTra i nomi di barnabiti eminenti nella filosofia ci sono quelli di Baranzano, amico di Galileo Galilei e di Francesco Bacone, che comunic\u00f2 a lui per primo la teoria del \"Novum Organum\", e quelli del cardinale Hyacinthe Sigismond Gerdil e di Pini, autore della \"Protologia\".\nPer quanto riguarda la fisica e la matematica: Paolo Frisi, Giovanni Maria Cavalleri, Francesco Denza, fondatore della Societ\u00e0 Italiana di Meteorologia e primo direttore dell'Osservatorio Vaticano, Pietro Monte, fondatore dell'Osservatorio meteorologico di Livorno, e il sismologo Timoteo Bertelli.\nAll'architetto barnabita Binaghi si deve il restauro dell'Monastero dell'Escorial verso la fine del XVI secolo, mentre il barnabita Mazenta fu l'architetto sia della Cattedrale di Bologna sia delle fortificazioni di Livorno. \nA questi nomi si potrebbero aggiungere quelli di molto barnabiti che sono stati famosi in letteratura. \nInoltre l'ordine ha dato alla Chiesa cattolica pi\u00f9 di cinquanta vescovi e i seguenti sei membri del Sacro Collegio: Antonio Maria Cadolini, Francesco Fontana, Hyacinthe Sigismond Gerdil, Luigi Lambruschini, Luigi Maria Bilio e Giuseppe Maria Graniello.\nNel 1856 il conte \u0160uvalov, un insigne convertito russo, entr\u00f2 a far parte della Congregazione dei barnabiti. Suo ardente desiderio era che i confratelli potessero fare qualcosa per l'unit\u00e0 dei cristiani. A questo scopo l'ordine fond\u00f2 un'Associazione delle messe e, con il breve \"Apositum Super Nobis\", in data 30 aprile 1872, papa Pio IX concesse l'indulgenza plenaria a coloro che avessero partecipato alla messa per l'unit\u00e0 dei cristiani, da celebrarsi una volta al mese nella cappella dei barnabiti a Parigi. Concesse, inoltre, al generale dell'ordine la facolt\u00e0 di estendere pari privilegio a qualsiasi altra chiesa in cui si celebrasse una messa mensile per la medesima intenzione nel giorno fissato dall'ordinario. \nTale privilegio \u00e8 liberamente esteso dal generale a tutti i vescovi che lo desiderino.\nNoto \u00e8 anche Stanislao Vincenzo Tomba, che fu successivamente vescovo di Rodiapoli, di Forl\u00ec e di Camerino.\nCarisma.\nIl carisma \u00e8 un'esperienza dello Spirito, pertanto \u00e8 una realt\u00e0 dinamica di vita. Con il decreto del Concilio Vaticano II \"Perfectae Caritatis\" tutti gli istituti religiosi hanno dovuto fare delle approfondite riflessioni sul proprio carisma. I punti del carisma dei barnabiti, universalmente condivisi, sono: il carisma di sant'Antonio Maria Zaccaria \u00e8 lo stesso di san Paolo e si pu\u00f2 definire \"carisma della riforma\". \nIl carisma paolino si pu\u00f2 sintetizzare nell\"apostolato\" (condizione di inviato, sempre in missione), nella \"predicazione del Vangelo\" e nell\"evagelizzazione dei pagani\" (evangelizzazione dei \"lontani\").\nCon \"carisma della riforma\" si intende la riforma della Chiesa e della societ\u00e0, una riforma interiore della persona, della comunit\u00e0 cristiana e della comunit\u00e0 civile.\nIl carisma paolino-zaccariano si \u00e8 approfondito e sviluppato nel corso dei secoli grazie al discernimento comunitario e al contributo personale di figure particolarmente significative che hanno segnato la storia dell'Ordine. \nAlcuni aspetti, assenti alle origini, ma che ormai caratterizzano in modo indelebile il carisma barnabitico, sono: la spiritualit\u00e0 di Francesco di Sales; la tradizione culturale e scientifica; l'attivit\u00e0 educativa, svolta principalmente in ambito scolastico; le devozioni al Sacro Cuore e alla Madonna della Divina Provvidenza.\nI barnabiti ebbero anche discepoli famosi, come Alessandro Manzoni e Eugenio Montale.\nDiffusione.\nAlla fine del 2005 l'ordine contava 64 case e 381 membri, dei quali 291 sacerdoti. Dal 24 luglio 2012 il preposito generale dei barnabiti \u00e8 padre Francisco Chagas Santos da Silva."}
{"id": "511082", "revid": "110157", "url": "https://it.wikipedia.org/wiki?curid=511082", "title": "Cantone di Givet", "text": "Il Cantone di Givet \u00e8 una divisione amministrativa dell'Arrondissement di Charleville-M\u00e9zi\u00e8res.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, non ha sub\u00ecto modifiche.\nComposizione.\nComprende i comuni di:"}
{"id": "511083", "revid": "226458", "url": "https://it.wikipedia.org/wiki?curid=511083", "title": "Cantone di Montherm\u00e9", "text": "Il Cantone di Montherm\u00e9 era una divisione amministrativa dell'Arrondissement di Charleville-M\u00e9zi\u00e8res.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "511085", "revid": "76963", "url": "https://it.wikipedia.org/wiki?curid=511085", "title": "Kenneth Welsh", "text": "Ha lavorato in \"I segreti di Twin Peaks\" e in \"The Aviator\" di Martin Scorsese.\nBiografia.\nNato ad Edmonton il 30 aprile 1942. Ha studiato drammaturgia ad Alberta, spostandosi successivamente a Montr\u00e9al per frequentare la \"Scuola nazionale d'arte drammatica\".\nNella sua carriera ha prediletto l'interpretazione di figure storiche contemporanee, quali Thomas Edison, James Baker ed altri.\nVita privata.\n\u00c8 un seguace dello spiritual coach Adi Da.\nDoppiatori italiani.\nNelle versioni in italiano dei suoi film, Kenneth Welsh \u00e8 stato doppiato da:"}
{"id": "511086", "revid": "767487", "url": "https://it.wikipedia.org/wiki?curid=511086", "title": "Cantone di Nouzonville", "text": "Il Cantone di Nouzonville era una divisione amministrativa dell'Arrondissement di Charleville-M\u00e9zi\u00e8res.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "511087", "revid": "226458", "url": "https://it.wikipedia.org/wiki?curid=511087", "title": "Cantone di Omont", "text": "Il Cantone di Omont era una divisione amministrativa dell'Arrondissement di Charleville-M\u00e9zi\u00e8res.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "511088", "revid": "1305772", "url": "https://it.wikipedia.org/wiki?curid=511088", "title": "Uzbeko", "text": ""}
{"id": "511089", "revid": "289247", "url": "https://it.wikipedia.org/wiki?curid=511089", "title": "A.S. Varese Hockey Kronemburg", "text": ""}
{"id": "511092", "revid": "226458", "url": "https://it.wikipedia.org/wiki?curid=511092", "title": "Cantone di Renwez", "text": "Il Cantone di Renwez era una divisione amministrativa dell'Arrondissement di Charleville-M\u00e9zi\u00e8res.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "511093", "revid": "767487", "url": "https://it.wikipedia.org/wiki?curid=511093", "title": "Cantone di Revin", "text": "Il Cantone di Revin \u00e8 una divisione amministrativa dell'Arrondissement di Charleville-M\u00e9zi\u00e8res.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 passato da 2 a 7 comuni.\nComposizione.\nI 2 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 7:"}
{"id": "511094", "revid": "287204", "url": "https://it.wikipedia.org/wiki?curid=511094", "title": "Cantone di Rocroi", "text": "Il Cantone di Rocroi \u00e8 una divisione amministrativa dell'Arrondissement di Charleville-M\u00e9zi\u00e8res.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 passato da 14 a 33 comuni.\nComposizione.\nI 14 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 33:"}
{"id": "511095", "revid": "104458", "url": "https://it.wikipedia.org/wiki?curid=511095", "title": "Cantone di Rumigny", "text": "Il Cantone di Rumigny era una divisione amministrativa dell'Arrondissement di Charleville-M\u00e9zi\u00e8res.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "511096", "revid": "767487", "url": "https://it.wikipedia.org/wiki?curid=511096", "title": "Cantone di Signy-l'Abbaye", "text": "Il Cantone di Signy-l'Abbaye \u00e8 una divisione amministrativa dell'Arrondissement di Charleville-M\u00e9zi\u00e8res e dell'Arrondissement di Rethel.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 passato da 12 a 71 comuni.\nComposizione.\nI 12 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 71:"}
{"id": "511097", "revid": "226458", "url": "https://it.wikipedia.org/wiki?curid=511097", "title": "Cantone di Signy-le-Petit", "text": "Il Cantone di Signy-le-Petit era una divisione amministrativa dell'Arrondissement di Charleville-M\u00e9zi\u00e8res.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "511099", "revid": "104458", "url": "https://it.wikipedia.org/wiki?curid=511099", "title": "Cantone di Asfeld", "text": "Il Cantone di Asfeld era una divisione amministrativa dell'Arrondissement di Rethel.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "511100", "revid": "767487", "url": "https://it.wikipedia.org/wiki?curid=511100", "title": "Tollan", "text": "Tollan (o Tula, Tolan, Tol\u00e1n) fu la capitale dell'impero tolteco, che sorgeva nella zona della moderna citt\u00e0 di Tula de Allende.\nPresso Toltechi e Aztechi, \u00ab\"Tollan\"\u00bb era un epiteto comune per riferirsi a grandi metropoli.\nOrigini del nome.\nIn lingua Nahuatl, Tollan significa \"luogo delle canne\" (riferito ai canneti, tipo di pianta di palude); ovvero, in senso figurato, \"luogo in cui le persone sono fitte come steli d'erba\" . \n\"Tollan\" era un altro nome di Teotihuacan nel periodo del suo massimo splendore. Dopo la sua caduta, il Messico centrale si frantum\u00f2 in innumerevoli piccoli stati. Tula fu il primo impero di grandi dimensioni a nascere nella zona, e la sua capitale venne probabilmente battezzata \"Tollan\" proprio in memoria della passata grandezza di Teotihuacan. Nei racconti aztechi del tempo dell'arrivo dei \"conquistadores\", Teotihuacan e la capitale tolteca Tollan vengono talvolta confuse.\nOltre a Teotihuacan e la capitale di Tula, numerose altre citt\u00e0 precolombiane furono chiamate \"Tollan\". Cholula, per esempio, veniva talvolta chiamata \"Tollan Cholula\"; e anche la capitale azteca di Tenochtitl\u00e1n era detta \"Tollan\". Anche i Maya chiamarono alcune loro citt\u00e0 con nomi aventi lo stesso significato."}
{"id": "511101", "revid": "287204", "url": "https://it.wikipedia.org/wiki?curid=511101", "title": "Cantone di Ch\u00e2teau-Porcien", "text": "Il Cantone di Ch\u00e2teau-Porcien \u00e8 una divisione amministrativa dell'Arrondissement di Rethel.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 passato da 16 a 47 comuni.\nComposizione.\nI 16 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 47:"}
{"id": "511103", "revid": "104458", "url": "https://it.wikipedia.org/wiki?curid=511103", "title": "Cantone di Chaumont-Porcien", "text": "Il Cantone di Chaumont-Porcien era una divisione amministrativa dell'Arrondissement di Rethel.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "511104", "revid": "226458", "url": "https://it.wikipedia.org/wiki?curid=511104", "title": "Cantone di Juniville", "text": "Il Cantone di Juniville era una divisione amministrativa dell'Arrondissement di Rethel.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "511105", "revid": "226458", "url": "https://it.wikipedia.org/wiki?curid=511105", "title": "Cantone di Novion-Porcien", "text": "Il Cantone di Novion-Porcien era una divisione amministrativa dell'Arrondissement di Rethel.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "511107", "revid": "33689", "url": "https://it.wikipedia.org/wiki?curid=511107", "title": "Ky\u016b", "text": "Ky\u016b \u00e8 un termine giapponese utilizzato nelle arti marziali cos\u00ec come in altre pratiche tradizionali giapponesi\ncome l'\"ikebana\", il \"Go\" o la \"cerimonia del t\u00e8\" per evidenziare i differenti livelli di progresso di un debuttante prima di ottenere un grado \"dan\".\nMentre il sistema dei gradi \"dan\" \u00e8 simile in tutte le attivit\u00e0 dove viene applicato, il sistema dei gradi ky\u016b varia\nconsiderevolmente da un'attivit\u00e0 all'altra. I ky\u016b sono elencati in ordine decrescente, fino al primo ky\u016b (\"shokyu\"),\nultima tappa prima del primo dan (\"shodan\"), ma il numero dei gradi varia. Ci sono, ad esempio, pi\u00f9 di trenta gradi ky\u016b\nda passare per i giocatori di \"go\", mentre le arti marziali ne contano tradizionalmente sei.\nNella maggior parte dei casi, il conferimento dei gradi ky\u016b si fa sotto la sola responsabilit\u00e0 dell'insegnante, senza dover riferire ad una autorit\u00e0 superiore come nel caso dei gradi dan.\nIn alcune arti marziali, come il J\u016bd\u014d o il karate, la maggior parte dei dojo mostrano visivamente la\nprogressione di gradi ky\u016b tramite il colore della cintura del \"Keikogi\":\nNel Karate il sistema di colorazione pu\u00f2 risultare differente a seconda dello stile ed un'altra colorazione estremamente diffusa \u00e8 la seguente:\nIn alcune scuole esistono anche colorazioni intermedie, ad esempio: bianca, bianco-gialla, gialla, gialla-arancione, arancione, ecc.\nEsiste una ragione sui colori delle cinture:\nLa pratica di impiegare cinture colorate \u00e8 poco impiegata in aikid\u014d, dove \u00e8 essenzialmente usata nell'insegnamento della pratica ai bambini, mentre non \u00e8 stata recepita nel \"kend\u014d\" n\u00e9 in nessun altro \"bud\u014d\".\nIn aikido, alcuni insegnanti legano il conseguimento dell'\"hakama\" a quella di un ky\u016b particolare, in generale il 3\u00b0, 2\u00b0 o il 1\u00b0. Non esistono, ciononostante, delle regole generali, queste scelte restano alla discrezione di ogni insegnante."}
{"id": "511108", "revid": "1442080", "url": "https://it.wikipedia.org/wiki?curid=511108", "title": "Jean-Marie Pfaff", "text": "Portiere dell'anno IFFHS nel 1987, \u00e8 considerato tra i pi\u00f9 forti estremi difensori di tutti i tempi. Nel 2004 \u00e8 stato inserito da Pel\u00e9 nel FIFA 100, una lista di 125 tra i pi\u00f9 grandi calciatori viventi.\nBandiera del e del , titolare della nazionale belga dal 1976 al 1986, \u00e8 stato tra i protagonisti del quarto posto del Belgio al campionato del mondo di , da cui torn\u00f2 con il soprannome di \"El Simp\u00e1tico\" in quanto sempre sorridente.\nBiografia.\nTrascorre l'infanzia in una roulotte nel centro di Anversa insieme alla sua numerosa famiglia, con cinque fratelli e sei sorelle. Il padre muore quando Jean-Marie \u00e8 ancora piccolo.\nCaratteristiche tecniche.\nPortiere dal carattere estroverso, Pfaff era abile nelle uscite e nella direzione della difesa.\nCarriera.\nGiocatore.\nIncomincia a giocare in porta a causa del sovrappeso. Entra presto nelle giovanili del Beveren, ma inizialmente il calcio \u00e8 solo un hobby: si mantiene infatti facendo vari lavori, e raggiunge il campo dopo aver percorso venticinque chilometri al giorno in bicicletta.\nDopo essere stato in rosa anche nella stagione precedente, gioca la prima partita di campionato nella Division I 1973-1974, nella quale il Beveren \u00e8 neopromosso. Diventa presto titolare, vincendo con il club la Coupe de Belgique nel 1978 (quando viene anche nominato calciatore dell'anno) e il titolo belga nella stagione successiva; disputa inoltre, dopo aver eliminato anche l', la semifinale nella Coppa delle Coppe 1978-1979.\nNell'estate 1982 si trasferisce nel : sebbene l'avventura in Germania Ovest non inizi nel migliore dei modi (il Bayern esce sconfitto per 1-0 a Brema contro il a causa di un suo autogol) si fa presto apprezzare dai tifosi per il suo comportamento fuori e dentro il campo. Con i \"Rossi\" vince due DFB-Pokal e tre campionati, nel 1985, nel 1986 e nel 1987, e disputa anche la finale, persa 2-1, della Coppa dei Campioni 1986-1987. Della partita, giocata a Vienna contro il Porto, rimane famoso il gol del pareggio portoghese, che Pfaff subisce di tacco da Rabah Madjer. Intanto nel 1987 viene nominato portiere dell'anno IFFHS.\nPfaff torna in Belgio nel 1988 firmando col neopromosso Lierse, che conclude il campionato al decimo posto. Termina infine la carriera in Turchia nel 1990, dopo un terzo posto col Trabzonspor.\nNazionale.\nPfaff disputa la prima partita in Nazionale il 22 maggio 1976 contro i Paesi Bassi. Gioca da titolare negli Europei italiani, quando il Belgio viene sconfitto in finale dalla Germania Ovest. Gioca anche nei Mondiali spagnoli e in quelli messicani; in questi ultimi \u00e8 protagonista ai tiri di rigore nei quarti contro la Spagna. ma poi il Belgio viene eliminato in semifinale dall'Argentina da due gol di Diego Armando Maradona: il \"Pibe de Oro\" ne aveva appena segnati altrettanti (il gol del secolo e la Mano de Dios) nella vittoriosa gara con l'Inghilterra. Il Belgio termina comunque la manifestazione classificandosi quarto.\nCon la Nazionale Pfaff \u00e8 protagonista di un curioso episodio: durante una gara nei Paesi Bassi \u00e8 oggetto di lanci di ortaggi e frutta dagli spalti, e lui si mangia, appoggiato al palo, una mela raccolta da terra.\nDopo il ritiro.\nHa partecipato al reality show \"De Pfaffs \", andato in onda nel 2003 e basato sulle vicende della sua famiglia.\n\u00c8 apparso come \"guest star\" nella serie televisiva tedesca \"Tempesta d'amore\", interpretando se stesso."}
{"id": "511109", "revid": "287204", "url": "https://it.wikipedia.org/wiki?curid=511109", "title": "Cantone di Rethel", "text": "Il Cantone di Rethel \u00e8 una divisione amministrativa dell'Arrondissement di Rethel.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 passato da 17 a 18 comuni.\nComposizione.\nI 17 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 18:"}
{"id": "511114", "revid": "125354686", "url": "https://it.wikipedia.org/wiki?curid=511114", "title": "Nazionale di calcio delle Samoa", "text": "La nazionale di calcio delle Samoa \u00e8 la squadra calcistica di Samoa, posta sotto l'egida della Federazione calcistica samoana. Fino al 1997 era conosciuta come nazionale di calcio delle Samoa occidentali. \u00c8 una delle squadre pi\u00f9 deboli dell'Oceania e quindi dell'intero panorama calcistico mondiale. Fa il suo esordio nella Coppa delle nazioni oceaniane nel 2012 perdendo tutte e tre le partite della fase a gironi (1 gol fatto e 24 subiti) e venendo eliminata.\nAttualmente occupa il 193\u00ba posto del ranking FIFA."}
{"id": "511115", "revid": "1124164", "url": "https://it.wikipedia.org/wiki?curid=511115", "title": "Naviglio di Cremona", "text": "Il naviglio Civico della citt\u00e0 di Cremona (detto in breve naviglio di Cremona o naviglio Civico, oppure el nav\u00ecli in Cremonese) \u00e8 un canale artificiale, che attraversa la provincia di Cremona da nord a sud.\nLa sua lunghezza \u00e8 di circa 57\u00a0km; tuttavia, se si considerano anche il tratto sotterraneo urbano (canale Cremonella) e la sua prosecuzione in direzione del Po (Colo Morta), la lunghezza complessiva \u00e8 di oltre 75\u00a0km.\nStoria.\nLa citt\u00e0 di Cremona sorse in epoca romana sulle rive di un piccolo corso d'acqua creato allo scopo di drenare i terreni circostanti, noto come Cremonella. Si trattava di un colatore che raccoglieva, lungo il suo corso, le acque di dilavamento della campagna a nord-nord ovest della citt\u00e0, ancora non bonificata, e a cui vennero convogliate quelle delle risorgive, precedentemente non canalizzate, che si trovavano nella fascia di pianura compresa tra l'Adda e l'Oglio, in quella che attualmente \u00e8 la bassa pianura bergamasca.\nLa Cremonella, scorrendo verso sud-est, giungeva in citt\u00e0 e qui veniva canalizzata fungendo sia da acquedotto, sia da fognatura, prima di sfociare nel Po.\nCon il passare dei secoli la citt\u00e0 si espanse e conseguentemente anche la richiesta d'acqua and\u00f2 progressivamente aumentando, sino al punto in cui le acque fornite dalla Cremonella non furono pi\u00f9 sufficienti a garantire l'approvvigionamento per gli usi civili, l'agricoltura e le attivit\u00e0 artigianali (mulini, concerie, ecc.) allo stesso tempo.\nFu cos\u00ec che si rese necessario incrementarne la portata, regolarizzarne il corso e ampliarne l'alveo, che senza dubbio doveva presentarsi all'epoca di dimensioni assai modeste.\nI lavori di scavo iniziarono nel 1337, a spese del comune e con l'approvazione del duca di Milano, Azzone Visconti. Le acque vennero fatte derivare dal fiume Oglio poco a monte di Calcio, una zona a quel tempo sottoposta alla giurisdizione cremonese ma completamente circondata da terre bergamasche.\nCirca 10\u00a0km pi\u00f9 a valle, presso Fontanella, il naviglio fu sdoppiato allo scopo di renderlo pi\u00f9 navigabile. Nacque cos\u00ec il Naviglio della Melotta o \"Naviglio Nuovo\", ad est, mentre il ramo principale, detto anche \"Naviglio Vecchio\" o \"Naviglio di Casaletto\", lambiva Casaletto di Sopra, ad ovest. A valle di Romanengo, ossia a 13\u00a0km dalla biforcazione, i due rami si riunivano a formare il Naviglio Civico propriamente detto che, scorrendo nell'antico letto della Cremonella allargato e rettificato, raggiungeva Cremona passando per Ticengo, Cumignano, Genivolta, Casalmorano, Casalbuttano e Ossalengo.\nLa comunit\u00e0 cremonese, dal momento dell'entrata in funzione dell'opera idraulica, dovette affrontare innumerevoli contenziosi con i territori confinanti, in particolar modo con Brescia la quale non aveva gradito l'iniziativa di Cremona di prelevare acqua dall'Oglio senza una adeguata contropartita. Furono cos\u00ec elaborate delle norme, approvate sia dall'una che dall'altra parte, che limitavano i flussi stagionali di acqua nel Naviglio entro certe misure stabilite. Nonostante questo compromesso, per vari secoli non si riusc\u00ec a trovare una soluzione condivisa e i litigi continuarono.\nNel 1892 fu realizzato il Canale Vacchelli, che, prelevando una cospicua quantit\u00e0 di acqua dall'Adda, la riversa nella rete irrigua preesistente in localit\u00e0 Tombe Morte, nel comune di Genivolta, aumentando cos\u00ec in modo considerevole anche la portata del Naviglio Civico.\nIdrografia.\nIl corso del Naviglio.\nIl Naviglio si diparte dall'Oglio tra Calcio e Cividate al Piano, a un'altezza di circa 130 metri sopra il livello del mare.\nUndici chilometri pi\u00f9 a valle, a Fontanella, il corso d'acqua si divide in due rami: a destra il naviglio propriamente detto si dirige verso Casaletto di Sopra, mentre il ramo di sinistra, meglio noto come Naviglio della Melotta, attraversa il cosiddetto \"Pianalto di Romanengo\", una lembo di pianura situato a una quota di una decina di metri superiore rispetto ai terreni circostanti. Per poter superare questo ostacolo altimetrico, al momento della realizzazione del canale \u00e8 stato necessario realizzare una trincea attraverso il pianalto, per cui oggi il Naviglio scorre incassato in una sorta di gola.\nPresso la localit\u00e0 di Albera, frazione del comune di Salvirola, i due bracci si riuniscono.\nCirca 7\u00a0km pi\u00f9 a valle, in localit\u00e0 Tombe Morte, il Naviglio Civico incontra un altro importante canale artificiale, il Naviglio Grande Pallavicino, che scavalca mediante una \"navazza\" (manufatto tramite cui un canale pu\u00f2 superare un altro corso d'acqua). In questo punto, ha termine anche il Canale Vacchelli che distribuisce le sue acque, mediante un ingegnoso sistema di chiuse, ai due navigli e a un cospicuo insieme di rogge di minore importanza che qui hanno origine.\nDalle Tombe Morte si diparte un \"vaso scolmatore\" che va a scaricare nell'Oglio: costruito a partire dal 1968 e attivo dal 1981, ha la funzione di deviare, in caso di portate eccessive, parte delle acque che confluiscono nel nodo idraulico proteggendo cos\u00ec tutta la campagna cremonese servita dai due navigli.\nDopo l'importante nodo idrico delle Tombe Morte, il Naviglio Civico scorre parallelo al Naviglio Pallavicino; transita sotto la strada provinciale \"Soncinese\" e si dirige verso Casalmorano. In prossimit\u00e0 della frazione di Mirabello, incrocia la Ciria, un altro notevole canale artificiale a scopo irriguo derivato dal Naviglio Pallavicino.\nIn corrispondenza di Casalbuttano incontra nuovamente il Naviglio Grande Pallavicino che supera ancora mediante una navazza, peraltro senza alcuno scambio idrico.\nDa Casalbuttano il corso piega decisamente verso sud, attraversando il territorio di Castelverde senza per\u00f2 toccare alcun centro abitato, dopodich\u00e9 entra nella periferia settentrionale di Cremona.\nI canali sotterranei di Cremona.\nIl Naviglio propriamente detto ha termine poco oltre il ponte di Via San Francesco d'Assisi; qui il corso si divide in due rami.\nIl ramo di sinistra porta l'antico nome di \"Cremonella\", scorre per un breve tratto (circa 300\u00a0m) a cielo aperto, parallelo a Via San Francesco d'Assisi, per poi imboccare la galleria che lo porta a tagliare la citt\u00e0 seguendo il tracciato delle attuali vie Antico Passeggio, Aselli, Robolotti, Antico Rodano, Milazzo, Bissolati, Cadore. Qui il corso si divide in due: la vecchia Cremonella scarica le sue acque nel Morbasco, il braccio pi\u00f9 recente segue invece il perimetro di quelle che erano un tempo le mura meridionali della citt\u00e0, sino a Porta Mosa.\nIl ramo di destra alimenta tre diversi corsi d'acqua, che si dipartono dal cavo principale sotto Piazza Risorgimento (meglio nota ai cremonesi come Porta Milano): tutti e tre scorrevano un tempo a cielo aperto e sono stati tombinati in modo progressivo e non uniforme, per motivi di urbanistica nonch\u00e9 per ragioni igienico-sanitarie.\nIl pi\u00f9 vecchio \u00e8 l'acquedotto \"Marchesana\" (o \"Marchionis\" nella toponomastica pi\u00f9 antica) che taglia la citt\u00e0 in senso trasversale per poi confluire nella Cremonella sotto l'attuale via Altobello Melone.\nIl secondo \u00e8 la cosiddetta \"Fossetta\", che segue il perimetro delle antiche mura occidentali di Cremona, per poi gettarsi anch'esso nella Cremonella nei pressi della chiesa di S. Lucia.\nIl terzo ed ultimo canale \u00e8 la \"Fossa Civica\" la quale costituiva il fossato esterno delle mura nord-orientali ed orientali della citt\u00e0, oggi praticamente scomparse. Parte delle sue acque viene deviata nel \"Cavo Cerca\" (e quindi, successivamente, nel Morbasco), mentre il canale principale si unisce anch'esso alla Cremonella, presso Via dei Pioppi. La Fossa Civica fu l'ultimo dei tre canali ad essere coperto, nei primi anni del XX secolo.\nDalla confluenza tra la Fossa Civica e la Cremonella ha origine il \"Colo Morta\" che, sottopassato il Cavo Cerca, prosegue in direzione sud-est occupando, con ogni probabilit\u00e0, un vecchio alveo del Po che il fiume ha abbandonato forse gi\u00e0 in epoche medioevali. Dopo un percorso di una decina di chilometri, il Colo Morta sbocca nel Po, in territorio comunale di Stagno Lombardo.\nLa portata derivata dall'Oglio \u00e8 stimata intorno ai 25 metri cubi al secondo, mentre altri contributi (sino a un massimo di 35\u00a0m3/s) provengono dal Canale Vacchelli. Non \u00e8 possibile quantificare con precisione la quantit\u00e0 d'acqua che transita nell'alveo poich\u00e9 dal Naviglio si dipartono, mediante derivazioni, un gran numero di rogge a scopo irriguo, specialmente nel corso medio-alto. Inoltre, il flusso varia su base stagionale a seconda del fabbisogno delle utenze agricole.\nUtilizzo delle acque.\nCome gi\u00e0 accennato in precedenza, oggi l'unica funzione del Naviglio \u00e8 l'approvvigionamento idrico per le utenze agricole della media provincia cremonese. Sono parecchie decine, infatti, le rogge che si staccano dal corso del canale per alimentare, a loro volta, una fitta rete di fossi tipica della campagna padana.\nIn passato, tuttavia, l'acqua del Naviglio aveva anche altri usi. Numerosi erano per esempio i mulini, le cui ruote venivano mosse dal flusso delle acque, e i lavatoi realizzati a bordo del canale quando esso attraversava i centri abitati.\nGiunte in citt\u00e0, le acque del Naviglio, tramite le sue diramazioni urbane, servivano i numerosi laboratori artigianali tra cui le tintorie dei tessuti (a conferma di ci\u00f2 \u00e8 rimasto il toponimo di \"Antica Porta Tintoria\" che corrisponde, non a caso, al punto in cui il Naviglio si divide nei suoi due principali rami) e le botteghe dei cardatori della lana, nonch\u00e9 le vetrerie e i laboratori dei ceramisti.\nDa non dimenticare, poi, che sin dall'epoca romana i canali che attraversano Cremona fungevano da fognatura per gli scoli civili e, per motivi pratici, anche da discarica. Ci\u00f2 ha cominciato ad essere problematico quando ci si accorse che, a causa della penetrazione nel suolo delle acque luride dei canali, iniziava ad essere compromessa la qualit\u00e0 dell'acqua di falda. In un primo tempo si intervenne pavimentando il fondo e le sponde dei canali, anche se molti tratti restavano senza rivestimento.\nFinalmente, attorno al 1970, il Comune di Cremona mise in opera la realizzazione di un sistema fognario a s\u00e9 stante, connesso a un depuratore, a cui si allacciarono a poco a poco tutte le abitazioni civili e le attivit\u00e0 commerciali. La Cremonella, il Marchionis e la Fossa Civica furono cos\u00ec depurate dalle acque nere che prima vi transitavano.\nItinerari di visita.\nIl Naviglio, nel tratto che va da Migliaro (frazione di Cremona, \"Mij\u00e8er\" in cremonese) a Casalbuttano \u00e8 fiancheggiato dalla \"Pista ciclo-pedonale del Naviglio Civico\" di recente completamento. Tale pista \u00e8 lunga 14\u00a0km ed \u00e8 provvista di numerose connessioni con la rete stradale ordinaria, che permettono di raggiungere i paesi circostanti.\nLa maggior parte del tracciato \u00e8 pavimentata con asfalto; fa eccezione il tratto compreso tra l'incrocio con la provinciale Castelverde-Bettenesco e la localit\u00e0 \"Scanno della M\u00e0gia\", in cui la pista si riduce a uno stretto sentiero, a fondo ghiaioso, immerso nella vegetazione e affiancato al corso del Naviglio che qui \u00e8 interessato da diverse cascatelle.\nA Casalbuttano ha inizio un altro itinerario cicloturistico, inaugurato nel 2008, chiamato Pista ciclabile dei Navigli, da non confondersi con il precedente. Questo percorso si sviluppa per pi\u00f9 di 15 chilometri seguendo il corso del Naviglio Pallavicino sino a Mirabello Ciria, frazione di Casalmorano, quindi il corso del Naviglio Civico, raggiungendo i cosiddetti \"Tredici Ponti\", in prossimit\u00e0 di Genivolta. Si tratta di un sito particolarmente suggestivo in cui l'ex Strada statale 498 Soncinese supera, in uno spazio di poche decine di metri, i due navigli e undici rogge di importanza minore. Dai Tredici Ponti un ultimo tratto di pista ciclabile, sterrato, conduce alle gi\u00e0 citate Tombe Morte, ove incrocia due altri percorsi cicloturistici: la Ciclabile delle Citt\u00e0 Murate, e la Ciclabile del Canale Vacchelli diretta a Crema."}
{"id": "511119", "revid": "307923", "url": "https://it.wikipedia.org/wiki?curid=511119", "title": "Indicatore della situazione orizzontale", "text": "L'indicatore della situazione orizzontale, o Horizontal Situation Indicator (HSI) \u00e8 un indicatore della rotta adottato in quasi tutti gli aeromobili, sia civili che militari. Questo indicatore sfrutta i segnali radio VHF/FM e la bussola magnetica, nonch\u00e9 le informazioni provenienti dalle stazioni VOR, LOC, GS ed MB, per informare il pilota della direzione di rotta, dell'orientamento, della distanza dal punto d'arrivo e di vari altri dati."}
{"id": "511120", "revid": "1543377", "url": "https://it.wikipedia.org/wiki?curid=511120", "title": "Francesco Dattaro", "text": "Biografia.\nI Dattaro iniziano la loro attivit\u00e0 nell'ambito del cantiere della Cattedrale di Cremona, affiancati da pittori, dai membri della famiglia di ebanisti Sacca, e dall'ingegner Antonio Melone.\nTra i membri esordienti di questa famiglia di architetti si annovera un Giovanni Dattaro che appare dapprima come semplice \"Massarolo\" (cio\u00e8 muratore) della Cattedrale di Cremona e, solo successivamente, viene eletto all'importante carica di \"Massaro\" (intorno al 1525), assieme a Paolo Sacca detto \u201cBramante\u201d. Le loro frequentazioni del poeta e architetto cremonese Benedetto Ala, cos\u00ec come quelle del letterato cremonese Marco Gerolamo Vida, e quelle dei loro committenti comprendenti i membri della famiglia Sfondrati, come il loro progettista associato Lorenzo (o come il celebre Francesco Sfondrati in rapporto con Marcantonio Flaminio), probabilmente li portano a conoscere da vicino disegni inediti del Sesto Libro di Sebastiano Serlio, oltre a planimetrie che Jacques Androuet du Cerceau disegna in Francia verso la met\u00e0 del secolo, parallelamente agli anni della presenza del Bolognese Serlio. Le loro opere principali sono le chiese di Santa Margherita, di San Pietro al Po e di Sant'Abbondio a Cremona, il palazzo di Ludovico Barb\u00f2, di Giovanni Vidoni e di Giovan Carlo Affaitati a Cremona, il palazzo Affaitati di Grumello Cremonese, il palazzo di Ludovico Schizzi a Casteldidone, il Casino del Giacinto di Sabbioneta, la villa di Schiarino e la palazzina del Bosco della Fontana a Marmirolo\nContrariamente a quanto affermato sino ad oggi dalla storiografia, nell'ambito dei cantieri cremonesi, secondo documenti d'archivio, i Dattaro subordinano alle loro decisioni quelle dei pittori come Giulio Campi, e si associano spesso con muratori (ad essi subordinati) come Antonio Della Torre, Nicola della Noce, Franceschino Laurenzi. La loro profonda conoscenza di opere inedite di Sebastiano Serlio, cos\u00ec come la loro ironia serlianesca nell'utilizzo degli ordini architettonici, e le molteplici citazioni di elementi dell'architettura francese del primo Rinascimento (il castello parigino di Madrid, del Bois de Boulogne \u00e8 un esempio eccellente per il caso di Marmirolo), e di opere J.A.Du Cerceau, permettono di pensare ad un ipotetico soggiorno francese degli stessi architetti cremonesi. Del resto, i compagni d'esordio in Cattedrale dei Dattaro, cio\u00e8 i Melone e i Sacca, sono documentati archivisticamente, in terra di Francia, proprio verso la met\u00e0 del secolo; essi possono avere costituito un altro tramite verso l'esperienza francese di Serlio. A conferma, il terzo livello del parigino castello di Madrid, residenza di caccia di Francesco I di Francia (costruita dal 1527), presenta una precisa citazione del secondo livello del cremonese chiostro di Sant'Abbondio, costruito dai primissimi anni del Cinquecento; forse i cremonesi hanno esportato le idee nostrane ed eccentriche, di questa interpretazione del bramantesco Belvedere, a Parigi?\nSuo figlio era Giuseppe Dattaro."}
{"id": "511122", "revid": "486946", "url": "https://it.wikipedia.org/wiki?curid=511122", "title": "Dattaro", "text": ""}
{"id": "511124", "revid": "729019", "url": "https://it.wikipedia.org/wiki?curid=511124", "title": "Thuraya", "text": "Thuraya Satellite Telecommunications Company (dalla parola araba \"Thurayya\" che significa le stelle Pleiadi) \u00e8 un consorzio di operatori di telefonia dei Paesi arabi che gestisce una rete di telefonia satellitare che copre il 65% del globo terrestre (principalmente Europa, Medio Oriente, Africa, Asia e Australia).\nDescrizione.\nIl consorzio \u00e8 nato nel 1997 da un'iniziativa Etisalat, l'azienda di telecomunicazioni monopolista negli Emirati Arabi Uniti, e ha sede ad Abu Dhabi. Sono membri di Thuraya molti dei principali operatori telefonici arabi, fra cui ARABSAT, Qatar Telecom QSC (Qatar), General Post and Telecommunications Company (Libia), Mobile Telecommunications Company (Kuwait), Bahrain Telecommunications Company (Bahrain), General Telecommunications Organisation (Oman), Public Telecommunication Corporation (Yemen), Egypt Telecom (Egitto), Itissalat Al-Maghrib (Marocco), Sudatel (Sudan) e Tunisie Telecom (Tunisia).\nIl capitale sociale del consorzio, 25 milioni di dollari, \u00e8 stato in seguito portato prima a 500 milioni e poi a 600 milioni (dicembre 1998).\nLa parte tecnica del progetto Thuraya \u00e8 gestita dall'azienda statunitense Boeing Satellite Systems che, oltre alla progettazione del sistema, ha provveduto alla costruzione e alla messa in orbita del satellite geostazionario e dei terminali portatili utilizzati dalla rete Thuraya.\nIl sistema di telefonia satellitare Thuraya \u00e8 pienamente operativo dalla seconda met\u00e0 del 2001 e copre una vasta area geografica pari a circa il 40% del globo terrestre.\nNel corso del 2007 sono stati introdotti i terminali portatili di seconda generazione.\nIl 15 gennaio 2008 \u00e8 stato lanciato con successo il nuovo satellite per telecomunicazioni Thuraya-3 realizzato da Boeing Satellite Systems di El Segundo (California) con un vettore Zenit-3SL dalla piattaforma di lancio Sea Launch posizionata nel Pacifico.\nThuraya-3, il terzo satellite della rete Thuraya, fornisce servizi voce e IP a banda larga in gran parte dell'Asia e dell'Oceania. Il nuovo satellite \u00e8 stato progettato per assicurare servizi per almeno 12 anni e verr\u00e0 posizionato ad una longitudine 98,5\u00b0 est in un'orbita geostazionaria a 35.786\u00a0km dalla Terra.\nIl servizio di trasmissione dati satellitare ThurayaDSL (broadband satellitare bidirezionale fino a 144 kb/s) \u00e8 stato disattivato dal 31 dicembre 2010 in quanto sostituito dal servizio ThurayaIP (broadband satellitare bidirezionale fino a 444 kb/s).\nFunzionamento.\nI terminali palmari devono essere in visibilit\u00e0 ottica (\"line of sight\") con uno dei satelliti Thuraya e il servizio di GPS attivo: quindi, come tutti i terminali palmari che usano i satelliti in orbita geostazionaria, funzionano esclusivamente all'aperto.\nTerminali prima generazione.\nAscom: terminale palmare satellitare e GSM 900 - fuori produzione\nHughes 7100: terminale palmare satellitare e GSM 900 - fuori produzione\nHughes 7101: terminale palmare satellitare e GSM 900 - fuori produzione\nDSL: modem dati portatile per connessioni satellitari internet fino a 144 kb/s - fuori produzione\nTerminali seconda generazione.\nXT: terminale palmare satellitare con protezione IP 54\nSO 2510: il pi\u00f9 piccolo terminale satellitare palmare\nSG 2520: terminale palmare satellitare e GSM Triband - fuori produzione\nIP: modem dati portatile per connessioni satellitari internet fino a 444 kb/s\nThurayaMarine: terminale voce e dati fisso per utilizzo su imbarcazioni e navi"}
{"id": "511126", "revid": "31886", "url": "https://it.wikipedia.org/wiki?curid=511126", "title": "Giuseppe Dattaro", "text": "Biografia.\nDopo aver lavorato con il padre nel rifacimento di ambienti interni della cattedrale di Cremona, nel 1583 si occup\u00f2 su richiesta dei Gonzaga, delle fortificazioni di Guastalla. Tale opera non fu conclusa dal Dattaro poich\u00e9 fu sostituito con G. B. Clerici. Ma i rapporti con la nobile famiglia mantovana non si interruppero. Nel 1590 infatti divenne \"Prefetto delle fabbriche ducali\" chiamato da Vincenzo I Gonzaga, che dopo un suo obbligato ritorno a Cremona, lo riassunse per tre anni dal marzo 1592. In questo suo ruolo si occup\u00f2 principalmente di residenze gonzaghesche extraurbane, molte andate distrutte; tra queste la pi\u00f9 importante \u00e8 certamente la palazzina interna al Bosco Fontana di Marmirolo. L'edificio che tradisce evidenti richiami allo stile di Giulio Romano, fu poi portato a compimento da Antonio Maria Viani.\nGiuseppe Dattaro interruppe i rapporti con Mantova nel maggio 1595, quando in seguito a una denuncia di funzionari di corte, pat\u00ec pure una breve detenzione carceraria. Torn\u00f2 a Cremona dove dedic\u00f2 la sua attivit\u00e0 al Duomo del quale era stato nominato curatore gi\u00e0 nel 1580. \nGli sono attribuite altre opere, molte non pi\u00f9 esistenti,tra quelle superstiti il Castello Soresina-Vidoni a Cremona e Villa Affaitati Trivulzio a Grumello Cremonese ed Uniti."}
{"id": "511127", "revid": "28402", "url": "https://it.wikipedia.org/wiki?curid=511127", "title": "Camber", "text": ""}
{"id": "511128", "revid": "131358", "url": "https://it.wikipedia.org/wiki?curid=511128", "title": "FC Crotone", "text": ""}
{"id": "511129", "revid": "287204", "url": "https://it.wikipedia.org/wiki?curid=511129", "title": "Cantone di Carignan", "text": "Il Cantone di Carignan \u00e8 una divisione amministrativa dell'Arrondissement di Sedan.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 passato da 26 a 40 comuni. Il 15 settembre 2015 i comuni sono diventati 39 a seguito dell'accorpamento di Mairy al comune di Douzy.\nComposizione.\nI 26 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 39:"}
{"id": "511135", "revid": "16758", "url": "https://it.wikipedia.org/wiki?curid=511135", "title": "Sergej Vostrikov", "text": "\u00c8 stato un'ala destra di stecca sinistra.\nCarriera.\nGiocatore.\nHa iniziato la sua carriera nel Torpedo Togliatti (oggi HC Lada Togliatti) di Togliattigrad nella Vys\u0161aja Liga russa (l'equivalente dell'italiana Serie A2) nella stagione 1980-81. Indosser\u00e0 anche la maglia della nazionale giovanile ai campionati del mondo U-20 giocati in Svezia vinti proprio dall'URSS.\nResta al Torpedo fino alla stagione 1987-88, quando passa al Chimik Voskresensk, nella massima serie del campionato sovietico. Dopo tre stagioni passa al CSKA Mosca, autentico dominatore in quegli anni dell'hockey non solo sovietico, ma anche europeo, ma che vedeva la propria stella al tramonto. Riesce comunque ad aggiudicarsi la Coppa Spengler del 1991.\nNella stagione 1992-93 Vostrikov si trasferisce a giocare in Italia, all'Hockey Club Bolzano. Nei sette anni a Bolzano, Vostrikov vince quattro scudetti (1994-95, 1995-96, 1996-97 e 1997-98) un'Alpenliga e un Torneo 6 nazioni (rispettivamente, 1993-94 e 1994-95), oltre ad un titolo di capocannoniere (1996-97).\nNel 1999-00, nel pieno della crisi dell'hockey italiano, Vostrikov si trasferisce in Germania, nella Deutsche Eishockey-Liga (DEL), con gli Augsburger Panthers. Nel suo primo anno in Germania vince il titolo di miglior attaccante, insieme ai compagni di linea Maslennikov e Larsson.\nHa chiuso la carriera in Russia, nella Vys\u0161aja Liga, con il Molot-Prikamie Perm nella stagione 2003-04. In 1136 partite disputate in carriera, Vostrikov ha messo a segno ben 1248 punti (640 reti e 608 assist).\nIgor Masslennikov, compagno di linea.\nIl suo nome \u00e8 indissolubilmente legato a quello dell'eterno compagno di linea, il centro Igor Maslennikov. I due hanno iniziato a giocare assieme nella stagione 1981-82 al Torpedo Togliatti per tre stagioni. Poi di nuovo assieme ininterrottamente nei due anni al CSKA Mosca (1990-92), nei sette all'Hockey Club Bolzano (1992-1999) e nei primi tre con gli Augsburger Panthers (1999-2002).\nNazionale.\nVostrikov ha vestito la maglia della nazionale sovietica sia a livello giovanile (ha preso parte a un'edizione degli Europei U18, chiusi con un bronzo, ad una dei Mondiali U20, vinti, e alle Universiadi di Belluno 1985, vinte) che a livello di nazionale di nazionale maggiore (ha disputato l'edizione 1988 dell'Izvestija Trophy).\nAllenatore.\nNella stagione 2007-2008 e nella stagione 2010-2011 \u00e8 stato \"assistant coach\" del Lada Togliatti (nel primo caso in Superliga, nel secondo in Vys\u0161aja Chokkejnaja Liga).\nNella stagione 2016-2017 \u00e8 invece stato assunto come \"head coach\" nel mese di dicembre dal Molot-Prikamie Perm (Vys\u0161aja Chokkejnaja Liga) al posto dell'esonerato Marat Askarov. Venne confermato anche per la stagione successiva.\nPer la stagione 2018-2019 pass\u00f2 al PSK Sakhalin, squadra russa militante nell'Asia League Ice Hockey. Con lui alla guida, la squadra vinse il campionato, e Vostrikov venne confermato. La squadra raggiunse la finale anche nella stagione 2019-2020, ma questa venne cancellata a causa della pandemia di COVID-19 del 2019-2021, e le due finaliste (Sakhalin e Anyang Halla) vennero entrambe incoronate campioni.\nNell'aprile del 2021 venne ufficializzato il suo passaggio all'Admiral Vladivostok in Kontinental Hockey League."}
{"id": "511136", "revid": "767487", "url": "https://it.wikipedia.org/wiki?curid=511136", "title": "Cantone di Mouzon", "text": "Il Cantone di Mouzon era una divisione amministrativa dell'Arrondissement di Sedan.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "511137", "revid": "30610", "url": "https://it.wikipedia.org/wiki?curid=511137", "title": "Keith R. Kernspecht", "text": "Biografia.\nKeith R. Kernspecht inizi\u00f2 da ragazzo la pratica di arti marziali giapponesi, diventando un esperto di karate e j\u016bd\u014d. Nei primi anni settanta fond\u00f2 a Kiel il \"Budo Zirkel\" (Circolo del Bud\u014d), un'associazione che aveva come scopo lo studio e la diffusione delle arti marziali in Germania. In quest'ambito, nel 1976, invit\u00f2 per la prima volta in Europa il maestro Leung Ting, del quale divenne allievo. Cos\u00ec il wing chun cominci\u00f2 a diffondersi dapprima in Germania, poi, intorno alla met\u00e0 degli anni ottanta, nel resto d'Europa.\nKernspecht dirige la \"EWTO\" (\"Europ\u00e4ische Wing Tsun Organisation\", Organizzazione europea del Wing Chun, affiliata alla \"IWTA\" di Leung Ting) con sede legale Kiel e sede centrale didattica a Heidelberg. L'\"EWTO\" conta circa 2000 scuole nei paesi di lingua tedesca, pi\u00f9 alcune centinaia nel resto d'Europa."}
{"id": "511139", "revid": "226458", "url": "https://it.wikipedia.org/wiki?curid=511139", "title": "Cantone di Raucourt-et-Flaba", "text": "Il Cantone di Raucourt-et-Flaba era una divisione amministrativa dell'Arrondissement di Sedan.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "511143", "revid": "126257", "url": "https://it.wikipedia.org/wiki?curid=511143", "title": "Clinica del lavoro Luigi Devoto", "text": "La Clinica del lavoro Luigi Devoto \u00e8 considerata la struttura sanitaria pi\u00f9 antica al mondo dedicata alla prevenzione, diagnosi e cura delle malattie professionali. A partire dal 2013 circa, la Clinica \u00e8 configurata come Reparto di Medicina del Lavoro del Policlinico di Milano.\nLa Clinica del lavoro di Milano ospita una tra le pi\u00f9 prestigiose biblioteche scientifiche italiane sull'argomento e pubblica \"La Medicina del lavoro\", la pi\u00f9 antica rivista al mondo (fondata nel 1901) nel settore.\nStoria.\nFu inaugurata il 20 marzo 1910, dopo che il comune di Milano ne aveva approvato l'istituzione nel 1902 con il contributo di Luigi Mangiagalli, fondatore e primo rettore dell'Universit\u00e0 degli Studi di Milano.\nL'idea di una struttura dedicata alle malattie lavorative fu sviluppata dal patologo Luigi Devoto che per primo intu\u00ec la necessit\u00e0 di strutturare scientificamente e socialmente lo studio delle malattie prodotte negli ambienti di lavoro e la necessit\u00e0 della prevenzione.\nPer Devoto non si dovevano curare i lavoratori, ma il lavoro stesso, \u00ab...perch\u00e9 il malato \u00e8 il lavoro ed \u00e8 questo che deve essere curato affinch\u00e9 siano prevenute le malattie dei lavoratori\u00bb.\nDevoto fu il direttore della clinica fino al 1935. Grazie al suo contributo inizi\u00f2 anche l'opera di sensibilizzazione e di informazione verso i lavoratori circa i rischi riguardanti le attivit\u00e0 lavorative.\nNel 1935 fu sostituito da Luigi Preti sotto la cui guida si sviluppo lo studio delle malattie polmonari (asbestosi in primo luogo), del saturnismo, delle intossicazioni da benzolo e da solfocarbonismo.\nDal 1942 al 1977 la direzione fu di Enrico Carlo Vigliani. In questo lungo periodo la clinica divenne uno dei punti di riferimento internazionali per la ricerca scientifica nell'ambito della medicina del lavoro. Il prof. Vigliani dovette ricostruire quasi da zero la struttura devastata dai bombardamenti e abbandonata dai medici impegnati sui fronti bellici o nella Resistenza. Nella prima met\u00e0 degli anni '60, la gestione del Vigliani fu talmente efficace da poter realizzare un nuovo edificio di quattro piani, successivamente elevato di un altro piano, che dal 1987 porta il suo nome.\nNegli anni '70 in conseguenza dei nuovi assetti normativi nazionali e regionali (Riforma Sanitaria, avvio dei Comitati Sanitari di Zona e delle Unit\u00e0 Sanitarie Locali con i loro Servizi di Medicina del Lavoro (SMAL)) un numero non trascurabile di sezioni e spazi afferenti alla Clinica assumono la configurazione di primariati ospedalieri autonomi, avviando una ristrutturazione organizzativa. Si realizza in questo decennio in Lombardia un imponente trasferimento di conoscenze attraverso i corsi universitari, il cui numero di iscritti raggiunge il massimo storico.\nDal 1978 si sono succeduti alla guida del la struttura Gerolamo Chiappino (dal 1980 al 1985), Antonio Grieco (dal 1978 al 1980 e dal 1985 al 2001). In collaborazione con gli Istituti di Pavia, Parma e Bari viene istituito il primo Dottorato italiano di Medicina del Lavoro ed Igiene Industriale. Nel 1980 \u00e8 stato istituito il Servizio di Medicina Preventiva dei Lavoratori, convenzionato con l'insegnamento universitario omonimo.\nLa nascita del Servizio di Medicina Preventiva dei Lavoratori permise la creazione di sezioni ed ambulatori dove poteva operare personale rispettivamente universitario ed ospedaliero, svolgendo anche compiti e funzioni previste dalla normativa della Regione Lombardia per i Servizi ospedalieri di Medicina del Lavoro di secondo livello (Unit\u00e0 Operative Ospedaliere di Medicina del Lavoro). Gli anni '80 videro la creazione delle sezioni di Igiene e Tossicologia Industriale e dalla sezione di Epidemiologia. \nNegli anni '90 la struttura pass\u00f2 sotto il controllo dell'Universit\u00e0 degli Studi di Milano, divenendo il Dipartimento di Medicina del lavoro. \nLa trasformazione dei settori produttivi e la progressiva crescita dell'economia terziaria portarono alla diminuzione delle malattie professionali tradizionali, quale risultato dell'intensa opera preventiva o della efficace attivit\u00e0 legislativa o di controllo messa in atto, e contemporaneamente all'emergere di patologie sicuramente correlabili al lavoro ma di eziologia inconsueta, poich\u00e9 riconducibili a fattori di rischio nuovi, quali lo stress psicofisico, il disadattamento lavorativo, le posture incongrue ed il crescente uso dei videoterminali. Dal 2000, presso la Clinica del Lavoro del Policlinico \u00e8 stato istituito il Registro Regionale dei Mesoteliomi.\nSuccessivamente la struttura \u00e8 stata diretta da Antonio Colombi (dal 2007 al 2010) e da Pier Alberto Bertazzi (dal 2001 al 2007 e dal 2010 al 2015). Tra il 2011 e il 2014 la clinica \u00e8 passata dalla gestione diretta dell'Universit\u00e0 a sede del reparto di Medicina del Lavoro del Policlinico di Milano, all'interno del Dipartimento dei Servizi e della Medicina Preventiva, sotto la guida del prof. Luciano Riboldi, dal 2004 Direttore della Medicina del Lavoro.\nIn anni pi\u00f9 recenti la Clinica si \u00e8 rivolta allo studio delle patologie emergenti in ambito lavorativo con ambiti di ricerca relativi a ergoftalmologia, audiologia, patologia degenerativa, stress da lavoro, cardiologia del lavoro, tossicogenomica, ecc."}
{"id": "511144", "revid": "226458", "url": "https://it.wikipedia.org/wiki?curid=511144", "title": "Cantone di Sedan-Est", "text": "Il Cantone di Sedan-Est era una divisione amministrativa dell'Arrondissement di Sedan.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Sedan e i comuni di:"}
{"id": "511145", "revid": "226458", "url": "https://it.wikipedia.org/wiki?curid=511145", "title": "Cantone di Sedan-Nord", "text": "Il Cantone di Sedan-Nord era una divisione amministrativa dell'Arrondissement di Sedan.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Sedan e i comuni di:"}
{"id": "511146", "revid": "226458", "url": "https://it.wikipedia.org/wiki?curid=511146", "title": "Cantone di Sedan-Ovest", "text": "Il Cantone di Sedan-Ovest era una divisione amministrativa dell'Arrondissement di Sedan.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Sedan e i comuni di:"}
{"id": "511147", "revid": "287204", "url": "https://it.wikipedia.org/wiki?curid=511147", "title": "Cantone di Attigny", "text": "Il Cantone di Attigny \u00e8 una divisione amministrativa dell'Arrondissement di Vouziers.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 passato da 13 a 81 comuni.\nComposizione.\nI 13 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 81:"}
{"id": "511148", "revid": "226458", "url": "https://it.wikipedia.org/wiki?curid=511148", "title": "Cantone di Buzancy", "text": "Il Cantone di Buzancy era una divisione amministrativa dell'Arrondissement di Vouziers.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "511149", "revid": "226458", "url": "https://it.wikipedia.org/wiki?curid=511149", "title": "Cantone di Grandpr\u00e9", "text": "Il Cantone di Grandpr\u00e9 era una divisione amministrativa dell'Arrondissement di Vouziers.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "511155", "revid": "767487", "url": "https://it.wikipedia.org/wiki?curid=511155", "title": "Cantone di Le Chesne", "text": "Il Cantone di Le Chesne era una divisione amministrativa dell'Arrondissement di Vouziers.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "511157", "revid": "226458", "url": "https://it.wikipedia.org/wiki?curid=511157", "title": "Cantone di Machault", "text": "Il Cantone di Machault era una divisione amministrativa dell'Arrondissement di Vouziers.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "511158", "revid": "226458", "url": "https://it.wikipedia.org/wiki?curid=511158", "title": "Cantone di Monthois", "text": "Il Cantone di Monthois era una divisione amministrativa dell'Arrondissement di Vouziers.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "511159", "revid": "33751", "url": "https://it.wikipedia.org/wiki?curid=511159", "title": "Nazionale di calcio montenegrina", "text": ""}
{"id": "511161", "revid": "226458", "url": "https://it.wikipedia.org/wiki?curid=511161", "title": "Cantone di Tourteron", "text": "Il Cantone di Tourteron era una divisione amministrativa dell'Arrondissement di Vouziers.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "511163", "revid": "104458", "url": "https://it.wikipedia.org/wiki?curid=511163", "title": "Cantone di Vouziers", "text": "Il Cantone di Vouziers \u00e8 una divisione amministrativa dell'Arrondissement di Sedan e dell'Arrondissement di Vouziers.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 passato da 15 a 54 comuni.\nComposizione.\nI 15 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 54:"}
{"id": "511166", "revid": "1318658", "url": "https://it.wikipedia.org/wiki?curid=511166", "title": "Carico aerodinamico", "text": "Nell'ingegneria automobilistica e motociclista, il carico aerodinamico \u00e8 una forza che si esercita su una vettura in movimento, indotta dal flusso d'aria, tale da aumentarne l'aderenza al suolo.\nApplicazione.\nIl carico aerodinamico si ottiene in tre modi:\nSpecialmente i progettisti di automobili da corsa cercano di ottenere il massimo carico aerodinamico possibile, in quanto una maggiore aderenza al suolo permette maggiori velocit\u00e0 di percorrenza in curva e minori spazi di frenata. Questa esigenza va per\u00f2 bilanciata con quella di ridurre la resistenza all'avanzamento della vettura, che cresce all'aumentare delle dimensioni e dell'inclinazione degli alettoni.\nLe auto da corsa hanno iniziato ad utilizzare gli alettoni negli anni sessanta: oggi le vetture a ruote coperte hanno in genere solo un alettone posteriore, posto sopra la parte terminale dell'auto, mentre quelle a ruote scoperte hanno sia un alettone anteriore che uno posteriore. Lo sfruttamento dell'effetto suolo \u00e8 iniziato invece sul finire degli anni settanta, con l'introduzione delle cosiddette \"minigonne\", appendici poste sotto la vettura che incanalavano e indirizzavano il flusso d'aria in modo da ridurre le dispersioni e le turbolenze. In seguito le minigonne sono state per\u00f2 proibite in molte categorie.\nPer le moderne vetture di Formula 1, il carico aerodinamico alle massime velocit\u00e0 pu\u00f2 raggiungere intensit\u00e0 dell'ordine dei 3000 chilogrammi-forza, mentre la massa della vettura \u00e8 di circa 850 kg (carburante e pilota compreso). Questo carico permette di affrontare i curvoni veloci con accelerazioni laterali fino a 4-5 g. Per questo motivo la guida di queste vetture \u00e8 molto impegnativa per il fisico del pilota, specie per i muscoli del collo che devono reggere il peso della testa e del casco."}
{"id": "511168", "revid": "1516566", "url": "https://it.wikipedia.org/wiki?curid=511168", "title": "Vignola", "text": "Vignola (\"Vgn\u00f3la\" in dialetto modenese, \"Vgn\u00f4la\" in dialetto bolognese) \u00e8 un comune italiano di abitanti della provincia di Modena in Emilia-Romagna. Dal 2001 la citt\u00e0 \u00e8 sede principale dell'unione di comuni \"Unione Terre di Castelli\".\nGeografia fisica.\nLa citt\u00e0 \u00e8 collocata ai piedi delle prime colline dell'Appennino modenese, all'imbocco della valle del fiume Panaro, ed \u00e8 comodamente raggiungibile sia da Modena, da cui dista circa 25\u00a0km, che da Bologna, da cui dista invece circa 30\u00a0km.\nOrigini del nome.\nLa denominazione Vignola, che deriva dal latino \"vineola\", piccola vigna, indica la coltivazione della vite, in epoca romana largamente praticata sui terreni alluvionali del Panaro. Ancor oggi, anche se il tessuto economico locale \u00e8 costituito da piccole e medie imprese che spaziano in diversi comparti economici, la vocazione agricola \u00e8 molto radicata sul territorio, tanto che Vignola \u00e8 conosciuta in tutta Europa per la sua produzione cerasicola. Prima fra tutte la nota ciliegia Mora di Vignola.\nStoria.\nNell'et\u00e0 del bronzo a Vignola si sviluppa la civilt\u00e0 delle terramare, una cultura diffusa tra il Reno e il piacentino, strettamente imparentata con le civilt\u00e0 palafitticole sorte intorno ai grandi laghi lombardi. Un insediamento terramaricolo \u00e8 stato rinvenuto a sud-ovest di Vignola, nella frazione di Campiglio.\nDa tempi immemorabili, l'alta pianura modenese e reggiana \u00e8 abitata dai Liguri Friniati, il cui areale etnico comprendeva anche tutto l'Appennino modenese e reggiano fino alla Lunigiana e Garfagnana. Con l'espansione del dominio etrusco in Val Padana al fine di controllo delle rotte commerciali, la cultura locale subisce influenze etrusche, irradiate dall'epicentro etrusco di Bologna. L'immigrazione dei Celti nel Nord Italia (Gallia Cisalpina) pone bruscamente fine al sistema di rotte commerciali creato dagli etruschi in Val Padana. Vignola \u00e8 insediata dai Galli Boi, che si fusero con la popolazione locale, dando vita a una distinta popolazione Celto-Ligure. I Galli-Boi sono sottomessi dalla potenza romana nel 193 a.C. Inizia cos\u00ec il processo di latinizzazione della popolazione locale, che risulter\u00e0 nella formazione delle lingue Gallo-Romanze di cui il dialetto vignolese fa parte.\nI toponimi locali, nonch\u00e9 i reperti archeologici offrono una testimonianza, seppur non sempre sicura, dell'avvicendarsi di varie popolazioni sul territorio comunale, dagli Etruschi, ai Liguri, ai Galli ed ai Romani. Si ha testimonianza di un borgo (pagus) Sibinianum e di uno Feronianum, e l'attuale strada pedemontana (antica via Claudia) ricalca una via etrusca che, proveniente dalla Toscana, collegava Bologna a Parma, attraversando il Panaro all'altezza dell'odierna pieve. Il primo documento scritto che reca testimonianza del luogo in cui venne fondata la nuova comunit\u00e0 risale all'anno 826. A seguito di una permuta, l'abate del monastero di Nonantola otteneva la \"basilica\" di Santa Maria in Tortiliano e l'\u00ab\"in loco viniole ad saxo\"\u00bb, dove successivamente venne edificato il castello. Si ignora la data di costruzione della prima rocca, che un'antica tradizione vuole edificata da sant'Anselmo abate di Nonantola intorno all'anno 800, a difesa dei beni del monastero della zona. Per tutto il periodo di dominio vescovile durato sino al 1247, il castello si configura sempre pi\u00f9 come importante \"sentinella del Panaro\", a controllo del fiume e dell'antica via Claudia. La transazione del territorio vignolese al comune di Modena caus\u00f2 numerosi scontri tra le opposte fazioni dei guelfi e dei ghibellini e il comune di Bologna. Della crisi politica seppe approfittare Gherardo Grassoni che instaur\u00f2 a Vignola la signoria della sua famiglia, affermando un dominio che dur\u00f2 quasi un secolo, fino a quando gli Estensi si riappropriarono del feudo e con la nomina di un podest\u00e0 iniziarono ad esercitare la loro signoria diretta (1399). Nel 1401 Niccol\u00f2 III d'Este don\u00f2 ad Uguccione dei Contrari di Ferrara il castello e le sue adiacenze e il feudo di Vignola divenne contea con sedici comunit\u00e0. La Signoria, che dur\u00f2 quasi due secoli, coincise con il periodo di massima prosperit\u00e0 del paese: venne ristrutturato il castello, fu innalzata una nuova cinta muraria e con Ercole Contrari nel 1557 venne fatto erigere, su progetto dell'architetto Jacopo Barozzi, il palazzo antistante la Rocca oggi conosciuto come Palazzo Boncompagni. Con la morte di Ercole nel 1575, per mancanza di eredi, il marchesato di Vignola torn\u00f2 agli Este che, su richiesta di papa Gregorio XIII, lo cedettero a Giacomo Boncompagni, suo figlio naturale.\nLa conquista napoleonica fece decadere definitivamente il dominio della famiglia Boncompagni su Vignola, che in virt\u00f9 della nuova costituzione repubblicana divenne capoluogo di Cantone del Dipartimento del Panaro. Con la Restaurazione (1814) Vignola entr\u00f2 a far parte dei domini del duca di Modena Francesco IV d'Asburgo\u2013Este di cui sub\u00ec il governo autoritario; diversi vignolesi parteciparono ai moti rivoluzionari del 1831, alle guerre d'indipendenza ed alle guerre di conquista garibaldine fino alla creazione del regno d'Italia. L'episodio pi\u00f9 significativo della storia del nuovo Comune \u00e8 legato alla celebrazione solenne svoltasi il 20 ottobre 1872 del bicentenario della nascita dello storico Ludovico Antonio Muratori (1672-1750): in questa occasione venne posata la prima pietra del ponte intitolato al Muratori, inaugurato nel 1876 e sul quale transit\u00f2 poi la nuova tranvia Vignola \u2013 Bazzano \u2013 Bologna. Reso inagibile in seguito al bombardamento del 1945, il ponte fu ricostruito per essere poi distrutto dall'alluvione del 1966 e sostituito definitivamente con quello attuale, in cemento armato, inaugurato nel 1969.\nLa linea tranviaria fu sostituita nel 1938 dalla ferrovia elettrica Casalecchio \u2013 Vignola, il cui servizio, sospeso in seguito ai gravi danni subiti nel corso dell'ultimo conflitto mondiale, fu ripreso dopo la riparazione del ponte sul Panaro, per interrompersi alla fine degli anni settanta. Nel 2004 il collegamento \u00e8 stato riattivato come metropolitana di superficie. La ferrovia Modena\u00a0\u2013 Vignola, inaugurata, nel 1888 ha cessato definitivamente la sua attivit\u00e0 nel 1970 e sulla ex sede ferroviaria \u00e8 stata costruita una pista ciclabile.\nNel dopoguerra, Vignola ha continuato l'attivit\u00e0 di valorizzazione della tradizionale vocazione agricola basata sulla produzione della tipica frutta rossa e ha iniziato la sua crescita artigianale e industriale. Negli anni Sessanta e Settanta Vignola \u00e8 cos\u00ec divenuta uno dei principali poli europei del commercio della frutta. Nel momento di massima espansione erano una cinquantina i commercianti ed esportatori attivi nel solo comune di Vignola. Dagli anni Ottanta le difficolt\u00e0 commerciali che hanno investito il settore ortofrutticolo hanno ridotto notevolmente il peso del comparto, tanto che oggi il ruolo di Vignola a livello internazionale si \u00e8 notevolmente indebolito, sebbene il prestigio della famosa \"ciliegia di Vignola\" rimanga ancora inalterato. Oggi l'economia vignolese si basa prevalentemente sui servizi, l'artigianato ed il commercio. Esiste un forte comparto meccanico ed alcune industrie di livello internazionale, primo fra tutte il Gruppo Fabbri, gruppo industriale fondato da Ermanno Fabbri, tra i leader mondiali nella produzione di macchine e film plastici per il confezionamento alimentare e non alimentare.\nOnorificenze.\nVignola \u00e8 stata insignita del titolo di Citt\u00e0 dal Presidente della Repubblica Oscar Luigi Scalfaro per le sue caratteristiche storiche, sociali ed economiche nel 1993.\nMonumenti e luoghi d'interesse.\nPasseggiando lungo le vie della citt\u00e0 \u00e8 possibile visitare monumenti importanti, quali la rocca e la scala a chiocciola, ed entrare nei numerosi spazi espositivi. Gli amanti della natura possono fare due passi lungo il percorso natura che la collega a Modena (\"Percorso Sole\"), oppure, dirigersi verso il vicino comune di Marano sul Panaro per poi procedere verso l'Appennino, arrivando fino a Montese o fino al parco dei Sassi di Roccamalatina. Di recente inaugurazione \u00e8 poi la pista ciclabile, costruita sul vecchio tracciato ferroviario, che collega anch'essa a Modena.\nSociet\u00e0.\nEtnie e minoranze straniere.\nGli stranieri residenti nel comune sono , al 31 dicembre 2013. Di seguito sono riportati i gruppi pi\u00f9 consistenti:\nCultura.\nIstruzione superiore.\nA Vignola sono presenti tre istituti di istruzione superiore: l'IIS Agostino Paradisi (ITE Paradisi e Liceo Classico-Scientifico-Linguistico Mario Allegretti), l'IIS Primo Levi (indirizzo scientifico-tecnologico, tecnico-tecnologico, professionale commerciale) e l'IIS Lazzaro Spallanzani (professionale agrario).\nTeatro.\nTeatro Ermanno Fabbri.\nIl Teatro Ermanno Fabbri pu\u00f2 ospitare fino a 468 spettatori. L'edificio \u00e8 una struttura multifunzionale e ospita opere teatrali, spettacoli di prosa, concerti, opere liriche, corsi, laboratori e convegni. Costruito dove sorgeva l'ex-cinema Ariston \u00e8 stato acquistato dal Comune nel 2001. Successivamente \u00e8 stato predisposto il bando per la vendita, la ristrutturazione e la gestione della struttura, che \u00e8 stata aggiudicata al Gruppo Fabbri, che ha acquistato l'immobile nel 2003. Lo spettacolo di Gioele Dix \"Oblivision Show\" ha inaugurato la prima stagione di eventi gestiti da ERT (Emilia Romagna Teatro) sabato 2 ottobre 2010.\nTeatro Cantelli.\nVignola ospita anche il Teatro Cantelli, che pu\u00f2 ospitare 100 spettatori e che dal 2014 propone una Programmazione alternativa e sperimentale di Cabaret, Prosa, Musica e Danza. La stagione inizia a Novembre e prosegue fino a Maggio con spettacoli settimanali. Il Cantelli ospita anche la Scuola di teatro di Vignola.\nInfrastrutture e trasporti.\nFra le principali vie di comunicazione di Vignola sono storicamente rilevanti il Panaro stesso, per secoli utilizzato quale via navigabile per l'inoltro delle merci e la gi\u00e0 citata via Claudia.\nStrade.\nIl comune \u00e8 interessato dalla strada provinciale 569 R di Vignola (ex Strada statale 569 di Vignola) e dalla strada provinciale 623 del Passo Brasa (ex Strada statale 623 del Passo Brasa).\nFerrovie e tranvie.\nNel 1883 la citt\u00e0 fu raggiunta dalla tranvia Bologna-Casalecchio-Vignola, seguita nel 1888 dalla ferrovia a scartamento ridotto Modena-Vignola; quest'ultima, trasformata a scartamento ordinario ed elettrificata nel 1932, fu soppressa nel 1975 in un quadro di provvedimenti che miravano a non favorire il trasporto pubblico in sede propria. La tranvia per Bologna fu invece sostituita, nel 1938, dalla parallela ferrovia Casalecchio-Vignola, anch'essa elettrificata; la Stazione di Vignola \u00e8 inserita quale capolinea del servizio ferroviario metropolitano di Bologna e servita dalle relazioni TPER per il capoluogo."}
{"id": "511169", "revid": "6923", "url": "https://it.wikipedia.org/wiki?curid=511169", "title": "Partito Socialdemocratico d'Albania", "text": "Il Partito Socialdemocratico d'Albania (\"Partia Socialdemokrate e Shqip\u00ebris\u00eb\", PSD) \u00e8 un partito politico socialdemocratico albanese.\nIl PSD \u00e8 un partito socialdemocratico, fondato nel 1991 e guidato Sk\u00ebnder Gjinushi, gi\u00e0 ministro dell'istruzione tra il 1987 ed il 1992, nel periodo cio\u00e8 in cui l'Albania inizi\u00f2 la transizione dal regime comunista alla democrazia.\nDal 1991 al 2000.\nAlle elezioni del 1992, il PSD ottenne il 4,4% ed elesse 7 seggi. Nel 1996, il partito scese all'1,5% dei voti e non elesse alcun seggio. Il sistema elettorale prevedeva l'elezione di 100 deputati con il maggioritario a doppio turno e 40 con il proporzionale, con lo sbarramento al 2,5%, non superato, quindi, dai socialdemocratici. Il risultato delle elezioni, che videro il PDSh di Sali Berisha conquistare 122 seggi su 140, furono duramente contestate dall'opposizione, compreso il PSD. L'anno successivo furono indette nuove elezioni ed il PSD ottenne il 2,5% dei voti, sufficienti a superare lo sbarramento, ed elesse 9 deputati.\nDal 2001 ad oggi.\nAlle politiche del 2001, il PSD sal\u00ec al 3,7% dei voti, ma perse 6 seggi, eleggendo solo 3 deputati. Alle politiche del 2005, il PSD ha ottenuto il 12,7% dei voti ed ha eletto 7 deputati. I deputati del PSD sono, per\u00f2, stati eletti tutti nel proporzionale. Il nuovo sistema elettorale, infatti, ha sostituito, nell'elezione di 100 deputati, il maggioritario a doppio turno con il maggioritario a turno unico. In questo modo sono favoriti i due partiti maggiori, il PSSH ed il PDSh, che hanno conquistato tutti i seggi del maggioritario. I partiti minori si sono rifatti, per\u00f2, al proporzionale dove il PSSH ed il PDSh superano insieme appena il 16% dei voti. In base, infatti, ad accordi tra i due partiti maggiori ed i loro alleati gli elettori che al maggioritario ha scelto PSSH e PDSh sono stati invitati, al proporzionale, a votare per i partiti minori, tanto che il PSSH e il PDSh non hanno eletto deputati nel proporzionale. Il PSD \u00e8 attualmente nel governo di centro-sinistra guidato da Edi Rama."}
{"id": "511172", "revid": "115834831", "url": "https://it.wikipedia.org/wiki?curid=511172", "title": "Emin Boztepe", "text": "\u00c8 un maestro dell'arte marziale cinese wing chun\nBiografia.\nDa bambino si trasfer\u00ec in Germania con la famiglia, e cominci\u00f2 la pratica di varie arti marziali, finch\u00e9, intorno al 1980, conobbe Keith R. Kernspecht, ne divenne allievo e cominci\u00f2 ad apprendere il wing chun.\nNei primi anni novanta venne inviato da Kernspecht ad aprire scuole di wing chun negli Stati Uniti d'America, Canada e Messico.\nNel 2001, a seguito di divergenze con Kernspecht e Leung Ting, abbandon\u00f2 l'EWTO (la federazione presieduta da Kernspecht) e fond\u00f2 una propria federazione, l'EBMAS (\"Emin Boztepe Martial Art System\"), con scuole presenti in tutto il mondo.\nAttualmente vive ed insegna in California."}
{"id": "511175", "revid": "123819058", "url": "https://it.wikipedia.org/wiki?curid=511175", "title": "Francesco Quattrone", "text": "Biografia.\nFiglio di Giuseppe Quattrone, sindaco di Reggio Calabria dal 1961 al 1963, inizi\u00f2 a fare politica fin da giovane nel partito della Democrazia Cristiana.\nFu eletto deputato al Parlamento per la prima volta nella VII legislatura della Repubblica Italiana a seguito della tornata elettorale del 1976. Fu rieletto nel 1979 nella VIII legislatura della Repubblica Italiana, durante la quale fu Sottosegretario di Stato al lavoro e previdenza sociale sotto i governi Cossiga I e II, Sottosegretario alla Presidenza del Consiglio dei ministri con delega per la funzione pubblica nei governi Forlani, Spadolini I e II e Sottosegretario alla Sanit\u00e0 sotto il Governo Fanfani V. Fu anche componente della Giunta delle elezioni e delle immunit\u00e0 parlamentari, fino all'8 agosto 1979, e della IV Commissione giustizia.\nRieletto, durante la IX legislatura della Repubblica Italiana fu Sottosegretario alla Sanit\u00e0 nel Governo Fanfani V e componente della XIV Commissione igiene e sanit\u00e0 pubblica.\nFu pi\u00f9 volte eletto segretario provinciale della DC. Nel 1987 non si ricandid\u00f2, dopo aver rilasciato dichiarazioni pubbliche sulla presunta esistenza di un \"superpartito\" trasversale che avrebbe agito come comitato di affari e di cui avrebbe fatto parte anche Lodovico Ligato, ucciso poi nell'agosto 1989 in un agguato di camorra.\nTorn\u00f2 all'attivit\u00e0 professionale di avvocato e docente universitario, fu Presidente della Camera di commercio di Reggio Calabria, presidente dell'Unioncamere regionale, del Centro commercio estero della Calabria e componente la Giunta esecutiva nazionale di UnionCamere. Continu\u00f2 a svolgere attivit\u00e0 politica, seppure di secondo piano, e fu segretario regionale della DC.\nFu coinvolto nella stagione di Mani pulite. Arrestato, gli furono contestati gravi reati, compreso l'omicidio Ligato. Scagionato con sentenza della Cassazione nel 1993 per l'omicidio Ligato, rimase in regime di carcerazione preventiva per le altre accuse rivoltegli.\n. Con Sentenza del 26 novembre 2013 (Ricorso n. 13431/07 - Quattrone c. Italia), la Corte Europea di Strasburgo ha accolto il ricorso condannando lo Stato Italiano.\n\u00c8 scomparso nel 2012 all'et\u00e0 di 71 anni."}
{"id": "511177", "revid": "339392", "url": "https://it.wikipedia.org/wiki?curid=511177", "title": "Alexander Vinokourov", "text": ""}
{"id": "511183", "revid": "124506664", "url": "https://it.wikipedia.org/wiki?curid=511183", "title": "Battaglia del Talas", "text": "La battaglia del Talas (o del \u1e6car\u0101z) \u00e8 un fatto d'arme che ha lasciato, da un punto di vista di diffusione delle tecnologie e delle culture materiali, una particolare impronta.\nLa battaglia.\nDopo che nel 692 la Cina dei Tang era riuscita ad occupare il territorio del bacino del Tarim, i vicini governatori del Ferghana (regione indispensabile per raggiungere il bacino e, di conseguenza, per ottenere il controllo totale sulla porzione centrasiatica della Via della Seta), sottoposti a continue razzie dai vicini musulmani, chiesero aiuto al Celeste Impero.\nQuesti invi\u00f2 il generale coreano Gao Xianzhi (Kao Sien-chih) con un esercito di uomini, al fine di occupare la Transoxiana debellando cos\u00ec una volta per tutte la pressione arabo-islamica lungo il confine costituito dal bacino del Tarim. Per fronteggiare l'esercito cinese, i musulmani (quasi tutti persiani) chiamarono in aiuto il governatore di Samarcanda Ziy\u0101d ibn \u1e62\u0101li\u1e25 al-Khuza\u02bf\u012b, per conto del califfo di Baghdad Abu l-Abbas al-Saffah.\nIl governatore di Samarcanda giunse nella citt\u00e0 di Atlakh con un esercito forte di guerrieri, anche se le poco affidabili fonti dell'epoca parlano di addirittura fanti. Nonostante la disparit\u00e0 di forze, le due superpotenze militari si scontrarono nei pressi del fiume Talas.\nIl fattore cruciale per l'esito dello scontro fu la presenza nell'esercito cinese di 20.000 mercenari turchi Qarluq o Karlouks, i quali durante la battaglia (che si protrasse per 5 giorni) passarono dalla parte dei musulmani e attaccarono alle spalle i Tang sterminandoli.\nConseguenze.\nDopo la disfatta, solo dei fanti regolari cinesi furono posti in salvo da Gao Xianzi, mentre il resto dei sopravvissuti cadde in mano musulmana.\nUna parte di essi, esperta di sericoltura, fu avviata a Kufa per impiantarvi le prime officine tessili destinate a produrre seta ma un'altra parte ancora era esperta nei processi di fabbricazione della carta, a partire dai cascami vegetali del lino e della canapa.\nPer questo scopo il governatore di Samarcanda, il barmecide al-Fa\u1e0dl b. Yahy\u0101, avvi\u00f2 la costruzione della prima cartiera al di fuori della Cina e poco dopo suo fratello Ja\u02bffar, a capo dell'amministrazione califfale a Baghdad, fece sorgere nella citt\u00e0 nel 794-5 un analogo impianto.\nNel giro di pochi anni molte altre cartiere furono organizzate nella \"D\u0101r al-Isl\u0101m\", dando modo alla carta di affermarsi progressivamente per numerosi secoli - grazie anche all'ottima sua qualit\u00e0 - anche nei mercati occidentali cristiani, ai danni della pi\u00f9 costosa pergamena e del papiro egiziano (\"qirt\u0101\u1e63\", dal greco \"khartes\"), la cui produzione peraltro non fin\u00ec del tutto. Si deve anche a questo scontro il fatto che gli arabi entrarono in possesso della bussola, che a loro volta introdussero in Europa nel XII secolo.\nDal punto di vista militare, questa disfatta pose fine all'espansione cinese verso l'Occidente, prolung\u00f2 di un decennio l'influenza tibetana e permise ai musulmani di prendere il controllo della Transoxiana per i successivi quattro secoli. Il controllo di quest'area era economicamente vantaggioso per gli Abbasidi perch\u00e9 sulla Via della Seta.\nSignificato storico.\nPoco dopo la battaglia di Talas, la ribellione interna di An Lushan (755-63) diede agli arabi l'opportunit\u00e0 di espandersi ulteriormente in Asia centrale mentre l'influenza Tang nella regione si ritirava. I tributari Tang locali passarono quindi all'autorit\u00e0 degli Abbasidi, dei Tibetani o degli Uiguri e l'introduzione dell'Islam fu cos\u00ec facilitata tra i popoli turchi.\nFu la ribellione di An Lushan e non la sconfitta di Talas che pose fine alla presenza cinese Tang in Asia centrale e li costrinse a ritirarsi dallo Xinjiang-Talas non aveva alcuna importanza strategica, perch\u00e9 gli arabi non avanzarono ulteriormente dopo la battaglia.\nUna piccola minoranza di Karluki si convert\u00ec all'Islam dopo la battaglia. La maggior parte dei Karluki non si convert\u00ec fino alla met\u00e0 del X secolo sotto il Sultano Satuq Bughra Khan quando fondarono il Khanato Kharakanide. Ci\u00f2 accadde molto tempo dopo che la dinastia Tang era scomparsa dall'Asia centrale.\nAbu l-Abbas al-Saffah, le cui forze erano conosciute in Cina come \"Heh-i Ta-shih\" (cio\u00e8 \"\"gli Arabi vestiti di nero\")\", spese le sue ricchezze in guerra. Mor\u00ec nell'anno 752. Suo fratello che gli succedette come il secondo califfo abbaside Ab\u016b Ja\u02bffar al-Man\u1e63\u016br (754-775 d.C.) (\"A-p'uch'a-fo\") aiut\u00f2 l'imperatore cinese Su Zong il quale aveva chiesto aiuto durante la Ribellione di An Lushan nel riconquistare il controllo della sua capitale Chang'an dal perfido comandante An Lushan. Ab\u016b Ja\u02bffar al-Man\u1e63\u016br rispose inviando 4000 uomini che aiutarono le truppe Tang a riconquistare la citt\u00e0 e furono ben ricompensati dall'Imperatore cinese. Dopo che la ribellione fu repressa, fu loro permesso di stabilirsi definitivamente in Cina, contribuendo alla fondazione delle prime comunit\u00e0 musulmane in Cina. Alcuni di loro sposarono donne cinesi e i loro discendenti diventarono musulmani nativi che mantennero la loro tradizione religiosa e il loro unico modo di vivere.\nNel 760, un massacro su vasta scala di ricchi mercanti arabi e persiani avvenne in Cina durante il massacro di Yangzhou, per mano di ribelli cinesi guidati da Tian Shengong. Nell\u2019879, durante il massacro di Guangzhou, da 120.000 a 200.000 mercanti stranieri musulmani arabi, persiani zoroastriani, ebrei e cristiani di Guangzhou furono massacrati dai ribelli cinesi sotto Huang Chao.\nLa cultura dell'Asia centrale, un tempo un misto di influenze persiane, indiane e cinesi, scomparve sotto le lotte di potere tra gli imperi arabi, cinesi, turchi, tibetani e uiguri. L'Islam crebbe come forza culturale dominante dell'Asia centrale.\nTra i primi a proclamare l'importanza di questa battaglia ci fu il grande storico russo Vasily Bartold, secondo il quale \"i primi storici arabi, occupati a narrare eventi che si svolgevano nell'Asia occidentale, non menzionano questa battaglia, ma \u00e8 indubbiamente di grande importanza nella storia del Turkestan (occidentale) in quanto determina la questione di quale delle due civilt\u00e0, se quella cinese o quella musulmana, dovrebbe predominare nella terra (del Turkestan).\"\nSecondo Bartold, per la storia dei primi tre secoli dell'Islam, al-Tabari era la fonte principale (sopravvissuta nella raccolta di Ibn al-Ath\u012br). \u00c8 solo in Athir che troviamo un resoconto del conflitto tra arabi e cinesi del 751. N\u00e9 Tabari n\u00e9 le prime opere storiche degli Arabi che ci sono pervenute in generale ne fanno menzione; tuttavia, la dichiarazione di Ibn al-Ath\u012br \u00e8 completamente confermata dalla \"storia cinese della dinastia Tang\". In tutte le fonti arabe, gli eventi accaduti nella parte orientale dell'impero sono spesso trattati brevemente. Un altro importante informatore della battaglia sul lato musulmano fu al-Dhahabi (1274-1348).\nLa battaglia di Talas non segn\u00f2 la fine del buddhismo o dell'influenza cinese nella regione. I buddhisti del Khanato Kara-Khitan sconfissero i musulmani Selgiuchidi turchi e i musulmani kara-khanidi, anch'essi turchi, nella battaglia di Qatwan nel 1141, conquistando una grande parte dell'Asia centrale dal Khanato musulmano Kara-Khanide nel XII secolo. I kara-khitani reintrodussero anche il sistema cinese del governo imperiale, dal momento che la Cina era ancora rispettata e stimata nella regione anche tra la popolazione musulmana, e i kara-khitani usavano il cinese come lingua ufficiale principale. I governanti kara-khitani erano chiamati \"cinesi\" dai musulmani.\nIl professor Denis Sinor ha affermato che \u00e8 stata l'interferenza negli affari interni del Khaganato turco occidentale, e non la battaglia di Talas, che ha posto fine alla supremazia cinese in Asia centrale, poich\u00e9 la distruzione del Khaganato occidentale ha liberato i musulmani dal loro pi\u00f9 grande avversario.\nPi\u00f9 tardi durante il regno del Califfo abbaside H\u0101r\u016bn al-Rash\u012bd, gli arabi interruppero la loro alleanza con l'impero tibetano e stabilirono un'alleanza con la Cina dopo aver inviato ambasciatori in Cina nel 789.\nLa fabbricazione della carta.\nLa battaglia del Talas fu un evento chiave nella trasmissione tecnologica della fabbricazione della carta. Dopo di essa, ai prigionieri di guerra cinesi esperti fu ordinato di produrre carta a Samarcanda, o almeno cos\u00ec dice la storia. In effetti, la carta di alta qualit\u00e0 era stata conosciuta e trasformata in Asia centrale per secoli; una lettera su carta a un mercante di Samarcanda sopravvive dal quarto secolo, ma la conquista islamica dell'Asia centrale tra la fine del VII e l'inizio dell'VIII secolo ha aperto questa conoscenza per la prima volta a quello che \u00e8 diventato il mondo musulmano. Entro l'anno 794, la produzione di carta poteva essere effettuata a Baghdad, nell'Iraq moderno. La tecnologia della fabbricazione della carta fu cos\u00ec trasmessa e rivoluzion\u00f2 il mondo islamico e in seguito l'Occidente europeo. La fabbricazione stessa era un segreto di stato, e solo alcune localit\u00e0 e monaci buddhisti ne conoscevano la tecnologia. Naturalmente, la carta \u00e8 stata trasportata per molti chilometri come un prodotto di lusso cinese e, dal momento che \u00e8 stata scambiata, il reperimento di carta in pi\u00f9 punti non \u00e8 una prova di produzione, ma di utilizzo.\nLe conseguenze geopolitiche.\nA parte il trasferimento della carta, non ci sono prove a supporto di un cambiamento geopolitico o demografico derivante da questa battaglia. In effetti sembra che l'influenza Tang sull'Asia centrale si sia addirittura rafforzata dopo il 751 e che entro il 755 il potere Tang in Asia centrale fosse al suo apice. Molti dei fattori dopo la battaglia erano stati presi in considerazione prima del 751. In primo luogo, i Karluki non erano mai stati in alcun modo opposti ai cinesi dopo la battaglia. Nel 753, il karluko Yabgu Dunpijia si present\u00f2 sotto la colonna di Cheng Qianli e cattur\u00f2 A-Busi, un mercenario cinese tradito dal capo dei Tongluo (Tiele) (che aveva disertato prima nel 743) e ricevette il titolo a corte il 22 ottobre. Lo storico cinese Bai Shouyi scrisse che, inoltre, nello stesso momento in cui nel Talas ebbe luogo la battaglia, i Tang mandarono anche un esercito dalla citt\u00e0 di Shibao nel Qinghai a Suyab e consolidarono il controllo cinese sul Turgesh.\nL'espansione cinese in Asia centrale non si ferm\u00f2 dopo la battaglia; il comandante cinese Feng Changqing, che prese il posto a Gao Xianzhi attraverso Wang Zhengjian, praticamente spazz\u00f2 la regione del Kashmir e cattur\u00f2 Gilgit poco dopo due anni. Persino Tashkent ristabil\u00ec il suo status di vassallaggio nel 753, quando i Tang conferirono un titolo al suo sovrano. L'influenza cinese ad ovest delle montagne del Pamir non cess\u00f2 certamente; gli stati centroasiatici sotto il controllo musulmano, come Samarcanda, continuarono a chiedere aiuto ai Tang contro gli arabi nonostante Talas e quindi nel 754, tutti e nove i regni del Turkestan occidentale inviarono nuovamente petizioni ai Tang per attaccare gli arabi, ma i Tang continuarono a rifiutare tali richieste come fecero per decenni. Ferghana, che aveva partecipato alla battaglia in precedenza, si era infatti unita con l'esercito cinese tramite una convocazione ed era entrata nel Gansu durante la rivolta di An Lushan nel 756.\nLo storico Bai not\u00f2 anche che i rapporti tra i cinesi e gli arabi non peggiorarono, poich\u00e9 gli Abbasidi, come i loro predecessori (dal 652), continuarono a inviare ininterrottamente le ambasciate in Cina dopo la battaglia. Tali visite hanno avuto complessivamente come risultato 13 doni diplomatici tra il 752 e il 798. Neanche tutte le trib\u00f9 turche della regione si convertirono all'Islam dopo la battaglia: la data della loro conversione di massa all'Islam avvenne molto pi\u00f9 tardi, nel X secolo sotto Musa."}
{"id": "511187", "revid": "307923", "url": "https://it.wikipedia.org/wiki?curid=511187", "title": "PPE-DE", "text": ""}
{"id": "511191", "revid": "120165178", "url": "https://it.wikipedia.org/wiki?curid=511191", "title": "Nik\u0161i\u0107", "text": "Nik\u0161i\u0107 () \u00e8 la seconda citt\u00e0 del Montenegro.\nNik\u0161i\u0107 si trova nell'omonima piana, ai piedi del monte Trebjesa. \u00c8 il capoluogo dell'omonimo comune, che ha una popolazione di 72.443 abitanti ed \u00e8 la pi\u00f9 estesa del Paese. Dopo Podgorica \u00e8 un importante centro industriale e culturale.\nLocalit\u00e0.\nGran parte della popolazione del comune \u00e8 concentrata nel capoluogo, che con 56.970 abitanti rappresenta il 77% degli abitanti, nessun'altra localit\u00e0 supera il migliaio di abitanti.\nIl comune comprende 110 localit\u00e0:\nPopolazione.\nNik\u0161i\u0107 ha una popolazione di 58.212 abitanti.\nPopolazione di Nik\u0161i\u0107:\nGruppi etnici (dati del 1991):\nGruppi etnici (dati del 2003):\nCultura.\nNik\u0161i\u0107 \u00e8 una citt\u00e0 dalla ricca tradizione storico-culturale, sul cui territorio si trovano molti monumenti e reperti del periodo illirico e romano. Molti di questi reperti e documenti sono conservati nel museo cittadino, che insieme all'archivio e alla biblioteca, compongono il \"Centro culturale\". Oltre a questo centro sono da annotare il teatro locale, l'istituzione pubblica Zahumlje e il centro per l'informazione - TV Nik\u0161i\u0107, Radio Nik\u0161i\u0107, TV Montena.\nL'organizzazione di numerosi eventi letterari e poetici, la promozione dei libri, l'organizzazione di concerti di solisti e bande musicali, oltre a quelle di musica classica, l'organizzazione di serate teatrali, anche per i bambini, la pubblicazione di riviste per le scuole, sono solo una parte delle attivit\u00e0 di tipo culturale che si svolgono in citt\u00e0.\nEconomia.\nNik\u0161i\u0107 \u00e8 uno dei maggiori centri industriali del Montenegro. Miniere di ferro (\"Nik\u0161i\u0107ka \u017eeljezara\"), bauxite, birrifici (Nik\u0161i\u0107ka pivara) ed altre ancora, sono concentrate in questa citt\u00e0.\nQueste industrie sono riuscite a sopravvivere al collasso dell'ex Jugoslavia, anche grazie ad un processo di privatizzazioni che \u00e8 ancora in corso, anche se i livelli occupazionali che possono garantire non sono gli stessi che nel passato. Per fronteggiare il problema l'economia locale si sta spostando verso la produzione di servizi.\nInfrastrutture e trasporti.\nLa principale via di comunicazione per Nik\u0161i\u0107 \u00e8 l'autostrada E762 che la collega a Podgorica, distante . Nik\u0161i\u0107 \u00e8 anche al centro delle comunicazioni con la Bosnia ed Erzegovina, dato che \u00e8 collegata con Fo\u010da a nord e con Trebigne a sud est. Da qui si arriva anche alla costa del Montenegro.\nNik\u0161ic \u00e8 capolinea della ferrovia Nik\u0161i\u0107-Podgorica, attualmente utilizzata solo per il trasporto dei minerali verso gli impianti di trasformazione della capitale. \u00c8 stata riaperta al traffico passeggeri il 1\u00ba ottobre 2012.\nIn passato esisteva anche la ferrovia Hum-Trebigne-Nik\u0161i\u0107.\nSport.\nCalcio.\nLe squadre principali della citt\u00e0 sono il \u010celik Nik\u0161i\u0107 e il Sutjeska Nik\u0161i\u0107."}
{"id": "511192", "revid": "110157", "url": "https://it.wikipedia.org/wiki?curid=511192", "title": "Pat Patfoort", "text": " \u00c8 nota come formatrice alla nonviolenza.\nBiografia.\nNella sua formazione, \u00e8 stata segnata dai numerosi contatti con le associazioni gandhiane fondate da Giuseppe Giovanni Lanza del Vasto, nonch\u00e9 dalla formazione religiosa e la lunga permanenza (otto anni) in Africa Occidentale.\nHa lavorato, a livello nazionale e internazionale, come \"trainer\" e mediatrice sulle tematiche della trasformazione e della gestione nonviolenta dei conflitti, ideando un originale approccio teorico (denominato \"Mme-model\"), che ha applicato nell'educazione dei suoi due figli e verificato in questi trent'anni di formazione.\nDirige il \"Centro per la gestione nonviolenta del conflitto \"De Vuurbloem\" (\"Il fiore di fuoco\")\" a Bruges, in Belgio, di cui \u00e8 anche cofondatrice.\nLa sua attivit\u00e0 l'ha vista impegnata sia nelle principali Universit\u00e0 del mondo (in Belgio, Italia, Paesi Bassi, Svezia, Spagna, Stati Uniti, Russia, ecc.), cos\u00ec come in associazione con varie realt\u00e0 pacifiste e nonviolente, religiose (Quaccheri, Pax Christi) o istituzionali (OSCE, Consiglio d'Europa, Nazioni Unite). Il suo approccio le permette di lavorare con una grande variet\u00e0 di gruppi (bambini, adolescenti, genitori, insegnanti, educatori), nelle pi\u00f9 diverse situazioni di conflitto (relazioni familiari, professionali, culturali).\nImportante \u00e8 stata la sua attivit\u00e0 di facilitazione nell'intervento di dialogo e riconciliazione tra gruppi etnici in conflitto, come in Caucaso, Kossovo, Ruanda, Congo e Senegal."}
{"id": "511194", "revid": "729019", "url": "https://it.wikipedia.org/wiki?curid=511194", "title": "Battaglia di Jargeau", "text": "La battaglia di Jargeau si svolse l'11 - 12 giugno 1429. Fu la prima battaglia offensiva di Giovanna d'Arco. Dopo aver liberato Orl\u00e9ans dall'assedio, le forze francesi rapidamente riconquistarono il territorio limitrofo lungo la Loira. Questa campagna fu la prima celere offensiva dei francesi in una generazione, durante la guerra dei cent'anni.\nAntefatto.\nAlla fine del 1428, gli inglesi ed i borgognoni occuparono quasi tutta la Francia a nord della Loira. Molti punti strategici lungo il fiume erano stati catturati e la citt\u00e0 di Orl\u00e9ans era stata cinta d'assedio a partire dall'ottobre dello stesso anno. Con il controllo inglese della valle della Loira, il rimanente territorio a sud, ancora in mano al Delfino, sarebbe stato libero all'invasione.\nAgli inizi di marzo del 1429, Giovanna d'Arco giunse a Chinon per incontrare il futuro Carlo VII di Francia, e, dopo aver sostenuto un colloquio con degli ecclesiastici a Poitiers, form\u00f2 un grosso contingente francese, che part\u00ec con il proposito di liberare Orl\u00e9ans dall'assedio nemico. L'operazione ebbe successo e l'assedio termin\u00f2 il 9 maggio.\nIl ponte presso la citt\u00e0 era stato distrutto subito prima della fine delle operazioni militari. I francesi avevano perso il controllo degli altri attraversamenti lungo il fiume. Tre piccole e rapide battaglie a Jargeau, Meung-sur-Loire e Beaugency dimostrarono la rinata fiducia dei francesi e gettarono le basi per la successiva offensiva su Reims e Parigi. La campagna della Loira uccise, cattur\u00f2 o fece cadere in disgrazia la maggior parte dei pi\u00f9 valenti ufficiali di collegamento inglesi e ne decim\u00f2 gli arcieri pi\u00f9 talentuosi.\nLa campagna della Loira del 1429 si compose di cinque azioni militari:\nDa Orl\u00e9ans a Jargeau.\nIn seguito alla fine dell'assedio di Orl\u00e9ans, le forze francesi impiegarono il mese successivo nei reclutamenti e nel rafforzamento degli organici, in vista dell'ulteriore fase delle operazioni militari. Ai primi di giugno, in un incontro tra i leader militari francesi al cospetto del Delfino, fu deciso di seguire una strategia di liberazione della valle della Loira dalle truppe inglesi. L'esercito fu formato ad Orl\u00e9ans, dove Giovanna d'Arco li raggiunse il 9 giugno. Lo stesso giorno, l'esercito part\u00ec alla volta di Jargeau.\nNel frattempo, l'8 giugno, sir John Fastolf lasci\u00f2 finalmente Parigi con un esercito di rinforzo di alcune migliaia di soldati, diretto verso la valle della Loira.\nJargeau.\nJargeau era una piccola citt\u00e0 sulla riva sudest della Loira, nella Francia centrale, circa 10 miglia ad est di Orl\u00e9ans. Conquistata dagli inglesi pochi anni prima, in quanto punto di addestramento per la pianificata invasione del sud del paese, la citt\u00e0 era difesa da mura con diverse torri ed accessi fortificati. Un fossato appena fuori le mura incrementava ulteriormente le difese. Fuori le mura, si erano sviluppati i sobborghi. Vi era un singolo ponte fortificato, strategicamente significativo durante la seconda parte della guerra, che attraversava la Loira verso la riva nord. La citt\u00e0 era difesa da circa 700 uomini, dotati di armi da fuoco.\nTattica.\nGiovanna d'Arco ed il duca Giovanni II di Alen\u00e7on controllavano una forza che includeva i capitani Gilles de Rais, il Bastardo d'Orl\u00e9ans, Jean Poton de Xaintrailles e La Hire. Il Duca di Suffolk William de la Pole dirigeva la difesa inglese.\nLa battaglia inizi\u00f2 con un assalto francese ai sobborghi. I difensori inglesi lasciarono le mura cittadine ed i francesi si ritirarono. La Pulzella utilizz\u00f2 il suo stendardo per riorganizzare le truppe. Gli inglesi si ritirarono dentro le mura della citt\u00e0 ed i francesi si sistemarono nei sobborghi per la notte.\nIl mattino dopo l'eroina francese invit\u00f2 i difensori ad arrendersi, ma questi rifiutarono. I francesi fecero partire un pesante bombardamento d'artiglieria. Una delle torri cittadine cadde.\nGiovanna inizi\u00f2 l'assalto alle mura cittadine sopravvivendo ad un proietto di pietra che si ruppe in due contro il suo elmo appena sal\u00ec sulla scala. Gli inglesi subirono gravi perdite. Alcuni ritengono in numero di 300-400 combattenti. De la Pole fu fatto prigioniero. Su 1200 unit\u00e0, le perdite francesi furono stimate come leggere."}
{"id": "511202", "revid": "155613", "url": "https://it.wikipedia.org/wiki?curid=511202", "title": "Mauro Forghieri", "text": "Sotto la sua guida la scuderia di F1 di Maranello conquist\u00f2 7 titoli costruttori.\nBiografia.\nFiglio unico di Reclus e Afra Gori, nacque da famiglia di condizione operaia. Il padre era un abile tornitore che durante gli anni della Seconda guerra mondiale aveva lavorato per le officine meccaniche Ansaldo di Napoli, impegnate nello sforzo bellico. Di ritorno a Modena, al termine del conflitto, Reclus inizi\u00f2 a lavorare per la Ferrari di Maranello, divenendo in breve tempo uno dei meccanici motoristi pi\u00f9 autorevoli del Reparto corse. Nel frattempo Mauro frequent\u00f2 il liceo scientifico e, nel 1959, si laure\u00f2 in Ingegneria meccanica all'Universit\u00e0 di Bologna con il progetto di un motore bicilindrico \"piatto\".\nIn Ferrari.\nNel 1959, appena raggiunta la laurea, grazie alle buone influenze del padre, fu immediatamente assunto alla Ferrari, in forza al reparto corse, contemporaneamente al coetaneo Gian Paolo Dallara. Forghieri venne assegnato allo sviluppo dei motori, mentre Dallara fu impiegato nella progettazione dei telai; entrambi sotto la direzione dell'ingegner Carlo Chiti. \nSul finire del 1961, con il licenziamento di Chiti e il passaggio di Dallara alla Maserati, Forghieri fu chiamato da Enzo Ferrari nel ruolo di Responsabile del Reparto Tecnico per le vetture da corsa, dedicandosi principalmente alla Formula 1 e alle vetture della categoria Sport Prototipo.\nUno dei primi incarichi riguard\u00f2 la messa a punto della 250 GTO, con la modifica del ponte posteriore al fine di migliorarne la stabilit\u00e0 nei curvoni veloci.\nTra i prototipi si segnalano i sei successi nel Mondiale Marche (ultimo dei quali conquistato nel 1972) e l'arrivo in parata alla 24 Ore di Daytona del 1967.\nNel 1969 si registra il successo nel Campionato europeo della montagna con la Ferrari 212 E.\nIn Formula 1 la prima vittoria arriv\u00f2 al Gran Premio di Germania del 1963, con la Ferrari 156 F1-63 di John Surtees. Al termine della stagione 1964 John Surtees, su Ferrari 158, ottenne il titolo di campione del mondo, mentre la scuderia vinse il titolo costruttori.\nNel 1968, durante il Gran Premio del Belgio, l'ingegner Forghieri introdusse i primi alettoni in una monoposto di Formula 1, destinati in un breve arco di tempo a rivoluzionare radicalmente la fisionomia di tutte le vetture da corsa.\nNegli anni settanta progett\u00f2 le fortunate vetture della serie 312 (in particolare le iridate 312 T, T2 e T4) con cambio trasversale, azionate da un propulsore a 12 cilindri \"piatto\", che tra il 1975 e il 1979 portarono alla vittoria di 4 campionati del mondo costruttori di Formula 1 e 3 titoli piloti (con Niki Lauda e Jody Scheckter).\nAgli inizi degli anni 1980 Forghieri introdusse in Ferrari i motori turbocompressi, progettando la serie 126 (126 CK, 126 C2, 126 C3 e 126 C4), con la quale la scuderia si aggiudic\u00f2 il mondiale costruttori nelle stagioni 1982 e 1983.\nSotto la sua guida, la Ferrari ha vinto complessivamente 54 Gran Premi iridati, 4 titoli mondiali piloti e 7 titoli mondiali costruttori.\nNel 1984, a causa di alcuni contrasti sorti a seguito della ristrutturazione della squadra corse promossa dalla FIAT, rassegn\u00f2 le dimissioni, dedicandosi cos\u00ec alla progettazione di alcuni prototipi (come la Ferrari 408 4RM) in seno all'ufficio Ricerche e studi avanzati della Ferrari.\nIn Lamborghini.\nConclusa la sua esperienza in Ferrari nel 1987, Forghieri si un\u00ec, come membro del consiglio di amministrazione e responsabile tecnico, al team di Lamborghini Engineering, un'organizzazione voluta da Lee Iacocca a quel tempo CEO di Chrysler e artefice dell'acquisizione, da parte di quest'ultima, di Lamborghini, storica costruttrice emiliana di \"Supercar\".\nIn questa organizzazione \u2014 che aveva come direttore sportivo l'ex ferrarista Daniele Audetto \u2014 Forghieri progett\u00f2 un motore aspirato V12 che partecip\u00f2 al mondiale del 1989 con i colori della scuderia Larrousse (con Philippe Alliot alla guida).\nA seguito delle performance positive del propulsore (che nel 1993 era stato provato dalla McLaren, con Ayrton Senna, che per\u00f2 fu poi allettata dalle offerte economiche della Peugeot), nacque il progetto di costruire un'intera vettura, finanziata dall'uomo d'affari messicano Fernando Gonzalez Luna. La vettura, la cui carrozzeria fu disegnata da Mario Tolentino, avrebbe dovuto debuttare nel 1991, ma, alla vigilia dell'inaugurazione ufficiale, Luna scomparve, assieme ad una cospicua somma di denaro di sponsorizzazione.\nLa vettura debutt\u00f2 ugualmente sotto gli auspici finanziari dell'italiano Carlo Patrucco e sotto i colori del neonato Modena Team.\nDopo la Formula 1.\nConclusa l'esperienza \u2014 non fortunatissima \u2014 del Modena Team, Forghieri lasci\u00f2 poco dopo anche la Lamborghini, per divenire, nel 1992, direttore tecnico della rinascente Bugatti. Forghieri lascia la Bugatti nel 1994 \u2014 anno in cui viene anche convocato come esperto a testimoniare al processo per la morte, sulla pista di Imola, del pilota Ayrton Senna \u2014 per cofondare, assieme a Franco Antoniazzi e a Sergio Lugli, la Oral Engineering Group, una societ\u00e0 di progettazione meccanica di cui segue le attivit\u00e0, si ricorda ad esempio la commessa per la realizzazione del motore aspirato di Formula 1 della BMW."}
{"id": "511204", "revid": "1652134", "url": "https://it.wikipedia.org/wiki?curid=511204", "title": "Antonio Maria Zaccaria", "text": "Fu il fondatore della Congregazione dei Chierici Regolari di San Paolo, meglio noti col nome di \"Barnabiti\" dalla chiesa milanese di S. Barnaba, loro prima sede. Fond\u00f2 anche, insieme alla contessa Ludovica Torelli di Guastalla (1499-1569), la Congregazione delle Suore Angeliche di Paolo converso e, infine, quella dei \"Maritati di San Paolo\". Si tratta di tre congregazioni, rispettivamente maschile, femminile e laicale, che sant'Antonio Maria volle strumenti di risveglio religioso e morale, in particolare contro il grande nemico costituito dalla \"tiepidit\u00e0\" e dall'\"indifferenza\". Papa Leone XIII lo ha proclamato santo nel 1897.\nBiografia.\nAntonio Maria Zaccaria nacque da una famiglia di antica nobilt\u00e0 cremonese. Rimasto orfano del padre, don Lazzaro, la sua educazione venne curata dalla madre, Antonietta Pescaroli.\nDella sua infanzia si hanno pochissime notizie e ci sono anche dubbi se abbia studiato a Pavia o a Cremona. La prima notizia certa \u00e8 che nel 1520 si trasfer\u00ec a Padova per studiare filosofia e medicina. Pochi giorni prima di partire fece testamento, rinunciando a tutti i suoi beni in favore della madre.\nNel 1524, dopo essersi laureato, torn\u00f2 nella natia Cremona dove, invece di esercitare la professione medica, su consiglio di un misterioso padre domenicano, intraprese il cammino spirituale. Nei giorni festivi inizi\u00f2 a radunare, nella chiesa di San Vitale, dapprima bambini ai quali teneva lezioni di catechismo, poi anche adulti, con i quali meditava sulle Scritture.\nSempre su indicazione della sua guida, poco dopo inizi\u00f2 gli studi ecclesiastici.\nSotto la guida dei domenicani, inizi\u00f2 a studiare la Bibbia, i santi padri e i dottori della Chiesa. Il 20 febbraio 1529 ricevette l'ordinazione sacerdotale.\nDivenuto sacerdote, continu\u00f2 la sua attivit\u00e0 di formazione spirituale in San Vitale. Il gruppo dei suoi ascoltatori si trasform\u00f2 in uno dei tanti oratori di riforma che si stavano diffondendo in quel periodo. Fra i suoi seguaci va ricordata una sua lontana parente, Valeria degli Alieri, la quale, dietro suo suggerimento, radun\u00f2 nella sua casa un gruppo di ragazze, che, dopo la morte di lui, chiesero di costituirsi in monastero di Angeliche.\nOltre alla formazione e alla direzione spirituale, si dedic\u00f2 a un'intensa azione caritativa verso i poveri e gli ammalati, specialmente in occasione della peste del 1528. Per questa opera i concittadini a lui devoti gli tributarono il titolo di \"padre della patria\".\nPoco tempo dopo lasci\u00f2 Cremona per trasferirsi a Guastalla, dove divent\u00f2 il cappellano della contessa Ludovica Torelli (1500 \u2013 1569). Nel 1530, insieme alla nobildonna, si trasfer\u00ec a Milano, dove entr\u00f2 in contatto con l'Oratorio dell'Eterna Sapienza. Qui lo Zaccaria conobbe i due nobili milanesi Giacomo Antonio Morigia (1497 \u2013 1546) e Bartolomeo Ferrari (1499 \u2013 1544), insieme ai quali, alla fine del 1532, progett\u00f2 la trasformazione dell'oratorio, ormai in crisi, in qualcosa di nuovo, la \"Compagnia dei Figlioli e delle Figliole di Paolo Santo\" (o \u201cCongregazione di san Paolo\u201d), una formazione religiosa originale, formata da tre \"collegi\", uno di sacerdoti, uno di religiose e l'altro di laici.\nIl collegio maschile venne approvato il 18 febbraio 1533, con il breve apostolico \"Vota per quae\" di Clemente VII. Con la bolla \"Dudum felicis recordationis\" di papa Paolo III del 25 luglio 1535 i nuovi religiosi ricevettero una nuova approvazione e la qualifica di chierici regolari. Anche la contessa Torelli aveva iniziato a raccogliere nella propria casa alcune giovani che volevano intraprendere la vita monastica ed il cui confessore e padre spirituale era proprio Antonio Maria. Da questo nucleo nacque il primo collegio femminile. Paolo III, con la bolla \"Debitum pastoralis\" del 15 gennaio 1535, le autorizz\u00f2 a costituirsi in monastero e le pose sotto la regola di sant'Agostino. Queste religiose si diedero il nome di \"Angeliche\". Lo Zaccaria si fece promotore anche del \u201cterzo collegio\u201d, un gruppo di laici che condivideva la stessa spiritualit\u00e0 delle due famiglie religiose: furono chiamati \"Coniugati\" o \"Maritati di san Paolo\".\nI tre collegi della nuova famiglia spirituale fecero subito parlare di s\u00e9 per le loro pratiche, le loro penitenze, il loro modo di vestire, la loro predicazione talvolta provocatoria. Fra le iniziative, che si devono a loro e che sono continuate nel tempo, va ricordata l'usanza di suonare le campane alle tre del venerd\u00ec pomeriggio, in ricordo della morte di Ges\u00f9, e l'esposizione solenne dell'Eucaristia, a turno nelle chiese della citt\u00e0 (le cosiddette Quarantore).\nLo zelo del nuovo movimento per\u00f2 infastidiva qualcuno. I suoi aderenti furono pubblicamente minacciati; venivano accusati di pelagianesimo, di essere seguaci di fra' Battista da Crema (morto il 1\u00ba gennaio 1534) e sospettati di seguire le eresie delle Beghine e dei Poveri di Lione. Le autorit\u00e0 civili ed ecclesiastiche di Milano indagarono su di loro e istruirono due processi. Il primo, svoltosi il 5 ottobre 1534, si concluse senza alcuna sentenza. Il secondo, iniziato nel giugno 1536, si concluse il 21 agosto 1537 con una sentenza di piena assoluzione.\nProprio come prova di forza, alla vigilia del primo processo, i Barnabiti iniziarono a vivere insieme in povert\u00e0. E, nel 1537, prima che finisse il secondo processo, lo Zaccaria, accettando l'invito del vescovo di Vicenza, cardinale Nicol\u00f2 Ridolfi, mand\u00f2 in missione un gruppo di barnabiti, angeliche e coniugati, che si dedicarono alla riforma dei monasteri vicentini.\nNel 1539 torn\u00f2 a Guastalla per pacificare quella contea colpita dall'interdetto pontificio a causa delle contese fra due nipoti della Torelli e per seguire le pratiche di vendita di quel feudo ai Gonzaga. Gli strapazzi e il clima della Bassa padana aggravarono le sue gi\u00e0 precarie condizioni di salute. In giugno, capendo che stava per morire, chiese di tornare a Cremona, nella casa natale. Circondato dalla mamma e dai suoi pi\u00f9 fedeli discepoli, fece le sue ultime raccomandazioni ai presenti, ricevette i sacramenti e spir\u00f2 nel primo pomeriggio del 5 luglio 1539.\nIl culto.\nDopo il funerale celebrato a Cremona, il suo corpo venne traslato a Milano e inumato nel monastero di San Paolo delle Angeliche. L'8 maggio 1891 le sue reliquie furono riesumate e spostate nella chiesa di San Barnaba.\nFu immediatamente venerato come beato, fino al 1634, quando, con il decreto di Urbano VIII riguardante beatificazioni e canonizzazioni, perse il titolo. Il 3 gennaio 1890 venne reintegrato il suo culto. Il 27 maggio 1897 fu canonizzato da Leone XIII.\nA lui sono intitolate tre chiese parrocchiali italiane: a Milano, Lissone e Cremona."}
{"id": "511206", "revid": "125797560", "url": "https://it.wikipedia.org/wiki?curid=511206", "title": "Internazionale Democratica Centrista", "text": "L'Internazionale Democratica Centrista (\"IDC\") (in inglese \"Centrist Democrat International, CDI;\" in spagnolo \"Internacional Dem\u00f3crata de Centro, IDC\") \u00e8 l'organizzazione politica internazionale che raccoglie i partiti che si ispirano ai valori del cristianesimo democratico e del centrismo.\nStoria dell'internazionale.\nL'internazionale nasce a Santiago del Cile nel 1961 come \"Unione Democratica Cristiana Mondiale\" per creare un legame tra le varie organizzazioni democristiane internazionali alternative all'Internazionale socialista, a quella Liberale e a quella Comunista. Ha cambiato pi\u00f9 volta denominazione (\"Internazionale Democratica Cristiana\", \"Internazionale Democratica Cristiana e dei Partiti Popolari\") fino ad assumere, dal 1999, la sua attuale denominazione. Il cambio di denominazione prese atto dei mutamenti intervenuti nella politica internazionale, in particolare la fine dei regimi comunisti nell'Europa dell'Est e la nascita di nuovi Stati indipendenti in molte parti del mondo, in molti dei quali la religione prevalente non era quella cristiana. L'organizzazione, pertanto, si allarg\u00f2 sia a partiti centristi che moderato-conservatori non democristiani.\nAlcuni partiti aderenti all'IDC fanno parte anche dell'Unione Democratica Internazionale (internazionale dei partiti conservatori), che ha posizioni pi\u00f9 liberal-conservatrici.\nConta poco pi\u00f9 di 100 membri, provenienti soprattutto dall'Europa e dall'America meridionale. L'ala europea dell'IDC \u00e8 il Partito Popolare Europeo, il principale partito politico di centro in Europa. Il corrispettivo latino-americano \u00e8 l'Organizzazione Cristiano Democratica d'America.\nL'attuale presidente \u00e8 il colombiano Andr\u00e9s Pastrana Arango. Ricopre la carica dal 15 luglio 2015, quando succedette all'italiano Pier Ferdinando Casini.\nL'attuale Segretario Esecutivo \u00e8 Antonio L\u00f3pez-Ist\u00fariz White."}
{"id": "511207", "revid": "16052992", "url": "https://it.wikipedia.org/wiki?curid=511207", "title": "Croce Mosso", "text": ""}
{"id": "511209", "revid": "222370", "url": "https://it.wikipedia.org/wiki?curid=511209", "title": "Internazionale Democristiana", "text": ""}
{"id": "511210", "revid": "209113", "url": "https://it.wikipedia.org/wiki?curid=511210", "title": "Plaia", "text": "La Plaia o Plaja (dal dialetto catanese \"plaja\", dal siciliano \"praja\"; \"playa\" \u00e8 invece un ispanismo introdotto a fini commerciali) \u00e8 il litorale costiero sabbioso che si estende per , nell'area compresa tra l'ultimo molo del porto di Catania e la localit\u00e0 Agnone Bagni (frazione di Augusta, in provincia di Siracusa), con una profondit\u00e0 dell'area sabbiosa che varia tra alcune centinaia di metri e qualche km. \nFa parte dal 2013 della VI Circoscrizione, risultata dall'accorpamento delle ex IX e X Municipalit\u00e0, che comprende tutti i quartieri e le frazioni a sud della citt\u00e0, cio\u00e8: San Giorgio, Librino, Zia Lisa, Fontanarossa (dove \u00e8 sito l'omonimo aeroporto), Primosole (dove sfocia il fiume Simeto), Villaggio Sant'Agata, Villaggio Santa Maria Goretti, Pigno, fino alla Zona industriale di Catania di Pantano d'Arci e Passo Martino.\nOrigini del nome.\nIl termine deriva dal latino \"plaga\" (\"tratto, regione\") che \u2013 forse intersecandosi con il greco antico \u03c0\u03bb\u03ac\u03b3\u03b9\u03b1 (pl\u00e1gia) \u2013 passato per il tardo latino \"plagiam\" ed evoluto naturalmente \u2013 seguendo la fonologia siciliana \u2013 in \"plaja\" e successivamente, per effetto del rotacismo, anche in \"praja\" (cfr. Praia a Mare). \nIn italiano il suo equivalente \u00e8 \"piaggia\" variante meno nota di \"spiaggia\", che vanta per converso il suo corrispettivo siciliano nel meno noto \"spraja\". \nIl suo uso si riferisce specificamente al litorale meridionale di Catania, assumendo quindi il significato specifico di \"spiaggia\". Pi\u00f9 in generale, \"praja\" ha mantenuto ancora oggi l'accezione originaria di \u201ctratto, spazio aperto\u201d.\nAl contrario di quanto si crede comunemente, l'origine del nome non deriva dallo spagnolo \"playa\" che \u00e8 invece da ritenersi un utilizzo grafico e commerciale adottato dai lidi della zona e per via delle mode estive dei decenni scorsi. \nLa comparazione con le altre varianti del continuum dialettale neolatino ci permette di notare l'evoluzione fono-morfemica di questa parola, la quale ci restituisce i portoghese e galiziano \u201c\"praia\"\u201d, il francese \u201c\"plage\"\u201d, l'occitano \u201c\"plaja\"\u201d e il gi\u00e0 citato \u201c\"playa\"\u201d spagnolo.\nNel giugno del 2004 il sindaco Enzo Bianco fece pronunciare i cittadini catanesi che attraverso un referendum sull questione toponomastica del luogo scelsero la variante italianizzata di \"Plaia\" come toponimo, scalzando il precendente uso ufficiale dell'ortografia siciliana di \u201c\"Plaja\"\u201d. Quest'ultima \u00e8 ancora oggi leggibile nelle targhe che intitolano la medesima \u201c\"via Plaja\"\u201d di Catania, rinvenibili nella zona nota appunto come \u201c\"U tunnice\u1e0d\u1e0du '\u00e2 Plaja\"\u201d.\nGeografia.\nPropriamente parlando il quartiere della Plaia \u00e8 solo una minima parte del lungo litorale sabbioso, che corrisponde alla parte litoranea del viale J. F. Kennedy, e cio\u00e8 dove si trovano i vari lidi, pi\u00f9 a sud dei quali vi sono varie altre frazioni di Catania (molte delle quali costruite abusivamente), come Villaggio Paradiso degli Aranci, Primosole (detta anche contrada Bartoli), Vaccarizzo e Villaggio Delfino. \nEsso confina infatti a nord con il quartiere Tondicello della Plaia o piazza Caduti del Mare - Faro Biscari, a ovest con i quartieri Forcile, Villaggio Santa Maria Goretti, Fontanarossa (dove \u00e8 sito l'aeroporto omonimo) e San Giuseppe La Rena, a sud confina con il Villaggio Paradiso degli Aranci e ad est \u00e8 bagnato dal Golfo di Catania.\nStabilimenti balneari.\nStoria.\nFino ai primi anni sessanta la parte adibita ad uso balneare si arrestava a un centinaio di metri a sud del \"Faro Biscari\" oltre cui vi era l'ampia zona di rimboschimento costiero che arrivava fino alla battigia.\nIn seguito venne costruita una variante litoranea alla Strada Statale 114 che prese il nome del presidente statunitense John Fitzgerald Kennedy. Di fatto la variante canalizz\u00f2 il traffico da e per Siracusa e favor\u00ec la costruzione di un grande e crescente numero di stabilimenti balneari, di colonie estive cattoliche, nonch\u00e9 di un camping internazionale e perfino di una pista di go-kart divenendo, per eccellenza, la meta balneare e ricreativa pi\u00f9 frequentata nel catanese durante il periodo estivo: con un'affluenza di migliaia di persone soprattutto locali ma anche delle provincie limitrofe e turisti.\nStabilimenti.\nLa Plaia offre una certa quantit\u00e0 di stabilimenti balneari (comprendenti per\u00f2 solo tre o quattro spiagge libere), alcuni villaggi turistici, un acquapark, oltre a due alberghi, alcuni ristoranti e luoghi di ritrovo (in particolare discoteche) che si estendono lungo tutto il litorale. Il problema maggiore di fruibilit\u00e0 tuttavia rimane l'uso esclusivo delle spiagge ai clienti dei singoli \"lidi\" e delle innumerevoli ville e condomini costruiti a cavallo degli anni settanta.\nA sud del litorale vi \u00e8 l'area residenziale chiamata \"Villaggio Paradiso degli Aranci\", sede di una miriade di villette costruite, nella maggioranza dei casi, senza tener conto dei vincoli territoriali e ambientali della zona: molte delle abitazioni, infatti, sono costruite \"a pelo d'acqua\", ovvero a pochissimi metri dalle coste.\nI pi\u00f9 critici rilevano che la battigia si estende troppo in alcuni punti, non permettendo di nuotare davvero. Nonostante questo, per\u00f2, la Plaia rimane frequentatissima soprattutto dai catanesi stessi, di giorno quando affollano i lidi e di notte nelle varie serate organizzate dalle discoteche.\nOgni anno per la festa del 1\u00ba maggio la Plaia catanese vede lo svolgersi di big events musicali, in particolare il One Day Music e il Revolution Day, che contano migliaia di partecipanti provenienti dal sud d'Italia (il primo nell'edizione 2015 ha raggiunto un flusso di 20.000 partecipanti). Sono numerosi i concerti che vi si svolgono dove si esibiscono band famose ed emergenti e dj di fama internazionale. Ad esempio nel 2013 al One Day Music vi \u00e8 stato il concerto dei Meganoidi e nel 2015 quello dei Linea 77, mentre nel 2012 il Revolution Day ha ospitato Pino Scotto.\nAmbiente.\nAree verdi.\nSu un'area di 0,28\u00a0Km\u00b2 (282.900 m\u00b2, 28,2 ha) posta a nord-est delle spiagge, \u00e8 presente il \"Boschetto della Plaia\", una macchia verde, frutto di un rimboschimento del periodo fascista (oggi ecologicamente protetta, dopo un lungo periodo di degrado ed abbandono), costituita in gran parte da esemplari di Pino marittimo (\"Pinus pinaster\") e parzialmente trasformata in area attrezzata, che spesso ospita manifestazioni sportive agonistiche ed amatoriali.\nRiserve.\nLungo la costa sabbiosa si trova la Riserva naturale Oasi del Simeto, istituita nel 1984.\nTartaruga \"Caretta caretta\".\nFrequentata dalla Tartaruga marina comune (\"Caretta caretta\"), dalla seconda met\u00e0 del XX secolo - in concomitanza con l'aumento del turismo balneare - non \u00e8 pi\u00f9 stata scelta quale punto di nidificazione da questa testuggine, disturbata dalla massiccia presenza antropica; solo intorno agli anni 2010 e dopo 35 anni si \u00e8 registrato un ritorno di nidificazione, evidentemente dovuto al ritorno di esemplari nati qui prima della creazione degli stabilimenti balneari e delle attivit\u00e0 costiere (difatti i cuccioli di \"Caretta caretta\" conservano un ricordo delle coordinate geomagnetiche della zona di nascita, come dimostrato da taluni studi): l'ultima nidificazione \u00e8 stata segnalata infatti alla fine di luglio 2015 presso il Lido Jolly; la schiusa \u00e8 prevista per settembre dello stesso anno. Nell'occasione la sezione della Sicilia nord-orientale del WWF, in collaborazione con Lipu e SWF, ha avviato una campagna di sensibilizzazione l'8 agosto. La schiusa delle prime uova si registra nella notte del 27 dello stesso mese in due lidi della costa catanese; bisogner\u00e0 attendere il 6 di settembre per registrare altre nascite."}
{"id": "511211", "revid": "78273", "url": "https://it.wikipedia.org/wiki?curid=511211", "title": "Internazionale Democratica di Centro", "text": ""}
{"id": "511213", "revid": "70885425", "url": "https://it.wikipedia.org/wiki?curid=511213", "title": "Croce di Mosso", "text": ""}
{"id": "511226", "revid": "287204", "url": "https://it.wikipedia.org/wiki?curid=511226", "title": "George Aaron", "text": "Biografia.\nAppartenente alla nobile famiglia degli Aldighieri di Parma, George negli anni ottanta ha venduto milioni di dischi nel mondo. I suoi pezzi pi\u00f9 famosi sono \"Somebody\" (con i Video) e \"She's a devil\", appartenenti al genere dance anni ottanta. Oltre che in Italia, \u00e8 noto nei paesi nordici, nei Paesi Bassi, Belgio, Germania, Polonia, Finlandia, Messico, Argentina, nella costa ovest degli USA, in Russia ed in Romania. Ha partecipato a diversi show televisivi, sia in Italia che all'estero. Ha lasciato il mondo della musica all'inizio degli anni novanta. \nNel 2001 \u00e8 riapparso nella scena musicale per alcuni show in diverse citt\u00e0 d'Europa nel 2005 esce \"Heaven\". Nell'ottobre del 2006 ha partecipato al \"80 Festival\" di Padova dove ha cantato dinnanzi ad oltre 10.000 persone assieme a Paul Young, Tony Hadley (membro degli Spandau Ballet) ed altri numeri uno della musica anni '80. Nel 2008, 2009 e 2011 ha partecipato a diverse tappe del Festivalshow.\nDopo un lungo tour estivo conclusosi a Stompwijk, nei Paesi Bassi, nel settembre 2009 ha inciso, presso uno studio de L'Aia, il singolo \"Fear\", pubblicato poi il 21 dicembre anche in edizione limitata per collezionisti in vinile color oro e blu. \nNel 2011 \u00e8 stato in tour in Messico e ha pubblicato il singolo \"World is out/Russian Ladies\", uscito il 12 ottobre. Nel 2012 ha poi pubblicato il singolo \"I'll never fly (until you don't love me)/Nothin Ville\", il secondo brano scritto da George con Bobby Solo nel 1984 e inciso allora dal DJ fiorentino Grecos. \nNell'ottobre 2012 inizia una collaborazione con il DJ e musicista vicentino Pierluigi Cerin, pubblicando in seguito \"From George in Vicenza\", album che contiene i singoli \"Love is\", cantato in coppia con Tiziana Rivale, \"Iza, Iubesc amor\" e una versione house della canzone \"Cuore matto\", dedicata all'amico Little Tony.\nEscono nel contempo i video promozionali di \"Iza, Iubesc, amor\" e \"Cuore matto\". Nel 2013, dopo un nuovo tour italiano e la partecipazione al \"Little Tony Memorial\" di Montebelluna e Valdobbiadene, il 13 e 14 settembre a fine mese \u00e8 nuovamente protagonista di un Tour in Messico. A dicembre 2013 si \u00e8 esibito ad Atene, in Grecia. \nIl 2014 inizia con uno show a Valdobbiadene, ospite dell'amico Roberto Valerio, anticipazione di un nuovo tour nel quale George, oltre ai propri successi, ripropone molti brani classici dei massimi interpreti del passato, come Elvis Presley Frank Sinatra e moltissimi altri. Partecipa al \"Patrick Miller Festival\" di Citt\u00e0 del Messico, presentando il nuovo singolo \"A Star in the Sky\", uscito nel dicembre 2016 dinnanzi ad oltre 25.000 fans.\nNel 2017 esce Russian Ladies cantata in duetto con Bobby Solo. Nel 2018 escono per Azzurra Music tre nuovi album: George Aaron Greatest Hits &amp; More che raccoglie i successi di George , George Aaron sings Elvis Presley e George Aaron sings George Michael , due album tributo per ricordare gli artisti che pi\u00f9 hanno influenzato la carriera di George Aaron.\nVita privata.\n\u00c8 laureato in psicologia ed \u00e8 imprenditore, noto esperto di trasporto internazionale, mentalista e docente di corsi per commerciali e consulente nei settori di riferimento. \n\u00c8 padre di Carlotta (nata nel 1996) e Nicol\u00f2 Stefano (2001)."}
{"id": "511227", "revid": "125936053", "url": "https://it.wikipedia.org/wiki?curid=511227", "title": "Koda, fratello orso", "text": "Koda, fratello orso (\"Brother Bear\") \u00e8 un film d'animazione del 2003 diretto da Aaron Blaise e distribuito da Walt Disney Pictures. \u00c8 considerato il 44\u00ba classico Disney secondo il canone ufficiale. Il film ha ricevuto una nomination al Premio Oscar come miglior film d'animazione nel 2004. In Italia venne distribuito nei cinema il 5 marzo 2004 dopo circa 5 mesi l'uscita nelle sale americane, \nNel 2006 ha avuto un sequel direct-to-video: \"Koda, fratello orso 2\".\nTrama.\nNell'America del Nord di 5.000 anni fa, al tempo delle ere glaciali e dei mammut, vive una piccola trib\u00f9 di Inuit preistorici di cui fanno parte tre fratelli orfani di nome Kenai, Sitka e Denahi.\nKenai, il pi\u00f9 giovane dei tre fratelli, \u00e8 ancora un ragazzo e il suo pi\u00f9 grande sogno \u00e8 diventare adulto, momento di passaggio che viene celebrato imprimendo la propria impronta su una parete di roccia insieme a quelle dei suoi antenati. Quando ha compiuto 16 anni, la saggia sciamana del villaggio, Tanana, gli consegna il suo totem, ossia una collana con un ciondolo che raffigura un animale, che rappresenta la caratteristica che dovr\u00e0 guidarlo nell'et\u00e0 adulta (la sciamana riceve i totem dagli spiriti superiori, le loro divinit\u00e0). Il ragazzo riceve come totem l'orso dell'amore, ed \u00e8 fortemente contrariato perch\u00e9 non sopporta gli orsi.\nDopo la cerimonia, Kenai e Sitka scoprono che un cesto pieno di pesci che avevano appeso ad un albero \u00e8 stato rubato proprio da un orso, perch\u00e9 Kenai non lo aveva legato bene. Kenai, sotto incitamento di Denahi, va a cercare l'orso e, dopo averlo trovato, fa infuriare l'animale, che lo aggredisce. Sitka e Denahi corrono in suo aiuto, e nella lotta che segue Denahi rischia di precipitare nel ghiaccio mentre Sitka trattiene l'orso. Sitka viene presto sopraffatto dall'animale, che si dirige verso Kenai e Denahi con l'intento di ucciderli. A questo punto Sitka, per salvare i fratelli, decide di sacrificarsi e spacca il ghiaccio con la lancia facendo crollare il ghiacciaio con lui e l'orso. L'orso sopravvive alla caduta, riemergendo poco dopo e scappando nel bosco, mentre Sitka muore.\nDopo il funerale, Kenai \u00e8 furioso e desideroso di vendetta nei confronti dell'orso, che ritiene responsabile della morte di Sitka; decide di andare a cercarlo per ucciderlo. Denahi cerca di farlo ragionare e di convincerlo che la vendetta \u00e8 inutile, ma il fratello minore non lo ascolta e dopo aver gettato via il totem va a cercare l'orso, seguito da Denahi che vuole fermarlo. Kenai trova l'orso e lo insegue fino ad arrivare insieme ad esso sulla cima di un'immensa roccia. Alla fine di un arduo scontro, Kenai ha la meglio e riesce ad uccidere l'animale. Appena si appresta a tornare gi\u00f9, per\u00f2, arrivano gli spiriti superiori, che trasformano il ragazzo in orso, sparendo subito dopo. A quel punto arriva Denahi, che vedendo un orso ed i brandelli della pelliccia del fratello pensa che l'orso abbia ucciso Kenai. Il ragazzo-orso, intanto, intontito dalla trasformazione, precipita dalla roccia, finendo nel fiume e riuscendo a raggiungere la riva, ma perde i sensi. Denahi, credendo di aver perso entrambi i fratelli, crede che l'orso che ha visto sia quello responsabile delle loro morti e decide di ucciderlo per vendetta, ignorando che esso \u00e8 in realt\u00e0 Kenai.\nIl mattino seguente, Kenai si risveglia in compagnia di Tanana, che lo informa della sua trasformazione. Dopo un iniziale momento di panico, Kenai viene informato da Tanana che per tornare umano dovr\u00e0 raggiungere la \"montagna dove le luci toccano la terra\", luogo dove vivono gli spiriti superiori, per parlare con Sitka, che lo ha trasformato, aggiungendo: \"Lui ti aiuter\u00e0 a porre rimedio al tuo sbaglio\". La donna lascia solo il ragazzo, che comincia a vagare disorientato, scoprendo con grande stupore che, vista la sua trasformazione, riesce a parlare con gli animali e capire cosa essi dicono. Kenai incontra poi Rocco e Fiocco, due alci decisamente poco svegli che si prendono gioco di lui quando dice di essere un uomo tramutato in orso. Subito dopo, Kenai finisce in una trappola che lo lascia appeso a testa in gi\u00f9 mentre i due se ne vanno.\nRimasto solo, Kenai incontra Koda, un vivace orsetto capitato l\u00ec per caso. Koda sta andando in un posto chiamato \"raduno del salmone\" e, dopo aver strappato a Kenai la promessa che lo accompagner\u00e0 se lo far\u00e0 scendere, lo libera dalla trappola. Subito dopo, per\u00f2, l'orsetto si d\u00e0 alla fuga perch\u00e9 ha fiutato l'arrivo di Denahi, che sopraggiunge subito dopo. Kenai prova a comunicare con lui, ma il fratello non capisce i versi animali e lo attacca. Kenai riesce per\u00f2 a fuggire, trovando riparo sotto un ghiacciaio dove ritrova Koda, che cerca di convincerlo a seguirlo fino al raduno del salmone. Inizialmente il ragazzo \u00e8 contrario, ma quando scopre che il raduno del salmone \u00e8 vicino alla montagna dove le luci toccano la terra decide di farsi guidare dal cucciolo per arrivarci. I due partono all'alba, seguiti da Rocco e Fiocco, spaventati da Denahi; per fargli perdere le loro tracce, decidono di salire in groppa a dei mammut. Durante il viaggio, Kenai e Koda fanno amicizia, pur continuando ad entrare in conflitto per diversi motivi.\nScesi dalla groppa dei mammut, i due orsi si rendono conto di essersi persi ed hanno un litigio, alla fine della quale Koda si allontana. Rendendosi conto di aver esagerato, Kenai lo segue; dopo essersi riappacificati, raggiungono una grotta l\u00ec vicino dove ci sono molti disegni fatti da antiche trib\u00f9. Qui Kenai vede il disegno di un uomo che combatte contro un orso ed \u00e8 pi\u00f9 che mai convinto che gli orsi siano mostri, ma poi sente Koda dire che per gli orsi il mostro \u00e8 l'uomo, quindi comincia a capire come un diverso punto di vista possa significare molto. Ripreso il cammino e dopo aver chiesto invano indicazioni a due imbranate arieti, Koda ritrova la strada, affermando che per raggiungere il raduno del salmone dovranno passare per una zona piena di geyser. In tale luogo i due vengono nuovamente aggrediti da Denahi, riuscendo a salvarsi attraversando un tronco sospeso sopra un fiume. Il tronco crolla e Denahi salta nel tentativo di raggiungere Kenai e Koda, ma finisce per cadere nel fiume, uscendone illeso. \nKenai e Koda riescono finalmente a raggiungere il raduno del salmone. Il ragazzo-orso vorrebbe andare subito alla montagna, ma viene convinto da Koda e gli altri orsi a rimanere, e cos\u00ec il ragazzo passa il pomeriggio a divertirsi insieme agli altri orsi, comprendendo che gli orsi non sono poi cos\u00ec diversi dagli umani. Giunta la sera, Koda racconta cosa gli \u00e8 successo quando \u00e8 stato separato dalla madre; ascoltando il racconto, Kenai scopre, con grande sgomento, che l'orso da lui affrontato e ucciso era proprio la madre di Koda e scappa via sconvolto, venendo poi raggiunto da Koda. Sentendosi in colpa, Kenai racconta la verit\u00e0 a Koda, che scappa via in lacrime, mentre Kenai, affranto, si dirige verso la montagna. Koda, rimasto solo, viene raggiunto da Rocco e Fiocco, che stanno litigando. Dopo che i due hanno fatto pace, il cucciolo si rende conto di essersi comunque affezionato a Kenai e decide di raggiungerlo.\nKenai raggiunge la cima della montagna, dove spera che Sitka possa farlo tornare umano. Qui, per\u00f2, viene nuovamente aggredito da Denahi; dopo una dura lotta, Kenai \u00e8 sul punto di venire ucciso, ma interviene con coraggio Koda, che riesce a disarmare Denahi. Kenai, vedendo che Denahi \u00e8 sul punto di uccidere il cucciolo, gli corre contro per fermarlo; proprio allora arriva lo spirito di Sitka, che fa tornare Kenai umano, sotto gli sguardi attoniti di Denahi, che capisce l'equivoco in cui era caduto, e di Koda. Vedendo il cucciolo e rendendosi conto di non volerlo abbandonare, Kenai prende la decisione di tornare ad essere un orso per potersi prendere cura di lui, con la complicit\u00e0 ed il consenso di Denahi, orgoglioso del fratello.\nNella scena finale, Kenai viene celebrato dalla sua trib\u00f9, che gli fa mettere la sua impronta di orso sulla parete di roccia insieme a tutte le impronte umane dei suoi antenati, realizzando il suo sogno.\nControversie.\nLa reazione americana del film ha evidenziato una netta differenza di opinione tra fondamentalisti cristiani e il resto della societ\u00e0. I fondamentalisti hanno attaccato il film come immorale per la rappresentazione di un mondo governato dagli spiriti e per aver promosso l'idea di uguaglianza spirituale fra uomini e animali in contrasto con la Bibbia. D'altra parte, la Conferenza Episcopale degli Stati Uniti ha lodato il film come esaltazione di una filosofia simile a quella di San Francesco d'Assisi. USA Today ha elogiato la sua storia morale, con i messaggi sul perdono e la fratellanza.\nDistribuzione.\nIn Italia venne distribuito nei cinema il 5 marzo 2004 dopo circa 5 mesi l'uscita nelle sale americane, dove usc\u00ec il 1\u00ba novembre 2003.\nVersione Italiana.\nLa direzione del doppiaggio e i dialoghi italiani sono a cura di Fiamma Izzo per conto della Royfilm, in collaborazione con PumaisDue. La sonorizzazione, invece, venne affidata alla SEFIT-CDC di Via Margutta. La direzione musicale e i testi italiani delle canzoni sono stati affidati a Ermavilo e Lorena Brancucci.\nAccoglienza.\nIncassi.\nIl film ha incassato circa 250 milioni di dollari, contro i 46 milioni spesi per realizzarlo.\nCritica.\nIl film \u00e8 stato accolto da recensioni miste da parte della critica. Sul sito di recensioni Rotten Tomatoes detiene un indice di gradimento del 38%, basato su 125 recensioni professionali e con un voto medio di 5.5/10, e con il consenso: \"\"Koda, fratello orso\" \u00e8 un film godibile e leggero, ma la sua trama banale e l'animazione cos\u00ec-cos\u00ec lo rendono insignificante nel canone Disney\". \nSu Metacritic ha un punteggio del 48 su 100, basato sul parere di 28 critici.\nColonna sonora.\nLa colonna sonora del film \u00e8 composta da 7 canzoni:"}
{"id": "511236", "revid": "125803160", "url": "https://it.wikipedia.org/wiki?curid=511236", "title": "Sintesi degli acidi grassi", "text": "La sintesi degli acidi grassi (lipogenesi o liposintesi) \u00e8 una via metabolica della cellula che, a partire da molecole di acetil-CoA, genera acido palmitico, un acido grasso saturo a 16 atomi di carbonio. Gli enzimi chiave del \"pathway\" sono la acetil-CoA carbossilasi e la acido grasso sintasi.\nAspetti generali.\nDopo i pasti, gli amminoacidi e gli zuccheri vengono degradati attraverso la via glicolitica e la decarbossilazione ossidativa del piruvato, a produrre acetil-CoA. Tale molecola \u00e8 il principale substrato in ingresso del ciclo di Krebs, con il fine ultimo di produrre ATP, molecole ad alta energia, utili alle attivit\u00e0 della cellula stessa.\nQuando la cellula ha sufficiente quantit\u00e0 di ATP, l'acetil-CoA viene utilizzato per produrre acidi grassi, da intendere come vere e proprie macromolecole di riserva. Il processo di sintesi avviene nel citoplasma delle cellule del fegato e del tessuto adiposo. Dal momento che l'acetil-CoA viene sintetizzato all'interno del mitocondrio, la cellula deve attivare prima meccanismi in grado di trasportare la molecola all'esterno del mitocondrio stesso (in condizioni normali l'acetil-CoA non \u00e8 in grado di attraversare spontaneamente la doppia membrana mitocondriale). Allo stesso modo, la cellula deve garantire il reclutamento presso il citoplasma anche di molecole sufficienti di NADPH, necessarie per la biosintesi.\nL'acetil-CoA per fuoriuscire dal mitocondrio deve prima condensare, tramite la citrato sintasi del ciclo di Krebs, con l'ossalacetato per formare il citrato (che \u00e8 in grado di attraversare le membrane mitocondriali), una volta nel citosol il citrato verr\u00e0 nuovamente scomposto, tramite la citrato liasi, in l'acetil-CoA e ossalacetato.\nIn seguito, l'acetil-CoA viene convertito in malonil-CoA ed ha inizio il processo di biosintesi vero e proprio, che consta dell'aggiunta progressiva di molecole di malonil-CoA all'estremit\u00e0 carbossilica della catena nascente.\nLa reazione complessiva di sintesi del palmitato \u00e8 la seguente:\nSi noti che sono prodotte 6 molecole H20, non 7, in quanto una viene utilizzata per idrolizzare il legame tioestere tra il palmitato prodotto dalla reazione e l'enzima.\nEssa comprende la prima reazione di conversione di sette molecole di acetil-CoA ad altrettante di malonil-CoA\ned i cicli di elongazione successivi\nReclutamento nel citoplasma di acetil-CoA e NADPH.\nL'uscita dell'acetil-CoA \u00e8 susseguente alla sua conversione in acido citrico, molecola in grado di fuoriuscire dal mitocondrio, in un processo definito \"navetta del citrato\", giungendo nel citoplasma della cellula. Ci\u00f2 \u00e8 possibile tramite l'enzima citrato sintasi, che utilizza come substrati l'acetil-CoA e l'ossalacetato. Una volta raggiunto il citoplasma, l'acido citrico si scinde di nuovo in acetil-CoA (che rimane nel citoplasma) ed ossalacetato.\nQuest'ultimo, per poter essere riportato nel mitocondrio, deve essere sottoposto a diverse reazioni, dal momento che la membrana mitocondriale \u00e8 impermeabile anche ad esso. Dapprima, esso viene ridotto a malato in presenza di NADH. Tale reazione \u00e8 catalizzata da una malato deidrogenasi citosolica. In seguito, il malato subisce una decarbossilazione ossidativa ad opera dell'enzima malico, con produzione di piruvato (in grado di entrare nel mitocondrio ed essere ri-convertito ad ossaloacetato dalla piruvato carbossilasi) ed il rilascio di una molecola di NADPH.\nPer ogni molecola di acetil-CoA trasportata nel citoplasma, dunque, viene prodotta una molecola di NADPH utile per la biosintesi dell'acido grasso. Per produrre una molecola di palmitato, ad esempio, vengono reclutati sette NADPH. Le sei ulteriori molecole necessarie provengono dalla via dei pentoso fosfati.\nProduzione del malonil-CoA.\nL'acetil-CoA trasportato nel citoplasma viene carbossilato (viene aggiunta una molecola di CO2) in presenza dell'enzima acetil-CoA carbossilasi, che contiene il cofattore biotina (legato covalentemente al gruppo \u03b5-aminico di una lisina, come nella piruvato carbossilasi e nella propionil-CoA carbossilasi) che viene coinvolto direttamente nella reazione. Il prodotto \u00e8 il malonil-CoA (la reazione prevede il consumo di una molecola di ATP e la liberazione di ADP e fosfato inorganico) e la reazione \u00e8 virtualmente irreversibile in quanto esoergonica. Si tratta di una reazione chiave nella regolazione dell'intero metabolismo degli acidi grassi.\nElongazione.\nSimilarmente a quanto avviene nella \u03b2-ossidazione, l'elongazione ha luogo attraverso reazioni cicliche, catalizzate dalla acido grasso sintasi (un unico polipeptide negli eucarioti, un complesso multienzimatico nei procarioti). Per semplicit\u00e0 nel testo si descriveranno i singoli enzimi procariotici. In coda si descriver\u00e0 la struttura della acido grasso sintasi eucariotica, che li comprende tutti in un'unica proteina.\nTappe dell'elongazione.\nLa prima fase dell'elongazione \u00e8 catalizzata dalla acetil transacilasi e dalla malonil transacilasi, che generano acetil-ACP e malonil-ACP. La prima, a differenza della seconda, ha una bassa specificit\u00e0: essa \u00e8 infatti usata anche per trasferire molecole diverse dagli acetili (come avviene ad esempio nella formazione di propionil-ACP). Le due molecole condensano a formare acetoacetil-ACP, in una reazione catalizzata dalla \u03b2-chetoacil-ACP sintasi.\nLe tre reazioni successive portano il gruppo chetonico al C3 a gruppo metilenico. Dapprima, l'acetoacetil-ACP \u00e8 ridotto a d-3-idrossibutirril-ACP (NADPH \u00e8 usato come riducente). In seguito il d-3-idrossibutirril-ACP \u00e8 disidratato a formare crotonil-ACP, un trans-\u03942-enoil-ACP. Il passaggio finale converte il crotonil-ACP a butirril-ACP. Ancora una volta NADPH \u00e8 il riducente. L'enzima che catalizza quest'ultimo passaggio, la enoil-ACP reduttasi, \u00e8 inibito dal triclosan, un agente antibatterico a largo spettro utilizzato ad esempio nei dentifrici, nei saponi o nelle creme per la pelle. Le quattro reazioni sono riepilogate nella tabella sottostante.\nAl termine di queste quattro reazioni (condensazione, riduzione, disidratazione, riduzione) si ha la conclusione del primo ciclo di elongazione. Nel secondo ciclo, il butirril-ACP formato durante il primo condensa con una nuova molecola di malonil-ACP, formando C6-\u03b2-chetoacil-ACP. Questa reazione \u00e8 del tutto simile a quella che, nel primo ciclo, ha portato alla formazione di C4-\u03b2-chetoacil-ACP. Dopo reazioni analoghe di riduzione, disidratazione e riduzione, si forma un C6-acil-ACP, pronto per il terzo ciclo di elongazione. Tali ripetizioni procedono fino alla formazione di C16-acil-ACP (sette cicli complessivi). Tale intermedio \u00e8 un ottimo substrato per una tioesterasi, che scinde la molecola in palmitato ed ACP. In questa chiave, tale tioesterasi agisce come \"metro\" per interrompere i cicli una volta raggiunta la lunghezza corretta dell'acido grasso. La produzione di acidi grassi diversi dal palmitato avviene in altri organelli (ad esempio sul reticolo endoplasmatico) proprio a partire da questa molecola a 16 atomi di carbonio.\nRuolo della ACP.\nGli intermedi di reazione sono legati ad una \"acyl carrier protein\" (ACP, \"proteina trasportante acili\"). Nel dettaglio, essi sono legati allo zolfo terminale di un gruppo fosfopantoteinico a sua volta legato ad un peptide di 77 amminoacidi, denominato appunto ACP. Questo legame ricorda quello con il CoA (anch'esso contenente un gruppo fosfopantoteinico) necessario per la degradazione degli acidi grassi. In questa chiave, l'ACP pu\u00f2 dunque essere considerato come grande coenzima (una sorta di \"macro-CoA\").\nDifferenze tra eucarioti e procarioti.\nIl sistema enzimatico che catalizza la sintesi di acidi grassi saturi da acetil-CoA, malonil-CoA e NADPH \u00e8 chiamato complessivamente acido grasso sintasi. Nei batteri tale sistema \u00e8 composto di diversi polipeptidi, mentre negli organismi superiori consta di un'unica macromolecola. Nonostante tale importante differenza, le reazioni catalizzate sono del tutto sovrapponibili.\nLa acido grasso sintasi di mammifero \u00e8 un omodimero. Ogni subunit\u00e0 contiene tre domini:\nIn una singola catena polipeptidica sono dunque presenti sette attivit\u00e0 enzimatiche. Si ipotizza che il gene che codifica per questo enzima, le cui singole regioni con attivit\u00e0 enzimatiche hanno alta omologia con i singoli enzimi batterici, si sia formato nell'evoluzione degli eucarioti per \"exon shuffling\" (come avvenuto per molti altri geni eucariotici).\nDifferenze tra biosintesi e degradazione degli acidi grassi.\nLa sintesi degli acidi grassi non \u00e8 semplicemente l'inverso della loro via di degradazione (beta-ossidazione), a differenza di quanto avviene per biosintesi/degradazione di altri metaboliti. Le principali differenze sono riportate in tabella.\nLa sintesi degli acidi grassi come bersaglio farmacologico.\nLa acido grasso sintasi \u00e8 sovraespressa in alcuni tipi di tumore alla mammella. Per tale motivo, sono stati testati diversi inibitori dell'enzima, in particolare della regione che condensa acetil-ACP e malonil-ACP. I risultati hanno mostrato un sensibile calo del peso dei topi utilizzati nello studio, dovuto (almeno in parte) all'accumulo di malonil-CoA. Tali inibitori sembrano dunque essere buoni candidati per terapie antitumorali ed antiobesit\u00e0."}
{"id": "511240", "revid": "15732", "url": "https://it.wikipedia.org/wiki?curid=511240", "title": "Indipendenza/Democrazia", "text": ""}
{"id": "511242", "revid": "834", "url": "https://it.wikipedia.org/wiki?curid=511242", "title": "Benat Albizuri Aransolo", "text": ""}
{"id": "511244", "revid": "846256", "url": "https://it.wikipedia.org/wiki?curid=511244", "title": "Alessandro Sgrigna", "text": "Caratteristiche tecniche.\nSpesso impiegato come esterno offensivo, sia a sinistra che a destra, ha pi\u00f9 volte ricoperto il ruolo di trequartista, di seconda punta e, nel , anche di attaccante centrale. Grazie alla sua notevole versatilit\u00e0 e tecnica, \u00e8 da considerarsi un vero e proprio jolly offensivo.\nCarriera.\nClub.\nLodigiani e la stagione all'Inter.\nCresciuto nelle giovanili della Lodigiani, dopo aver debuttato in Nazionale Under-16 esordisce nel calcio professionistico nel 1996 a 16 anni, in Serie C1, nella stagione 1996-1997. L'allenatore Maurizio Viscidi gli concede 16 presenze nelle quali segna 2 gol, uno dei quali l'11 gennaio 1997 in Lodigiani- (5-1).\nL'11 luglio viene acquistato dall'Inter per 600 milioni di lire ed entra a far parte della Primavera nerazzurra, guadagnando alcune convocazioni in prima squadra senza tuttavia giocare nemmeno un minuto. In questa stagione ottiene una convocazione in Nazionale Under-17.\nIl 27 giugno 1998 i nerazzurri lo rimandano in prestito alla Lodigiani dove trova un posto da titolare con mister Guido Attardi in coppia con Luca Toni. Il 19 settembre realizza un gol su azione personale in Lodigiani-Savoia (1-1). In totale realizza 8 gol in 31 gare in stagione, entrando in pianta stabile in Nazionale Under-18.\nVicenza e i vari prestiti.\nTornato alla base, in estate viene ceduto in compartecipazione al , con cui debutta in Serie B il 13 febbraio 2000 in Vicenza- (0-0), subentrando all'84' a Marco Schenardi. In totale raccoglie tre presenze nel campionato che i biancorossi concludono al primo posto.\nNel mercato estivo il Vicenza riscatta l'altra met\u00e0 del suo cartellino e lo gira, di nuovo in comprartecipazione, all'Hellas Verona, dove non trova spazio e quindi il 27 ottobre le due societ\u00e0 lo mandano in prestito alla Pistoiese, in Serie B. Esordisce con gli arancioni il 19 novembre in Pistoiese- (1-0) sostituendo al 60' Francesco Baiano; sotto la guida dell'allenatore Giuseppe Pillon gioca cinque spezzoni di partita. Il 30 gennaio 2001 passa in prestito alla , in Serie C1, con cui esordisce il 4 febbraio in -Reggiana (1-3). La stagione si conclude con una salvezza ottenuta ai play-out e 10 gare disputate con gli emiliani.\nNel luglio 2001 ritorna per l'intero valore del cartellino al Vicenza, dove, sotto la guida dei mister Eugenio Fascetti prima e Adelio Moro poi, gioca 24 incontri andando a segno una volta, il 28 aprile 2002 in Vicenza- (3-1). La stagione termina senza la promozione.\nLa stagione successiva, con il nuovo tecnico Andrea Mandorlini, mette insieme 2 presenze in campionato segnando un gol invece in Coppa Italia il 18 dicembre 2002 in -Vicenza (0-2). Il 27 gennaio 2003 passa in prestito al Cittadella, in Serie C1.\nCittadella e ancora Vicenza.\nL'allenatore Rolando Maran lo fa subito esordire con la maglia del Cittadella il 2 febbraio in -Cittadella (0-0), rilevando al 58' Joachim De Gasperi. Segna invece la sua prima marcatura il 9 marzo in Cittadella- (3-1), alla quale seguono una doppietta il 30 marzo in AlbinoLeffe-Cittadella (2-4).\nCon 9 presenze e 4 reti contribuisce a una stagione che finisce con un settimo posto a quattro punti dai play-off.\nIl 25 giugno il club padovano ne acquista la compartecipazione confermandolo cos\u00ec in rosa anche per la stagione 2003-2004. La sua prima met\u00e0 di stagione \u00e8 caratterizzata da una serie di infortuni e di un'operazione alle tonsille. Il 14 dicembre sigla una doppietta in Cittadella-Novara (3-1). La compartecipazione con il Vicenza viene rinnovata anche per la stagione successiva.\nFa quindi il suo ritorno al , con 4 gol in 33 apparizioni.\nA gennaio 2007 passa quindi al Bari dove ritrova il tecnico Maran che lo aveva allenato ai tempi del Cittadella. Tuttavia, dopo l'esonero del tecnico trentino e l'arrivo di Giuseppe Materazzi, trova sempre meno spazio, disputando comunque 20 incontri con 4 gol.\nNel luglio del 2007, dopo essere rientrato a , passa in prestito alla , dove ritrova nuovamente Maran, neo allenatore della squadra alabardata. A gennaio della stessa stagione, la acquista la met\u00e0 del giocatore dal in cambio della met\u00e0 del giocatore alabardato Emiliano Testini. Dopo aver segnato 7 reti nella seconda parte della stagione, nell'estate 2008 fa nuovamente ritorno alla corte dei berici.\nTorino.\nIl 19 agosto 2010 passa a titolo definitivo al Torino, nello scambio che porta Elvis Abbruscato al . L'allenatore Franco Lerda lo schiera spesso nell'atipico ruolo di esterno e l'11 settembre 2010, in occasione della trasferta dei granata a Modena contro il Sassuolo, mette a segno il suo primo gol in maglia granata, permettendo al Torino di imporsi per 2-1. Dopo un digiuno di reti di quasi cinque mesi, torna al gol il 7 maggio 2011, nel 2-2 in trasferta contro il . Il 29 maggio la squadra granata viene sconfitta dal Padova, terminando la stagione senza disputare i play-off.\nNella stagione 2011-2012, dopo un incontro chiarificatore con il neoallenatore Gian Piero Ventura, ritrova il suo naturale ruolo di attaccante e viene inserito come una delle quattro punte della rosa, insieme a Rolando Bianchi, Osarimen Ebagua e Mirko Antenucci. Segna la sua prima rete dell'anno il 4 settembre 2011 contro il (2-0 il risultato finale), con un potente tiro da fuori area. Il 10 dicembre 2011 segna una doppietta nel 4-2 casalingo contro il \nConfermato anche per la stagione successiva, che segna il ritorno in Serie A della squadra, \u00e8 l'autore del primo gol stagionale della squadra, che conduce alla vittoria per 4-2 in Coppa Italia contro il Lecce. Il 1\u00ba settembre, alla seconda giornata di campionato contro il Pescara, debutta in Serie A, a 32 anni, e realizza anche il suo primo gol in massima serie su assist di Rolando Bianchi. Nella prima parte di stagione si ritaglia un ruolo di spalla del capitano granata, avvicendandosi con gli altri due attaccanti Riccardo Meggiorini e Gianluca Sansone.\nHellas Verona e Carpi.\nL'8 gennaio 2013 passa a titolo definitivo all'Hellas Verona, in Serie B, insieme al compagno Alessandro Agostini. Con il club scaligero firma un contratto di due anni, fino al 2014. Il 24 marzo 2013 segna il suo primo gol con la maglia della squadra veronese nella partita casalinga vinta contro il Crotone, mettendo a segna il gol partita del 3-2. \nDopo 17 presenze e 3 gol e la conquista della Serie A, il 30 agosto seguente passa in prestito al Carpi in Serie B.\nRitorno a Cittadella.\nIl 26 giugno 2014 torna al Cittadella in Serie B dopo dieci stagioni.\nIl 1\u00ba settembre 2014 nella 1\u00aa giornata di campionato (Modena-Cittadella) segna su punizione il primo goal della sua seconda esperienza in granata.\nIl 9 giugno 2016, dopo aver ottenuto la promozione in Serie B, comunica l'addio alla squadra veneta, in quanto il suo contratto in scadenza non verr\u00e0 rinnovato.\nLeodari Vicenza.\nIl 5 settembre 2016, firma per il Leodari Vicenza, formazione neo promossa in Eccellenza, nella quale ricopre anche il ruolo di allenatore delle giovanili. Termina la stagione collezionando 9 gol, portando la squadra ad una salvezza tranquilla.\nAllenatore.\nPer la stagione 2017/2018 ricopre il ruolo di allenatore del Longare Castegnero, formazione vicentina militante nel campionato di Promozione Veneto. Chiude la stagione al tredicesimo posto, ottenendo la salvezza dopo aver vinto gli spareggi play out. Confermato per la stagione 2018/2019, successivamente viene sollevato dall\u2019incarico al termine del girone di andata. \nA dicembre 2019 viene ingaggiato come tecnico dell\u2019Aurora Cavalponica, societ\u00e0 veronese militante nel campionato di Promozione, restando al comando della compagine veronese sino a Maggio 2021.\nA inizio Ottobre 2021 viene ingaggiato come tecnico de Le Torri Bertesina, societ\u00e0 vicentina, militante nel campionato di Promozione Veneto.\nNazionale.\nNel 2002 ottiene 4 presenze in Nazionale Under-21 di B: il 9 gennaio 2002, nella partita contro la Pro Patria vinta per 2-1, il 27 gennaio contro la Romania Under-21 (0-0), il 27 febbraio nella sconfitta per 1-0 contro il e il 23 marzo in occasione della vittoria per 1-0 contro una selezione di stranieri della Serie B.\nStatistiche.\nPresenze e reti nei club.\n\"Statistiche aggiornate al 5 settembre 2016.\""}
{"id": "511246", "revid": "77358", "url": "https://it.wikipedia.org/wiki?curid=511246", "title": "Universit\u00e0 di Ancona", "text": ""}
{"id": "511248", "revid": "287204", "url": "https://it.wikipedia.org/wiki?curid=511248", "title": "Benat Albizuri", "text": ""}
{"id": "511249", "revid": "2231369", "url": "https://it.wikipedia.org/wiki?curid=511249", "title": "Jeff Beck", "text": "\u00c8 uno dei chitarristi rock pi\u00f9 influenti degli anni sessanta e settanta, nonch\u00e9 fra i pi\u00f9 importanti per l'evoluzione della chitarra moderna, contribuendo alla definizione di questo strumento in un vasto spettro di generi, che include blues rock, heavy metal, fusion e hard rock.\nLa rivista \"Rolling Stone\" lo ha inserito al quinto posto nella lista dei 100 migliori chitarristi, mentre nel 2009 \u00e8 stato inserito nella Rock and Roll Hall of Fame.\nBiografia.\nNegli Yardbirds.\nNato a Wallington, Beck da piccolo cantava nelle chiese e a dieci anni ebbe le sue prime esperienze strumentali suonando una vecchia chitarra acustica. Inizi\u00f2 la propria carriera nei primi anni sessanta come turnista. La sua prima registrazione come chitarrista risale al 1964 per l'etichetta Parlophone che nello stesso anno pubblic\u00f2 il singolo del gruppo The Fitz and Startz intitolato \"I'm Not Running Away\", che vedeva \"So Sweet\" sul lato B. Nel 1965 fu reclutato dagli Yardbirds, che avevano appena perso Eric Clapton, trasferitosi nei John Mayall's Bluesbreakers. Fu con Beck che gli Yardbirds divennero un gruppo famoso sulla scena del rock britannico della fine degli anni sessanta. Beck, che in alcuni brani suonava anche il violino, si dimostr\u00f2 un abile \"show man\" e nella formazione, assieme a Jimmy Page, appare anche nel film cardine della Swinging London: \"Blow-Up\" del 1966, in cui gli Yardbirds girarono alcune sequenze nelle quali Beck sfascia una chitarra (ad imitazione di Pete Townshend degli Who, scelti in un primo tempo per la pellicola di Antonioni).\nNel 1966 Beck condivise il proprio ruolo di chitarra solista degli Yardbirds con Jimmy Page. Con il gruppo riusc\u00ec a incidere un unico album, \"Roger the Engineer\" (1966); dopo 18 mesi, adducendo motivi di salute, abbandon\u00f2.\nJeff Beck Group.\nL'anno successivo Beck fond\u00f2 una nuova band, chiamata Jeff Beck Group; includeva Rod Stewart alla voce, Ron Wood al basso, Nicky Hopkins al pianoforte e Mick Waller alla batteria. Il gruppo incise due album: \"Truth\" (1968) e \"Beck-Ola\" (1969). Entrambi questi lavori furono molto ben accolti dalla critica, e sono oggi considerati antesignani dell'heavy metal (tra l'altro precedettero di poco gli album dei Led Zeppelin).\nAlla fine del 1969, attriti all'interno del gruppo portarono Stewart e Wood ad abbandonare. Beck cre\u00f2 una seconda incarnazione della band, con Clive Chapman al basso, Max Middleton alle tastiere, Cozy Powell alla batteria e Bob Tench alla voce. Questo gruppo prese una direzione artistica decisamente diversa dal precedente, unendo elementi pop, rock, rhythm'n'blues e jazz, anticipando la fusion. Pubblicarono due album: \"Rough and Ready\" (1971) e \"The Jeff Beck Group\" (1972). Anche questa seconda incarnazione del \"Jeff Beck Group\" si sciolse dopo poco tempo.\nNel 1972, Beck diede vita a un'altra formazione, il power trio Beck, Bogert &amp; Appice, con Carmine Appice alla batteria e Tim Bogert al basso (sezione ritmica dei Vanilla Fudge); questa formazione incise anche un singolo di successo, una cover di \"Superstition\" di Stevie Wonder inserito poi nell'omonimo L.P..\nCarriera solista.\nNel 1975, Beck incise un album solista strumentale decisamente fusion, \"Blow by Blow\", che ebbe un successo inaspettato di pubblico e di critica. Questo lavoro fu seguito da una collaborazione di Beck con Jan Hammer per l'album \"Wired\" (1976), un altro album molto apprezzato dalla critica.\nIn seguito, Beck incise in modo sporadico, dedicandosi a propri lavori solisti o discontinue collaborazioni. Fra i lavori solisti si devono citare \"There &amp; Back\" (1980, con Simon Phillips e Jan Hammer), \"Flash\" (1985, con Rod Stewart e Jan Hammer), \"Jeff Beck's Guitar Shop\" (1989, con Terry Bozzio e Tony Hymas), \"Crazy Legs\" (1993), \"Who Else!\" (1999), e \"You Had It Coming\" (2001), \"Jeff\" (2003).\nFra le collaborazioni si possono citare quelle con Jon Bon Jovi, Les Paul, Cyndi Lauper, Roger Waters (\"Amused to Death\"), Brian May (\"Another World\"), ZZ Top (\"XXX\"), Carlos Santana e con molti altri artisti di fama mondiale. \u00c8 vegetariano dal 1969.\nStrumentazione.\nJeff Beck \u00e8 solito suonare chitarre Fender, anche se nel corso della sua carriera ha utilizzato in pubblico chitarre di altre marche tra cui la celebre Gibson Les Paul e le Charvel/Jackson, con un modello sviluppato con lo stesso Grover Jackson.\nFamosa \u00e8 la sua Fender Esquire del 1954, di cui la Fender ha realizzato una replica in versione limitata a soli 100 esemplari.\nAttualmente Beck suona una Stratocaster realizzata da Fender su sue specifiche le cui caratteristiche peculiari sono:\nil \"roller nut\", un particolare capotasto dotato di sfere che agevolano lo scivolamento delle corde, e le meccaniche autobloccanti della Schaller, la cui combinazione permette di mantenere accurata l'accordatura anche a seguito di un uso drastico della leva del vibrato (tecnica in cui Jeff \u00e8 tuttora considerato un maestro); il ponte a due viti, che permette una migliore escursione della leva; un manico (acero/palissandro) realizzato con un profilo esclusivo e, soprattutto, i pick-up \"Fender Hot Noiseless\" realizzati su sue specifiche, dotati di una pasta sonora pi\u00f9 calda rispetto ai Noiseless che Fender usava sui suoi modelli deluxe prima del 2010 (nel corso della sua carriera Beck ha sviluppato diversi pick-up per chitarra elettrica, alcuni dei quali godono tuttora di grande popolarit\u00e0 fra i chitarristi rock, come ad esempio il \"JB\" realizzato per Seymour Duncan).\nFender produce e vende repliche di questa chitarra sia in edizione standard, sia in edizione \"Custom Shop\".\nParlando delle sue chitarre, Jeff Beck ha dichiarato (1993) di possederne 44, delle quali solo una minima parte sarebbero strumenti buoni, aggiungendo che il pi\u00f9 delle volte sceglie la Stratocaster, che considera uno strumento molto versatile. \nJeff utilizza amplificatori prevalentemente di marca Marshall o Fender, e suona prevalentemente con le dita, ovvero senza l'utilizzo del plettro."}
{"id": "511250", "revid": "834", "url": "https://it.wikipedia.org/wiki?curid=511250", "title": "Be\u00f1at Albizuri Aransolo", "text": ""}
{"id": "511251", "revid": "125402837", "url": "https://it.wikipedia.org/wiki?curid=511251", "title": "Gruppo della Sinistra al Parlamento europeo", "text": "Il gruppo della Sinistra al Parlamento europeo - GUE/NGL (\"abbr. La Sinistra\"; fino al 1\u00b0 gennaio 2021 Sinistra Unitaria Europea/Sinistra Verde Nordica, in inglese: \"Confederal Group of the European United Left/Nordic Green Left\", EUL/NGL, in francese: \"Groupe Gauche Unitaire Europ\u00e9enne/Gauche Verte Nordique\", GUE/NGL) \u00e8 un gruppo politico del Parlamento europeo che riunisce partiti socialisti, ecosocialisti e comunisti. Vi aderiscono membri del Partito della Sinistra Europea, dell'Alleanza della Sinistra Verde Nordica, di Ora il Popolo e di Animal Politics EU.\nIl gruppo fa riferimento a quei partiti di sinistra ed estrema sinistra che si oppongo all'attuale struttura dell'Unione Europea, considerata burocrate e lontana dai cittadini, e propongono: una nuova Europa, completamente democratica, abolendo il Trattato di Maastricht; di cambiare le politiche economiche, considerate troppo liberiste e monetariste; in politica estera, di uscire dalla NATO.\nLa Sinistra conta 39 eurodeputati nella IX legislatura del Parlamento europeo, dove costituisce il gruppo politico pi\u00f9 esiguo.\nStoria.\nIl 16 ottobre 1973 fu fondato in seno al Parlamento europeo il Gruppo Comunista e Apparentati (COM), che esistette fino alle elezioni europee del 1989, in seguito alle quali il gruppo si divise nella Coalizione delle Sinistre, pi\u00f9 vicino a Mosca, sciolta nel 1994, e nella Sinistra Unitaria Europea, di orientamento eurocomunista, sciolta nel 1993.\nNel 1994 Sinistra Unitaria Europea viene ricostituita e vi aderiscono anche gli ex membri della Coalizione delle Sinistre. Il 6 gennaio 1995 Sinistra Unitaria Europea cambia nome in \"Gruppo Confederale della Sinistra Unitaria Europea\" (GUE). Con l'adesione di Svezia e Finlandia nel 1995 il gruppo modifica il suo nome in \"Gruppo Confederale della Sinistra Unitaria Europea/Sinistra Verde Nordica\".\nPresidente del gruppo \u00e8 dal 2012 al 2019 la tedesca Gabriele Zimmer (\"Die Linke\").\nIl gruppo si presenta alle elezioni europee del 2014 con Alexis Tsipras (SYRIZA) come \"Spitzenkandidat\", ottenendo 52 seggi, il numero massimo nella sua storia, con un aumento di 17 seggi rispetto alla legislatura precedente. Le elezioni vedono il successo della sinistra spagnola rappresentata da Izquierda Unida, Podemos e Euskal Herria Bildu con 11 seggi e la riconferma dei tedeschi della Linke. In Grecia SYRIZA \u00e8 il partito vincitore delle elezioni. Dopo cinque anni di assenza, tornano a sedere nel gruppo i rappresentanti della sinistra italiana, grazie al 4% ottenuto dalla lista L'Altra Europa con Tsipras, per poi rimanere di nuovo fuori nel 2019 a causa delle elezioni europee di quell'anno dove la lista \"La Sinistra\" con 1,74% non ottiene alcun seggio.\nLa Sinistra Unitaria Europea present\u00f2 come \"Spitzenkandidaten\" alle elezioni europee del 2019 la deputata slovena Violeta Tomi\u010d e il sindacalista belga Nico Cu\u00e9, che per\u00f2 non furono eletti. In seguito alle elezioni europee il gruppo era composto da 41 membri, con una diminuzione di 14 seggi rispetto alla legislatura precedente. Dopo lunghe discussioni gli eurodeputati hanno eletto alla co-presidenza del gruppo la francese Manon Aubry (\"La France Insoumise\") e il tedesco Martin Schirdewan (\"Die Linke\").\nStruttura.\n20 dei membri del gruppo appartengono o sono associati al Partito della Sinistra Europea. Tre eurodeputati sono membri dell'Alleanza della Sinistra Verde Nordica. Sei partiti nazionali del gruppo (Podemos, il Blocco di Sinistra portoghese, La France Insoumise, l'Alleanza Rosso-Verde, l'Alleanza di Sinistra finlandese e il Partito della Sinistra svedese) costituiscono il movimento politico Ora il Popolo. Alcuni di questi sono membri al contempo del Partito della Sinistra Europea e/o dell'Alleanza della Sinistra Verde Nordica. Il Blocco di Sinistra portoghese, l'Alleanza Rosso-Verde danese e la Sinistra Anticapitalista spagnola (parte di Podemos) fanno inoltre parte della rete Sinistra Anticapitalista Europea. Nel gruppo siede anche un membro eletto con Animal Politics EU.\nAltri partiti che costituiscono il gruppo, come l'irlandese Sinn F\u00e9in, non appartengono invece ad alcun partito europeo.\nDal 18 luglio 2019 sono co- presidenti del gruppo Manon Aubry e Martin Schirdewan. Vicepresidenti sono Marisa Matias, Jo\u00e3o Ferreira, Nikolaj Villumsen e Sira Rego.\nIdeologia.\nNonostante le posizioni divergenti dei partiti lo costituiscono, il gruppo GUE/NGL \"in toto\" viene considerato come una forza tendenzialmente euroscettica, ma nel senso di ostile alla configurazione funzionalista dell\u2019Unione.\nSecondo la dichiarazione costitutiva del 1994 il gruppo si oppone alla struttura politica attuale dell'EU, ma \u00e8 a favore dell'integrazione europea. La dichiarazione stabilisce tre obiettivi per la costruzione di un'Unione europea differente: modifica totale delle istituzioni UE per renderle completamente democratiche, interruzione delle politiche monetarie neoliberali e perseguimento di una politica di co-sviluppo ed equa cooperazione. Il gruppo \u00e8 avverso alla NATO e al Trattato di Maastricht, e favorevole all'OSCE.\nComposizione.\nIX legislatura (2019-2024).\nIl gruppo conta 39 membri provenienti da 13 Stati membri.\n L'eurodeputata nordirlandese Martina Anderson termin\u00f2 il suo mandato il 31 gennaio 2020 in seguito alla Brexit, riducendo i seggi del Sinn F\u00e9in da 2 a 1 (per la Repubblica d'Irlanda).\n Nel gennaio 2020 l'eurodeputato del Partito per la Protezione degli Animali Martin Buschmann abbandon\u00f2 il partito ma non si dimise, si distacc\u00f2 dal gruppo per unirsi ai Non iscritti da indipendente. Il partito animalista tedesco non \u00e8 pertanto pi\u00f9 rappresentato al Parlamento europeo\nVIII legislatura (2014-2019).\nIl gruppo \u00e8 presieduto ancora da Gabriele Zimmer, esponente della Linke.\nVII legislatura (2009-2014).\nIl gruppo \u00e8 presieduto prima da Lothar Bisky e poi da Gabriele Zimmer, esponenti della Linke.\nVI Legislatura (2004-2009).\nIl gruppo \u00e8 presieduto dal francese Francis Wurtz, esponente del Partito Comunista Francese.\nV Legislatura (1999-2004).\nIl gruppo \u00e8 presieduto ancora da Alonso Jos\u00e9 Puerta di Izquierda Unida.\nIV Legislatura (1994-1999).\nIl gruppo \u00e8 presieduto da Alonso Jos\u00e9 Puerta, membro di Izquierda Unida."}
{"id": "511252", "revid": "92723", "url": "https://it.wikipedia.org/wiki?curid=511252", "title": "Diocesi di Coatzacoalcos", "text": "La diocesi di Coatzacoalcos (in latino: \"Dioecesis Coatzacoalsensis\") \u00e8 una sede della Chiesa cattolica in Messico suffraganea dell'arcidiocesi di Jalapa appartenente alla regione ecclesiastica Golfo. Nel 2019 contava 1.029.710 battezzati su 1.274.820 abitanti. \u00c8 retta dal vescovo Rutilo Mu\u00f1oz Zamora.\nTerritorio.\nLa diocesi comprende 12 comuni nell'estrema parte meridionale dello stato messicano di Veracruz: Agua Dulce, Coatzacoalcos, Cosoleacaque, Hidalgotitl\u00e1n, Ixhuatl\u00e1n del Sureste, Las Choapas, Minatitl\u00e1n, Moloac\u00e1n, Nanchital de L\u00e1zaro C\u00e1rdenas del R\u00edo, Pajapan, Uxpanapa e Zaragoza.\nSede vescovile \u00e8 la citt\u00e0 di Coatzacoalcos, dove si trova la cattedrale di San Giuseppe.\nIl territorio si estende su una superficie di 10.000\u00a0km\u00b2 ed \u00e8 suddiviso in 27 parrocchie, raggruppate in 4 decanati: San Miguel, San Gabriel, San Rafael, Santa Mar\u00eda de los R\u00edos.\nStoria.\nLa diocesi \u00e8 stata eretta il 14 marzo 1984 con la bolla \"Plane conscii\" di papa Giovanni Paolo II, ricavandone il territorio dalla diocesi di San Andr\u00e9s Tuxtla.\nL'11 giugno 1994, con la lettera apostolica \"Notae sunt\", papa Giovanni Paolo II ha confermato San Giuseppe patrono della diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.274.820 persone contava 1.029.710 battezzati, corrispondenti all'80,8% del totale."}
{"id": "511254", "revid": "1123126", "url": "https://it.wikipedia.org/wiki?curid=511254", "title": "Diocesi di Colima", "text": "La diocesi di Colima (in latino: \"Dioecesis Colimensis\") \u00e8 una sede della Chiesa cattolica in Messico suffraganea dell'arcidiocesi di Guadalajara appartenente alla regione ecclesiastica Occidente. Nel 2019 contava 677.400 battezzati su 755.190 abitanti. La sede \u00e8 vacante.\nTerritorio.\nLa diocesi comprende per intero lo stato messicano di Colima e otto comuni dello stato di Jalisco: Jilotl\u00e1n de los Dolores, Pihuamo, Tecalitl\u00e1n, Tolim\u00e1n, Tonaya, Tonila, Tuxcacuesco e Zapotitl\u00e1n de Vadillo.\nSede vescovile \u00e8 la citt\u00e0 di Colima, dove si trova la cattedrale della Vergine di Guadalupe.\nIl territorio si estende su una superficie di 11.391\u00a0km\u00b2 ed \u00e8 suddiviso in 52 parrocchie, raggruppate in sei decanati: San Felipe de Jes\u00fas, Cristo Rey, Nuestra Se\u00f1ora de Guadalupe, Nuestra Se\u00f1ora de la Candelaria, San Miguel De la Mora e Nuestra Se\u00f1ora de la Asunci\u00f3n.\nStoria.\nLa diocesi \u00e8 stata eretta l'11 dicembre 1881 con la bolla \"Si principum\" di papa Leone XIII, ricavandone il territorio dall'arcidiocesi di Guadalajara.\nColima aveva gi\u00e0 un proprio seminario, fondato nel 1846 come seminario ausiliare dell'arcidiocesi di Guadalajara.\nIl 2 maggio 1953 per effetto del decreto \"Quo melius\" della Congregazione Concistoriale ha incorporato le parrocchie di Aquila, Coahuayana e Villa Victoria, che erano appartenute alla diocesi di Tac\u00e1mbaro. Il 31 gennaio 1961 ha ulteriormente ingrandito il proprio territorio con 4 comuni, Tamazula, Tuxpan, Venustiano Carranza (San Gabriel), Zapotitlie, gi\u00e0 appartenuti all'arcidiocesi di Guadalajara.\nHa ceduto a pi\u00f9 riprese porzioni del suo territorio a vantaggio dell'erezione di nuove circoscrizioni ecclesiastiche: la diocesi di Autl\u00e1n il 28 gennaio 1961, la diocesi di Apatzing\u00e1n il 30 aprile 1962, e la diocesi di Ciudad Guzm\u00e1n il 25 marzo 1972.\nIl 17 marzo 1994, con la lettera apostolica \"Fideles ecclesialis\", papa Giovanni Paolo II ha confermato la Beata Maria Vergine di Guadalupe patrona della diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 755.190 persone contava 677.400 battezzati, corrispondenti all'89,7% del totale."}
{"id": "511255", "revid": "1935652", "url": "https://it.wikipedia.org/wiki?curid=511255", "title": "Diocesi di Cuauht\u00e9moc-Madera", "text": "La diocesi di Cuauht\u00e9moc-Madera (in latino: \"Dioecesis Cuauhtemocensis-Materiensis\") \u00e8 una sede della Chiesa cattolica in Messico suffraganea dell'arcidiocesi di Chihuahua appartenente alla regione ecclesiastica Norte. Nel 2019 contava 373.147 battezzati su 429.847 abitanti. La sede \u00e8 vacante.\nTerritorio.\nLa diocesi comprende 12 comuni dello stato messicano di Chihuahua: Cuauht\u00e9moc, Riva Palacio, Cusihuiriachi, Bachiniva, Namiquipa, Guerrero, Ocampo, Moris, Matach\u00ed, Tem\u00f3sachi, G\u00f3mez Far\u00edas e Madera.\nSede vescovile \u00e8 la citt\u00e0 di Cuauht\u00e9moc, dove si trova la cattedrale di Sant'Antonio da Padova. A Madera sorge la concattedrale di San Pietro apostolo.\nIl territorio si estende su una superficie di 37.405\u00a0km\u00b2 ed \u00e8 suddiviso in 28 parrocchie.\nStoria.\nLa prelatura territoriale di Madera fu eretta il 25 aprile 1966 con la bolla \"In Christi similitudinem\" di papa Paolo VI, ricavandone il territorio dall'arcidiocesi di Chihuahua e dalle diocesi di Ciudad Ju\u00e1rez e di Ciudad Obreg\u00f3n. Sede della prelatura era la citt\u00e0 di Madera, dove venne eretta a cattedrale la chiesa di San Pietro.\nIl 7 ottobre 1982, per effetto del decreto \"Quo aptius\" della Congregazione per i vescovi, ha ceduto nuovamente il comune di Y\u00e9cora alla diocesi di Ciudad Obreg\u00f3n.\nIl 17 novembre 1995, in forza della bolla \"Cum praelatura\" di papa Giovanni Paolo II, si \u00e8 ampliata includendo una porzione di territorio gi\u00e0 appartenuta all'arcidiocesi di Chihuahua ed \u00e8 stata elevata a diocesi con il nome attuale, in seguito al trasferimento della sede da Madera a Cuauht\u00e9moc.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 429.847 persone contava 373.147 battezzati, corrispondenti all'86,8% del totale."}
{"id": "511256", "revid": "287204", "url": "https://it.wikipedia.org/wiki?curid=511256", "title": "Igor Anton Hernandez", "text": ""}
{"id": "511257", "revid": "1935652", "url": "https://it.wikipedia.org/wiki?curid=511257", "title": "Diocesi di Cuautitl\u00e1n", "text": "La diocesi di Cuautitl\u00e1n (in latino: \"Dioecesis Cuautitlanensis\") \u00e8 una sede della Chiesa cattolica in Messico suffraganea dell'arcidiocesi di Tlalnepantla appartenente alla regione ecclesiastica Metro-Circundante. Nel 2019 contava 1.255.000 battezzati su 1.674.700 abitanti. La sede \u00e8 vacante.\nTerritorio.\nLa diocesi comprende i seguenti comuni nello stato di Messico nell'omonima repubblica federale: Cuautitl\u00e1n, Tultitl\u00e1n, Coacalco, Tultepec, Melchor Ocampo, Teoloyucan, Nextlalpan, Jaltenco, Zumpango, Coyotepec, Hueheuetoca, Tequixquiac, Apaxco, Tonanitla e Hueypoxtla.\nSede vescovile \u00e8 la citt\u00e0 di Cuautitl\u00e1n, dove si trova la cattedrale di San Bonaventura.\nIl territorio si estende su 1.119\u00a0km\u00b2 ed \u00e8 suddiviso in 81 parrocchie.\nStoria.\nLa diocesi \u00e8 stata eretta il 5 febbraio 1979 con la bolla \"Conferentia Episcopalis Mexicana\" di papa Giovanni Paolo II, ricavandone il territorio dalle diocesi di Texcoco e di Tlalnepantla (oggi arcidiocesi).\nIl 3 novembre 1984 e il 9 giugno 2014 ha ceduto porzioni del suo territorio a vantaggio dell'erezione delle diocesi rispettivamente di Atlacomulco e di Izcalli.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.674.700 persone contava 1.255.000 battezzati, corrispondenti al 74,9% del totale."}
{"id": "511258", "revid": "110157", "url": "https://it.wikipedia.org/wiki?curid=511258", "title": "Diocesi di Cuernavaca", "text": "La diocesi di Cuernavaca (in latino: \"Dioecesis Cuernavacensis\") \u00e8 una sede della Chiesa cattolica in Messico suffraganea dell'arcidiocesi di Toluca appartenente alla regione ecclesiastica Metro-Circundante. Nel 2020 contava 1.565.455 battezzati su 2.007.420 abitanti. \u00c8 retta dal vescovo Ram\u00f3n Castro Castro.\nTerritorio.\nLa diocesi comprende l'intero stato messicano di Morelos con i suoi 37 comuni.\nSede vescovile \u00e8 la citt\u00e0 di Cuernavaca, dove si trova la cattedrale di Maria Assunta in Cielo.\nIl territorio si estende su una superficie di 4.893\u00a0km\u00b2 ed \u00e8 suddiviso in 113 parrocchie.\nStoria.\nLa diocesi \u00e8 stata eretta il 23 giugno 1891 con la bolla \"Illud in primis\" di papa Leone XIII, ricavandone il territorio dall'arcidiocesi di Citt\u00e0 del Messico, di cui era suffraganea.\nIl 28 settembre 2019 \u00e8 entrata a far parte della provincia ecclesiastica dell'arcidiocesi di Toluca.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 2.007.420 persone contava 1.565.455 battezzati, corrispondenti al 78,0% del totale."}
{"id": "511259", "revid": "92723", "url": "https://it.wikipedia.org/wiki?curid=511259", "title": "Diocesi di Culiac\u00e1n", "text": "La diocesi di Culiac\u00e1n (in latino: \"Dioecesis Culiacanensis\") \u00e8 una sede della Chiesa cattolica in Messico suffraganea dell'arcidiocesi di Hermosillo appartenente alla regione ecclesiastica Noroeste. Nel 2019 contava 1.938.677 battezzati su 2.302.500 abitanti. \u00c8 retta dal vescovo Jon\u00e1s Guerrero Corona.\nTerritorio.\nLa diocesi comprende 11 comuni nella parte nord-occidentale dello stato messicano di Sinaloa: Ahome, Angostura, Badiraguato, Choix, Culiac\u00e1n, El Fuerte, Guasave, Mocorito, Navolato, Salvador Alvarado e Sinaloa.\nSede vescovile \u00e8 la citt\u00e0 di Culiac\u00e1n, dove si trova la cattedrale di Nostra Signora del Rosario.\nIl territorio si estende su una superficie di 40.467\u00a0km\u00b2 ed \u00e8 suddiviso in 121 parrocchie.\nStoria.\nLa diocesi di Sinaloa fu eretta il 24 maggio 1883 con la bolla \"Catholicae professionis auctor\", ricavandone il territorio dalla diocesi di Sonora (oggi arcidiocesi di Hermosillo). Originariamente era suffraganea dell'arcidiocesi di Durango.\nIl 22 novembre 1958 cedette una porzione del suo territorio a vantaggio dell'erezione della diocesi di Mazatl\u00e1n.\nIl 16 febbraio 1959 ha assunto il nome attuale in forza del decreto \"Quum Apostolicis\" della Congregazione Concistoriale e il 25 novembre 2006 \u00e8 entrata a far parte della provincia ecclesiastica di Hermosillo.\nIl 9 gennaio 1991, con la lettera apostolica \"Magnopere quidem\", papa Giovanni Paolo II ha confermato san Giuseppe patrono della diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 2.302.500 persone contava 1.938.677 battezzati, corrispondenti all'84,2% del totale."}
{"id": "511261", "revid": "834", "url": "https://it.wikipedia.org/wiki?curid=511261", "title": "Uzbek", "text": ""}
{"id": "511264", "revid": "834", "url": "https://it.wikipedia.org/wiki?curid=511264", "title": "Igor Ant\u00f3n Hern\u00e1ndez", "text": ""}
{"id": "511278", "revid": "834", "url": "https://it.wikipedia.org/wiki?curid=511278", "title": "Pedro Delgado Robledo", "text": ""}
{"id": "511279", "revid": "834", "url": "https://it.wikipedia.org/wiki?curid=511279", "title": "Joseba Albizu Lizaso", "text": ""}
{"id": "511280", "revid": "834", "url": "https://it.wikipedia.org/wiki?curid=511280", "title": "Koldo Fernandez De Larrea", "text": ""}
{"id": "511282", "revid": "287204", "url": "https://it.wikipedia.org/wiki?curid=511282", "title": "Koldo Fernandez", "text": ""}
{"id": "511283", "revid": "92723", "url": "https://it.wikipedia.org/wiki?curid=511283", "title": "Diocesi di C\u00f3rdoba (Messico)", "text": "La diocesi di C\u00f3rdoba (in latino: \"Dioecesis Cordubensis in Mexico\") \u00e8 una sede della Chiesa cattolica in Messico suffraganea dell'arcidiocesi di Jalapa appartenente alla regione ecclesiastica Golfo. Nel 2019 contava 741.127 battezzati su 825.468 abitanti. \u00c8 retta dal vescovo Eduardo Carmona Ortega, C.O.R.C.\nTerritorio.\nLa diocesi comprende 28 comuni dello stato messicano di Veracruz: Alpatl\u00e1huac, Amatl\u00e1n de los Reyes, Atoyac, Calcahualco, Camar\u00f3n de Tejeda, Carrillo Puerto, Coetzala, Comapa, C\u00f3rdoba, Coscomatepec, Cuichapa, Cuitl\u00e1huac, Chocam\u00e1n, Fort\u00edn, Huatusco, Ixhuatl\u00e1n del Caf\u00e9, Naranjal, Omealca, Paso del Macho, Sochiapa, Tenampa, Tepatlaxco, Tezonapa, Tlacotepec de Mej\u00eda, Tomatl\u00e1n, Totutla, Yanga e Zentla.\nSede vescovile \u00e8 la citt\u00e0 di C\u00f3rdoba, dove si trova la cattedrale dell'Immacolata Concezione di Maria Vergine.\nIl territorio si estende su una superficie di 4.214\u00a0km\u00b2 ed \u00e8 suddiviso in 48 parrocchie.\nStoria.\nLa diocesi \u00e8 stata eretta il 15 aprile 2000 con la bolla \"Ministerium Nostrum\" di papa Giovanni Paolo II, ricavandone il territorio dall'arcidiocesi di Jalapa.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 825.468 persone contava 741.127 battezzati, corrispondenti all'89,8% del totale."}
{"id": "511284", "revid": "834", "url": "https://it.wikipedia.org/wiki?curid=511284", "title": "\u00d3scar Freire G\u00f3mez", "text": ""}
{"id": "511286", "revid": "834", "url": "https://it.wikipedia.org/wiki?curid=511286", "title": "Jos\u00e9 Manuel Fuente Lavandera", "text": ""}
{"id": "511287", "revid": "322321", "url": "https://it.wikipedia.org/wiki?curid=511287", "title": "Prelatura territoriale di Huautla", "text": "La prelatura territoriale di Huautla (in latino: \"Praelatura Territorialis Huautlensis\") \u00e8 una sede della Chiesa cattolica in Messico suffraganea dell'arcidiocesi di Antequera appartenente alla regione ecclesiastica Pac\u00edfico-Sur. Nel 2019 contava 110.007 battezzati su 130.016 abitanti. \u00c8 retta dal vescovo Guadalupe Antonio Ru\u00edz Urqu\u00edn.\nTerritorio.\nLa prelatura territoriale comprende parte dello stato messicano di Oaxaca.\nSede prelatizia \u00e8 la citt\u00e0 di Huautla de Jim\u00e9nez, dove si trova la cattedrale di San Giovanni Evangelista.\nIl territorio si estende su una superficie di 1.284\u00a0km\u00b2 ed \u00e8 suddiviso in 10 parrocchie.\nStoria.\nLa prelatura territoriale \u00e8 stata eretta l'8 ottobre 1972 con la bolla \"Ad bonum animorum\" di papa Paolo VI, ricavandone il territorio dall'arcidiocesi di Antequera.\nL'8 gennaio 1979 ha ceduto una porzione del suo territorio a vantaggio dell'erezione della diocesi di Tuxtepec.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa prelatura territoriale nel 2019 su una popolazione di 130.016 persone contava 110.007 battezzati, corrispondenti all'84,6% del totale."}
{"id": "511295", "revid": "1783371", "url": "https://it.wikipedia.org/wiki?curid=511295", "title": "Three state", "text": "In elettronica digitale, una porta logica si dice three state, tri-state o 3-state quando la sua uscita pu\u00f2 trovarsi in un terzo stato di alta impedenza, spesso indicato con il simbolo Z, oltre ai due livelli logici gi\u00e0 presenti nella logica binaria.\nIl three state buffer.\nUno dei principali dispositivi a tre stati \u00e8 il buffer a tre stati (o buffer tri-state), che \u00e8 possibile pilotare in modo che si comporti come un interruttore aperto nello stato di alta impedenza, e come un buffer altrimenti. Questa condizione di lavoro viene attuata tramite il condizionamento logico di un ingresso, detto \"enable\", preposto allo scopo.\nLa sua tabella di verit\u00e0 \u00e8 dunque la seguente:\nIl buffer tri-state \u00e8 un dispositivo usato nei circuiti digitali per permettere a pi\u00f9 porte logiche di pilotare la stessa uscita, generalmente un bus.\n\u00c8 usata anche la dicitura \"tristate\", che \u00e8 un marchio registrato dalla National Semiconductor. Il three state non deve essere confuso con la logica ternaria.Quando un dispositivo pone in alta impedenza una porta, generalmente collegata ad un bus dati o di indirizzi, questa porta non impone alcun valore logico sul dispositivo ad essa collegato, ovvero risulta virtualmente scollegata dalla linea di comunicazione verso l'esterno. Una porta in alta impedenza, come dice il nome, offre una elevata resistenza al passaggio della corrente e quindi dei segnali elettrici.\nLa necessit\u00e0 di poter mettere il dispositivo in alta impedenza \u00e8 dovuto al fatto che nei circuiti digitali complessi molti dispositivi con funzioni diverse tra loro coabitano sullo stesso bus, dunque quando serve attivare la funzione di uno \u00e8 necessario scollegare gli altri, altrimenti andrebbero in conflitto tra loro.\nQuesta condizione pu\u00f2 essere ottenuta facendo lavorare un transistor (ad esempio MOS o BJT) nella regione di interdizione (o \"cut-off\").\n\u00c8 importante che tutte le linee che possono andare in alta impedenza siano munite di una resistenza di pull-up o di pull-down. Immaginiamo che sulla stessa linea coabitino tre dispositivi. Il primo deve ricevere uno stato logico determinato dal secondo o dal terzo dispositivo. Se sia il secondo che il terzo dispositivo si trovano in uno stato di alta impedenza, il primo dispositivo risulter\u00e0 avere un'entrata volatile, e non ne potr\u00e0 determinare uno stato logico univoco. La resistenza determiner\u00e0 quindi il livello logico della linea in questo caso particolare."}
{"id": "511298", "revid": "121364697", "url": "https://it.wikipedia.org/wiki?curid=511298", "title": "Strona di Mosso", "text": "Lo Strona di Mosso (\"Stron-a \u00ebd M\u00f2ss\" in piemontese) \u00e8 un torrente del Piemonte, affluente in sinistra orografica del Cervo. Il suo corso si sviluppa interamente in Provincia di Biella.\nL'intero bacino dello Strona ha un perimetro di 49\u00a0km.\nIdronimo.\nIl nome del torrente deriverebbe a sua volta da \"storn\" o \"strom\", radici celtiche che stanno a indicare \"acqua corrente\" o \"fiume\".\nPercorso.\nNasce poco a sud del Bocchetto di Sessera e solca la gola di Camandona, ove viene trattenuto nell'invaso artificiale di Ponte Vittorio originando un laghetto ricco di trote.\nDa qui forma la Valle di Mosso o Vallestrona (omonima a quella del Cusio, in provincia di Verbania), densamente abitata e ricca di opifici tessili.\nAggirato il Monte Rovella il corso il torrente si dirige verso sud-est; raggiunta Cossato riceve il contributo idrico del Quargnasca ed esce nella pianura agricola confluendo infine nel Cervo.\nRappresenta il corso d'acqua pi\u00f9 significativo del Biellese centrale e la valle che forma \u00e8 caratterizzata da un paesaggio dove una massiccia presenza di stabilimenti industriali coesiste con i bei boschi che ammantano le pendici delle montagne circostanti.\nNella zona della confluenza dello Strona nel Cervo l'erosione ha scavato caratteristiche formazioni note come \"canyon di sabbia\" nei depositi di sabbia compatta e rossiccia attraversati dagli alvei dei due torrenti.\nQuesti depositi sabbiosi vengono poi scavati in alcuni punti dall'azione erosiva dei ciottoli trasportati dalla corrente che produce \"marmitte di sabbia\", analoghe come meccanismo di formazione alle \"marmitte dei giganti\" presenti nei torrenti di montagna.\nLo Stona attraversa i comuni di Tavigliano, Callabiana, Camandona, Veglio, Pettinengo, Valle Mosso, Bioglio, Strona, Crosa, Lessona e Cossato (tutti in Provincia di Biella).\nRegime.\nLe piene dello Strona hanno causato danni anche gravissimi durante gli eventi alluvionali che hanno coinvolto il Biellese; quello del novembre 1968 \u00e8 stato quasi certamente il pi\u00f9 rovinoso.L'alluvione caus\u00f2 infatti nella valle 58 morti e pi\u00f9 di 100 feriti; 250 abitazioni e molti stabilimenti industriali vennero distrutti e numerose aziende dovettero ricorrere alla cassa integrazione, che arriv\u00f2 ad interessare circa 13.000 lavoratori.\nStato ambientale.\nLo stato ambientale delle acque del torrente \u00e8 stato classificato al 2002 dalla Regione Piemonte come \"BUONO\" fino a Veglio e \"SUFFICIENTE\" a Cossato, essendo il tratto di valle caratterizzato da immissioni di origine civile e industriale e dalla presenza di residui di prodotti fitosanitari.\nUtilizzi.\nLa purezza e le propriet\u00e0 chimiche delle sue acque sono state fonte della fortuna del comparto tessile della valle per il lavaggio delle pezze, ancor prima che inesauribile sorgente di energia cinetica.\nIl torrente subisce tuttora numerosi prelievi idrici per uso industriale e promiscuo. Significativo tra questi quello della Societ\u00e0 Acquedotto Industriale Vallestrona, che ha in gestione il gi\u00e0 citato invaso di Ponte Vittorio a Camandona per uso industriale e irriguo."}
{"id": "511299", "revid": "6199", "url": "https://it.wikipedia.org/wiki?curid=511299", "title": "Apparato reticolare", "text": ""}
{"id": "511300", "revid": "1543377", "url": "https://it.wikipedia.org/wiki?curid=511300", "title": "Federazione calcistica della Grecia", "text": "La Federazione calcistica ellenica (greco: \u0395\u03bb\u03bb\u03b7\u03bd\u03b9\u03ba\u03ae \u03a0\u03bf\u03b4\u03bf\u03c3\u03c6\u03b1\u03b9\u03c1\u03b9\u03ba\u03ae \u039f\u03bc\u03bf\u03c3\u03c0\u03bf\u03bd\u03b4\u03af\u03b1 - \"Ellinik\u00ec Podosfairik\u00ec Omospond\u00eca\", abbreviata in EPO) \u00e8 l'organo di governo del calcio in Grecia. Organizza il campionato locale e pone sotto la propria giurisdizione la Nazionale greca. Ha sede ad Atene."}
{"id": "511302", "revid": "834", "url": "https://it.wikipedia.org/wiki?curid=511302", "title": "Aitor Gutierrez Hernandez", "text": ""}
{"id": "511304", "revid": "287204", "url": "https://it.wikipedia.org/wiki?curid=511304", "title": "Golgi", "text": ""}
{"id": "511306", "revid": "14002", "url": "https://it.wikipedia.org/wiki?curid=511306", "title": "Diocesi di C\u00f3rdoba", "text": ""}
{"id": "511307", "revid": "287204", "url": "https://it.wikipedia.org/wiki?curid=511307", "title": "Aitor Hernandez", "text": ""}
{"id": "511308", "revid": "110157", "url": "https://it.wikipedia.org/wiki?curid=511308", "title": "Diocesi di Irapuato", "text": "La diocesi di Irapuato (in latino: \"Dioecesis Irapuatensis\") \u00e8 una sede della Chiesa cattolica in Messico suffraganea dell'arcidiocesi di Le\u00f3n. Nel 2019 contava 1.595.300 battezzati su 1.656.300 abitanti. \u00c8 retta dal vescovo Enrique D\u00edaz D\u00edaz.\nTerritorio.\nLa diocesi comprende 9 comuni dello stato messicano di Guanajuato: Irapuato, Salamanca, Abasolo, Cuer\u00e1maro, Jaral del Progreso, Valle de Santiago, Pueblo Nuevo, Huan\u00edmaro, e alcune parrocchie del comune di P\u00e9njamo.\nSede vescovile \u00e8 la citt\u00e0 di Irapuato, dove si trova la cattedrale di Nostra Signora della Solitudine.\nIl territorio si estende su una superficie di 4.775\u00a0km\u00b2 ed \u00e8 suddiviso in 70 parrocchie.\nStoria.\nLa diocesi \u00e8 stata eretta il 3 gennaio 2004 con la bolla \"Venerabiles Fratres\" di papa Giovanni Paolo II, ricavandone il territorio dalla diocesi di Le\u00f3n (oggi arcidiocesi) e dall'arcidiocesi di Morelia.\nOriginariamente suffraganea dell'arcidiocesi di San Luis Potos\u00ed, il 25 novembre 2006 \u00e8 entrata a far parte della provincia ecclesiastica di Baj\u00edo, come suffraganea dell'arcidiocesi di Le\u00f3n.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.656.300 persone contava 1.595.300 battezzati, corrispondenti al 96,3% del totale."}
{"id": "511309", "revid": "834", "url": "https://it.wikipedia.org/wiki?curid=511309", "title": "Aitor Hernandez Gutierrez", "text": ""}
{"id": "511310", "revid": "322321", "url": "https://it.wikipedia.org/wiki?curid=511310", "title": "Arcidiocesi di Jalapa", "text": "Larcidiocesi di Jalapa (in latino: \"Archidioecesis Ialapensis\") \u00e8 una sede metropolitana della Chiesa cattolica in Messico appartenente alla regione ecclesiastica Golfo. Nel 2019 contava 1.400.367 battezzati su 1.488.020 abitanti. \u00c8 retta dall'arcivescovo Jorge Carlos Patr\u00f3n Wong.\nTerritorio.\nL'arcidiocesi comprende la parte centrale dello stato messicano di Veracruz, al quale si aggiunge il comune di Xiutetelco nel confinante stato di Puebla.\nSede arcivescovile \u00e8 la citt\u00e0 di Xalapa (chiamata anche Jalapa), dove si trova la cattedrale dell'Immacolata Concezione della Vergine Maria, edificata in stile barocco tra il 1641 e il 1772. Nella stessa citt\u00e0 sorge anche la basilica minore di Nostra Signora di Guadalupe.\nIl territorio si estende su una superficie di 6.137\u00a0km\u00b2 ed \u00e8 suddiviso in 89 parrocchie.\nProvincia ecclesiastica.\nLa provincia ecclesiastica di Jalapa, istituita nel 1951, comprende le seguenti suffraganee:\nStoria.\nLa diocesi di Veracruz fu eretta il 5 gennaio 1844 con la bolla \"Quod olim\" di papa Gregorio XVI, ricavandone il territorio dalla diocesi di Tlaxcala (oggi arcidiocesi di Puebla de los \u00c1ngeles). Originariamente era suffraganea dell'arcidiocesi di Citt\u00e0 del Messico.\nDopo l'erezione della diocesi sorsero difficolt\u00e0 nell'attuazione della bolla che ritardarono l'istituzione della diocesi per quasi 20 anni. Nel frattempo le maggiori localit\u00e0 dello stato di Veracruz si disputarono la sede vescovile. La bolla designava la citt\u00e0 di Veracruz come sede vescovile, mentre un decreto concistoriale del 1\u00ba giugno 1850 stabiliva che la sede dovesse essere a Jalapa o a Orizaba; infine un rescritto del 16 giugno 1855 opt\u00f2 definitivamente per Jalapa.\nFinalmente il 19 marzo 1863 fu nominato il primo vescovo nella persona di Francisco Su\u00e1rez Peredo, che prese possesso della diocesi il 18 settembre 1864. La diocesi aveva il doppio titolo di \"diocesi di Veracruz o Jalapa\" (\"dioecesis Verae Crucis seu Iapalensis\"). Francisco Su\u00e1rez Peredo mor\u00ec nel 1869 a Roma, dove si trovava per partecipare al concilio Vaticano I.\nIl 23 giugno 1891 e il 24 novembre 1922 cedette porzioni del suo territorio a vantaggio dell'erezione rispettivamente della diocesi di Tehuantepec e della diocesi di Papantla.\nIl 29 giugno 1951 fu elevata al rango di arcidiocesi metropolitana in forza della bolla \"Inter praecipuas\" di papa Pio XII.\nIl 23 maggio 1959 e il 9 giugno 1962 cedette altre porzioni di territorio a vantaggio dell'erezione rispettivamente della diocesi di San Andr\u00e9s Tuxtla e della diocesi di Veracruz. In occasione di quest'ultima cessione ha assunto il nome attuale.\nIl vescovo Rafael Gu\u00edzar Valencia fu beatificato da papa Giovanni Paolo II il 29 gennaio 1995 nella Basilica di San Pietro ed \u00e8 stato canonizzato da Benedetto XVI il 15 ottobre 2006. Sepolto nella cattedrale di Jalapa, \u00e8 il primo vescovo nato nell'America Latina ad essere canonizzato.\nIl 15 aprile 2000 l'arcidiocesi ha ceduto porzioni di territorio a vantaggio dell'erezione delle diocesi di C\u00f3rdoba e di Orizaba.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 1.488.020 persone contava 1.400.367 battezzati, corrispondenti al 94,1% del totale."}
{"id": "511311", "revid": "322321", "url": "https://it.wikipedia.org/wiki?curid=511311", "title": "Prelatura territoriale di Jes\u00fas Mar\u00eda", "text": "La prelatura territoriale di Jes\u00fas Mar\u00eda (in latino: \"Praelatura Territorialis Nayariana de Iesu et Maria\") \u00e8 una sede della Chiesa cattolica in Messico suffraganea dell'arcidiocesi di Guadalajara appartenente alla regione ecclesiastica Occidente. Nel 2019 contava 134.000 battezzati su 149.375 abitanti.\nTerritorio.\nLa prelatura territoriale comprende 3 comuni messicani: Huajicori e El Nayar nello Stato di Nayarit, e il comune di Mapim\u00ed nello Stato di Durango.\nSede prelatizia \u00e8 la citt\u00e0 di Jes\u00fas Mar\u00eda, capoluogo del comune di El Nayar, dove si trova la cattedrale di Ges\u00f9 e Maria.\nIl territorio si estende su una superficie di 25.000\u00a0km\u00b2 ed \u00e8 suddiviso in 17 parrocchie.\nStoria.\nLa prelatura territoriale \u00e8 stata eretta il 13 gennaio 1962 con la bolla \"Venerabilis Frater\" di papa Giovanni XXIII, ricavandone il territorio dall'arcidiocesi di Durango e dalle diocesi di Tepic e di Zacatecas.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa prelatura territoriale nel 2019 su una popolazione di 149.375 persone contava 134.000 battezzati, corrispondenti all'89,7% del totale."}
{"id": "511312", "revid": "110157", "url": "https://it.wikipedia.org/wiki?curid=511312", "title": "Prelatura territoriale di Mixes", "text": "La prelatura territoriale di Mixes (in latino: \"Praelatura Territorialis Mixepolitana\") \u00e8 una sede della Chiesa cattolica in Messico suffraganea dell'arcidiocesi di Antequera appartenente alla regione ecclesiastica Pac\u00edfico-Sur. Nel 2019 contava 134.501 battezzati su 164.599 abitanti. \u00c8 retta dal vescovo Salvador Cleof\u00e1s Murgu\u00eda Medina, S.D.B.\nTerritorio.\nLa prelatura territoriale comprende una parte dello stato messicano di Oaxaca, abitata dal popolo Mixe.\nSede prelatizia \u00e8 la citt\u00e0 di San Pedro y San Pablo Ayutla, dove si trova la cattedrale dei Santi Pietro e Paolo.\nIl territorio si estende su una superficie di 10.000\u00a0km\u00b2 ed \u00e8 suddiviso in 20 parrocchie.\nStoria.\nLa prelatura territoriale \u00e8 stata eretta il 21 dicembre 1964 con la bolla \"Sunt in Ecclesia\" di papa Paolo VI, ricavandone il territorio dalla diocesi di Tehuantepec.\nIl 14 gennaio 1995, con la lettera apostolica \"Fideles Praelaturae\", papa Giovanni Paolo II ha confermato la Beata Maria Vergine, venerata con il titolo di \u00abAiuto dei Cristiani\u00bb, patrona della prelatura territoriale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa prelatura territoriale nel 2019 su una popolazione di 164.599 persone contava 134.501 battezzati, corrispondenti all'81,7% del totale."}
{"id": "511313", "revid": "92723", "url": "https://it.wikipedia.org/wiki?curid=511313", "title": "Arcidiocesi di Monterrey", "text": "Larcidiocesi di Monterrey (in latino: \"Archidioecesis Monterreyensis\") \u00e8 una sede metropolitana della Chiesa cattolica in Messico appartenente alla regione ecclesiastica Noreste. Nel 2019 contava 4.597.000 battezzati su 4.898.900 abitanti. \u00c8 retta dall'arcivescovo Rogelio Cabrera L\u00f3pez.\nTerritorio.\nL'arcidiocesi comprende 30 comuni nella parte centro-occidentale dello stato messicano di Nuevo Le\u00f3n.\nSede arcivescovile \u00e8 la citt\u00e0 di Monterrey, dove si trova la cattedrale dell'Immacolata Concezione di Maria Vergine. Nella stessa citt\u00e0 sorgono anche tre basiliche minori: la basilica della Purissima Concezione di Maria, nota come \"Virgen Chiquita\", la basilica di Nostra Signora del Roble e la basilica di Nostra Signora di Guadalupe.\nIl territorio si estende su una superficie di 17.448\u00a0km\u00b2 ed \u00e8 suddiviso in 237 parrocchie.\nProvincia ecclesiastica.\nLa provincia ecclesiastica di Monterrey, istituita nel 1891, comprende le seguenti suffraganee:\nStoria.\nLa diocesi di Linares (o Nuovo Le\u00f3n) fu eretta da papa Pio VI con la bolla \"Relata semper\" del 15 dicembre 1777, ricavandone il territorio principalmente dalla diocesi di Guadalajara (oggi arcidiocesi) e in misura minore dalla diocesi di Michoac\u00e1n (oggi arcidiocesi di Morelia) e dall'arcidiocesi di Citt\u00e0 del Messico. La nuova sede comprendeva un vasto territorio esteso sugli odierni stati di Nuevo Le\u00f3n, Coahuila, Tamaulipas e Texas, ed era originariamente suffraganea dell'arcidiocesi di Citt\u00e0 del Messico.\nNel 1839 e il 13 agosto 1861 cedette porzioni del suo territorio a vantaggio dell'erezione rispettivamente della prefettura apostolica del Texas (oggi arcidiocesi di Galveston-Houston) e del vicariato apostolico di Tamaulipas (oggi diocesi di Tampico).\nIl 26 gennaio 1863 entr\u00f2 a far parte della provincia ecclesiastica dell'arcidiocesi di Guadalajara.\nIl 23 giugno 1891, in forza della bolla \"Illud in primis\" di papa Leone XIII, ha ceduto una porzione del suo territorio a vantaggio dell'erezione della diocesi di Saltillo e contestualmente \u00e8 stata elevata al rango di arcidiocesi metropolitana.\nL'arcidiocesi, malgrado avesse il titolo di Linares, aveva, fin dalla fondazione, la sua sede nella citt\u00e0 di Monterrey; questa situazione anomala fu sanata con un decreto della Congregazione Concistoriale del 9 giugno 1922, quando assunse il nome di \"arcidiocesi di Monterrey\".\nIl 14 ottobre 1963, con la lettera apostolica \"Impensa religione\", papa Paolo VI ha proclamato la Beata Maria Vergine del Roble patrona principale dell'arcidiocesi.\nIl 30 aprile 1962 e il 6 novembre 1989 ha cedute altre porzioni di territorio a vantaggio dell'erezione rispettivamente delle diocesi di Linares e di Nuevo Laredo.\nL'arcidiocesi ricevette in due occasioni la visita pastorale di papa Giovanni Paolo II, a gennaio del 1979 e nel mese di maggio del 1990. \nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 4.898.900 persone contava 4.597.000 battezzati, corrispondenti al 93,8% del totale."}
{"id": "511314", "revid": "1935652", "url": "https://it.wikipedia.org/wiki?curid=511314", "title": "Arcidiocesi di Morelia", "text": "Larcidiocesi di Morelia (in latino: \"Archidioecesis Moreliensis\") \u00e8 una sede metropolitana della Chiesa cattolica in Messico appartenente alla regione ecclesiastica Don Vasco. Nel 2019 contava 2.802.800 battezzati su 3.185.000 abitanti. \u00c8 retta dall'arcivescovo Carlos Garfias Merlos.\nTerritorio.\nL'arcidiocesi comprende 56 comuni negli stati messicani di Michoac\u00e1n e di Guanajuato:\nSede arcivescovile \u00e8 la citt\u00e0 di Morelia, capoluogo dello stato, dove si trova la cattedrale del Santissimo Salvatore. A P\u00e1tzcuaro sorge la basilica minore di Nostra Signora della Salute.\nIl territorio si estende su una superficie di 18.000\u00a0km\u00b2 ed \u00e8 suddiviso in 243 parrocchie.\nProvincia ecclesiastica.\nLa provincia ecclesiastica di Morelia, istituita nel 1863, comprende le seguenti suffraganee:\nStoria.\nNei primi mesi del 1526 arrivarono nel regno di Michoac\u00e1n i primi missionari al seguito dei conquistadores spagnoli, inizialmente si trattava di francescani, successivamente furono gli agostiniani ad impegnarsi nell'evangelizzazione della regione. Gi\u00e0 nel febbraio del 1534 l'imperatore Carlo V espresse l'intenzione di far nascere nuove diocesi in Messico tra le quali una nel territorio del Michoac\u00e1n.\nLa diocesi di Michoac\u00e1n fu eretta l'8 agosto 1536 con la bolla \"Illius fulciti praesidio\" di papa Paolo III. Era la quarta diocesi creata in Messico in ordine cronologico, dopo quella Carolense nel 1519, la cui sede fu trasferita successivamente a Tlaxcala (oggi arcidiocesi di Puebla de los \u00c1ngeles), e quelle di Citt\u00e0 del Messico nel 1530 e di Antequera nel 1535.\nOriginariamente era suffraganea dell'arcidiocesi di Siviglia, ma dal 1546 entr\u00f2 a far parte della provincia ecclesiastica dell'arcidiocesi di Citt\u00e0 del Messico.\nInizialmente la sede della diocesi era nella citt\u00e0 di Michoac\u00e1n chiamata all'epoca Tzintzuntz\u00e1n; l'8 luglio 1550 fu spostata a P\u00e1tzcuaro in forza del breve \"Exponi nobis\" di papa Giulio III, e nel 1579 a Valladolid, nome con il quale era chiamata Morelia fino al 1828.\nIl primo vescovo della diocesi, Vasco de Quiroga, fu una personalit\u00e0 molto forte che lasci\u00f2 una grande impronta nella diocesi. Laureato in legge, fu inviato in Messico nel 1531 in qualit\u00e0 di giudice auditore, il contatto con le popolazioni indigene lo port\u00f2 ad abbandonare la professione di giudice per diventare sacerdote e dedicarsi interamente alla loro crescita umana e cristiana. Durante il suo episcopato fece costruire la cattedrale del Divino Salvatore, l'ospedale di Santa Marta e numerose scuole per fornire istruzione alle popolazioni indigene. Fond\u00f2 anche il seminario diocesano a cui poteva accedere soltanto chi conosceva almeno una delle lingue parlate dalle popolazioni indigene. Mor\u00ec all'et\u00e0 di 95 anni.\nL'attuale cattedrale fu costruita nel 1660 per iniziativa del vescovo Marcos Ram\u00edrez de Prado y Ovando (1639-1666). Al vescovo Juan de Ortega Cano Mont\u00e1\u00f1ez y Pati\u00f1o (1682-1699) si devono delle particolari \"Ordinanze\" secondo le quali sacerdoti e giudici ecclesiastici dovevano prestare maggiore attenzione alle necessit\u00e0 pastorali dei fedeli. Lo stesso vescovo per un certo periodo si trasfer\u00ec a Citt\u00e0 del Messico divenendo Vicer\u00e9 della Nuova Spagna.\nNel corso del XVIII secolo si distinse la figura del vescovo Francisco Antonio de San Miguel Iglesia Cajiga (1783-1804) che fece costruire l'acquedotto cittadino e distribu\u00ec alla cittadinanza una grande quantit\u00e0 di elemosine.\nA pi\u00f9 riprese cedette porzioni del suo territorio a vantaggio dell'erezione di nuove diocesi:\nNel XIX secolo, nel pieno delle molteplici lotte e rivoluzioni che attraversarono il Messico, molti vescovi si impegnarono per ridurre sulla popolazione gli effetti di queste lotte e per salvaguardare l'indipendenza della Chiesa dai diversi capi rivoluzionari. In questo periodo Juan Cayetano Jos\u00e9 Mar\u00eda G\u00f3mez de Portugal y Solis (1831-1850) fu il primo vescovo messicano ad essere nominato cardinale, ma la nomina giunse soltanto un mese dopo la sua morte.\nIl 26 gennaio 1863 la diocesi cedette porzioni del suo territorio a vantaggio dell'erezione delle diocesi di Le\u00f3n (oggi arcidiocesi) e di Zamora, e nel contempo fu elevata al rango di arcidiocesi metropolitana, in forza della bolla \"Catholicae Romanae Ecclesiae\" di papa Pio IX, con il nome di arcidiocesi di Michoac\u00e1n.\nIl 16 marzo dello stesso anno l'arcidiocesi cedette ancora una porzione di territorio a vantaggio dell'erezione della diocesi di Chilapa (oggi diocesi di Chilpancingo-Chilapa).\nNel 1897 si svolse il primo sinodo diocesano.\nIl 26 luglio 1913 l'arcidiocesi cedette un'altra porzione del suo territorio a vantaggio dell'erezione della diocesi di Tac\u00e1mbaro.\nIl 22 novembre 1924 l'arcidiocesi ha assunto il nome attuale.\nIl 13 novembre 1973 e il 3 gennaio 2004 ha ceduto altre porzioni del suo territorio a vantaggio dell'erezione rispettivamente delle diocesi di Celaya e di Irapuato.\nL'arcidiocesi ha ricevuto la visita pastorale di papa Francesco il 18 febbraio 2016.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 3.185.000 persone contava 2.802.800 battezzati, corrispondenti all'88,0% del totale."}
{"id": "511315", "revid": "92723", "url": "https://it.wikipedia.org/wiki?curid=511315", "title": "Eparchia di Nostra Signora dei Martiri Libanesi di Citt\u00e0 del Messico dei maroniti", "text": "Leparchia di Nostra Signora dei Martiri Libanesi di Citt\u00e0 del Messico (in latino: \"Eparchia Dominae Nostrae Martyrum Libanensium in Civitate Mexicana Maronitarum\") \u00e8 una sede della Chiesa maronita in Messico immediatamente soggetta alla Santa Sede. Nel 2019 contava 164.100 battezzati. \u00c8 retta dall'eparca Georges M. Saad Abi Younes, O.L.M.\nTerritorio.\nL'eparchia ha giurisdizione sui fedeli maroniti di tutto il Messico.\nSede eparchiale \u00e8 Citt\u00e0 del Messico, dove si trova la cattedrale di Nostra Signora di Valvanera.\nIl territorio \u00e8 suddiviso in 7 parrocchie.\nStoria.\nL'eparchia \u00e8 stata eretta il 6 novembre 1995 con la bolla \"Cum Christifideles\" di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia nel 2019 contava 164.100 battezzati."}
{"id": "511316", "revid": "92723", "url": "https://it.wikipedia.org/wiki?curid=511316", "title": "Eparchia di Nostra Signora del Paradiso di Citt\u00e0 del Messico dei Melchiti", "text": "Leparchia di Nostra Signora del Paradiso di Citt\u00e0 del Messico (in latino: \"Eparchia Dominae Nostrae Paradisi in Civitate Mexicana Graecorum Melkitarum\") \u00e8 una sede della Chiesa cattolica greco-melchita immediatamente soggetta alla Santa Sede. Nel 2019 contava 3.000 battezzati. La sede \u00e8 vacante.\nTerritorio.\nLa giurisdizione eparchiale si estende ai fedeli della Chiesa cattolica greco-melchita di tutto il Messico.\nSede eparchiale \u00e8 Citt\u00e0 del Messico, dove si trova l'unica parrocchia dell'eparchia, denominata \"de Porta Coeli\".\nStoria.\nL'eparchia \u00e8 stata eretta il 27 febbraio 1988 con la bolla \"Apostolorum Principis\" di papa Giovanni Paolo II.\nA seguito dell'improvvisa morte dell'eparca Boutros Ra\u00ef nel 1994, sono stati nominati per questa sede degli amministratori apostolici: gli archimandriti Antoine Mouhanna e Gabriel Ghanoum, nel 2015, l'eparca di Newton Nicholas James Samra e, nel 2019, l'esarca apostolico del Venezuela Joseph Khawam.\nNel novembre 2008 si \u00e8 svolto in Messico il VI congresso dei vescovi greco-melchiti dell'emigrazione.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia nel 2019 contava 3.000 battezzati."}
{"id": "511317", "revid": "110157", "url": "https://it.wikipedia.org/wiki?curid=511317", "title": "Diocesi di Puerto Escondido", "text": "La diocesi di Puerto Escondido (in latino: \"Dioecesis Portus Abditi\") \u00e8 una sede della Chiesa cattolica in Messico suffraganea dell'arcidiocesi di Antequera appartenente alla regione ecclesiastica Pac\u00edfico-Sur. Nel 2019 contava 507.697 battezzati su 599.850 abitanti. \u00c8 retta dal vescovo Florencio Armando Col\u00edn Cruz.\nTerritorio.\nLa diocesi comprende parte dello stato messicano di Oaxaca.\nSede vescovile \u00e8 la citt\u00e0 di Puerto Escondido, dove si trova la cattedrale di Nostra Signora della Solitudine (\"Nuestra Se\u00f1ora de la Soledad\").\nIl territorio si estende su una superficie di 13.221\u00a0km\u00b2 ed \u00e8 suddiviso in 30 parrocchie.\nStoria.\nLa diocesi \u00e8 stata eretta l'8 novembre 2003 con la bolla \"A Deo datum\" di papa Giovanni Paolo II, ricavandone il territorio dall'arcidiocesi di Antequera.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 599.850 persone contava 507.697 battezzati, corrispondenti all'84,6% del totale."}
{"id": "511319", "revid": "834", "url": "https://it.wikipedia.org/wiki?curid=511319", "title": "Roberto Heras Hern\u00e1ndez", "text": ""}
{"id": "511321", "revid": "1272592", "url": "https://it.wikipedia.org/wiki?curid=511321", "title": "La Mauvaise R\u00e9putation", "text": "La Mauvaise R\u00e9putation \u00e8 il primo disco di Georges Brassens, pubblicato nel 1952: il suo vero titolo \u00e8 Georges Brassens chante les chansons po\u00e9tiques (...et souvent gaillardes) de... Georges Brassens ma \u00e8 solitamente identificato con il titolo della sua prima traccia (\"La Mauvaise R\u00e9putation\").\nI brani.\nIl disco contiene 8 brani, tra i quali molti \"classici\" del cantautore di S\u00e8te.\nDisco molto sfaccettato: si passa dalla contestazione de \"Le gorille\" all'aura bucolica e romantica di \"Le parapluie\".\nBrassens, in questo disco come in altri, \u00e8 stato in grado di 'popolarizzare' la poesia, di portarla alla gente: ecco infatti \"Le petit cheval\" (su un testo di Fort).\nTracce.\nTesto e musica di Georges Brassens, tranne dove indicato \nCollegamenti con altre opere artistiche.\nIl brano \"Le gorille\" fu tradotto in italiano e registrato, con il titolo \"Il gorilla\", da Fabrizio De Andr\u00e9 nel suo album del 1968 Volume III.\nDa La Mauvaise R\u00e9putation, prende il nome la band italiana laMalareputazione."}
{"id": "511325", "revid": "834", "url": "https://it.wikipedia.org/wiki?curid=511325", "title": "Miguel Indur\u00e1in Larraya", "text": ""}
{"id": "511328", "revid": "114071430", "url": "https://it.wikipedia.org/wiki?curid=511328", "title": "Sorgente sismica", "text": "Le onde sismiche all'interno della terra sono generate ogni qualvolta all'interno o sulla superficie della stessa sia prodotto uno sbilanciamento elastico transiente. Quasi ogni deformazione improvvisa o movimento di una parte della terra risulta prodotto da una sorgente sismica. Ogni sorgente rappresenta di per s\u00e9 stessa importanti effetti dinamici interni. La sua conoscenza permette inoltre una investigazione accurata della struttura terrestre.\nTipologie.\nLe sorgenti sismiche possono essere raggruppate in sorgenti \"esterne\" ed \"interne\" alla terra solida. Le prime possono essere di origine naturale o umana. Le seconde rappresentano fenomeni dinamici\ncaratteristici di un mezzo solido elastico, e sono quasi sempre di origine naturale.\nSorgenti esterne.\nLe sorgenti esterne pi\u00f9 comuni, di solito prodotte dall'uomo, sono le esplosioni sotterranee o sottomarine. Piccole esplosioni vengono utilizzate ad esempio nell'estrazione mineraria, nelle costruzioni, cos\u00ec come nella pesca o nella ricerca petrolifera.\nGrande rilevanza, dal punto si vista della sismologia, assumono i test nucleari sotterranei, in grado di produrre onde sismiche rilevabili in tutto il globo.\nPer le prospezioni petrolifere spesso si usano come fonti di sorgenti speciali masse vibranti a basse frequenze montati su autocarri, detti vibroseis. Le esplosioni o implosioni esterne \"naturali\" sono notevolmente pi\u00f9 rare. Esse avvengono in genere in presenza di fasi mineralogiche metastabili, o per processi di origine magmatica in profondit\u00e0.\nSorgenti interne.\nLa maggior parte delle sorgenti sismiche interne coinvolge fenomeni di fagliazione e movimenti di taglio delle strutture interne della terra."}
{"id": "511329", "revid": "486946", "url": "https://it.wikipedia.org/wiki?curid=511329", "title": "AS Bari", "text": ""}
{"id": "511331", "revid": "834", "url": "https://it.wikipedia.org/wiki?curid=511331", "title": "Francisco Mancebo Perez", "text": ""}
{"id": "511332", "revid": "834", "url": "https://it.wikipedia.org/wiki?curid=511332", "title": "Francisco Mancebo P\u00e9rez", "text": ""}
{"id": "511333", "revid": "287204", "url": "https://it.wikipedia.org/wiki?curid=511333", "title": "Carestia", "text": "Una carestia \u00e8 un fenomeno nel quale una larga percentuale della popolazione di una regione o di un paese \u00e8 cos\u00ec denutrita, che morire di inedia, o altre malattie correlate, diviene sempre pi\u00f9 comune.\nMalgrado le pi\u00f9 abbondanti risorse economiche e tecnologiche del mondo moderno, la carestia colpisce ancora molte parti del mondo, in particolare nei paesi in via di sviluppo.\nLa carestia \u00e8 tradizionalmente associata al naturale ciclo del cattivo raccolto in agricoltura e alle malattie infettive; tra le cause umane il cambiamento climatico, la guerra. Nei decenni passati una visione pi\u00f9 graduale si \u00e8 focalizzata su circostanze politiche ed economiche che portano alla carestia moderna. Le moderne agenzie di assistenza categorizzano le varie gradazioni di carestia secondo delle scale di carestia.\nMolte aree che hanno sofferto la carestia nel passato si sono protette attraverso lo sviluppo tecnologico e sociale. La prima area in Europa ad eliminare la carestia furono i Paesi Bassi, che ne furono vittima per l'ultima volta agli inizi del XVII secolo, dopo di che divennero una grande potenza economica e costituirono una elaborata organizzazione politica. Un economista eminente, il premio Nobel Amartya Sen, ha fatto notare che nessuna democrazia che funzioni ha mai sofferto una carestia.\nCaratteristiche della carestia.\nLa carestia oggi.\nLa FAO distingue in \"carestia strutturale\", la carestia provocata da eventi estemporanei acuti, mentre la \"carestia congiunturale\" definisce uno stato di carestia permanente.\nAl giorno d'oggi la carestia colpisce principalmente le nazioni africane, ma con le continue guerre, le agitazioni interne e l'instabilit\u00e0 economica, la carestia continua ad essere un problema per il quale soffrono milioni di individui nel mondo intero.\nL'agenzia Famine Early Warning Systems Network ha assegnato alla Nigeria lo stato di emergenza nel luglio 2005, cos\u00ec come al Ciad, all'Etiopia, al Sudan del Sud, alla Somalia e allo Zimbabwe. Nel gennaio 2006 la FAO ha reso noto che 11 milioni di persone in Somalia, Kenya, Gibuti ed Etiopia correvano il rischio di morire d'inedia a causa della combinazione di una grossa siccit\u00e0 e i conflitti militari.\nMolti ritengono che la Rivoluzione verde sia ancora la risposta alla carestia. La Rivoluzione verde ebbe inizio nel XX secolo con l'impiego di mezzi tecnici e il miglioramento genetico, in quanto contribuiscono ad aumentare e stabilizzare la produzione agricola. C'\u00e8 chi critica il processo, facendo notare che i nuovi tipi di raccolti ad alta resa richiedono un utilizzo massiccio di fertilizzanti e fitofarmaci, cosa che danneggia l'ambiente; tuttavia possono essere un'opzione per i paesi in via di sviluppo che soffrono la carestia, visto che gli organismi possono essere adattati alle condizioni del paese. Essi possono essere sviluppati per fornire un nutrimento ottimale e consentire l'emergere di una popolazione ben nutrita e ben sviluppata. Alcuni dicono che i problemi della carestia e della malnutrizione sono il risultato di dilemmi etici nell'usare le tecnologie a nostra disposizione, cos\u00ec delle differenze culturali e di classe.\nUn aspetto interessante \u00e8 che un regime dietetico vegetariane consente la disponibilit\u00e0 di cibo per una popolazione pi\u00f9 ampia, a confronto con le diete onnivore. Un punto di vista minoritario \u00e8 che tali diete possano aiutare a prevenire le carestie.\nCause della carestia.\n La pi\u00f9 grande carestia mai registrata (in rapporto alla popolazione colpita) fu la Carestia delle patate in Irlanda, che cominci\u00f2 nel 1845 e Allo stesso modo nel 1973 la carestia in Etiopia fu concentrata nella regione di \"Wollo\", sebbene il cibo venisse inviato dalla stessa regione alla capitale Addis Abeba, i cui abitanti potevano permettersi di pagare prezzi pi\u00f9 alti. Di contro, mentre nelle dittature dell'Etiopia e del Sudan si soffriva per la carestia tra la fine degli anni settanta e l'inizio degli anni ottanta, le democrazie del Botswana e dello Zimbabwe le evitavano, malgrado soffrissero di peggiori riduzioni nella produzione nazionale di cibo. Ci\u00f2 fu possibile con il semplice espediente di creare impieghi a breve termine negli strati pi\u00f9 esposti della popolazione, assicurandone il livello minimo di capacit\u00e0 salariale per acquistare il cibo, durante tale periodo, anche se tale misura fu accolta da pesanti critiche dai partiti politici dell'opposizione e da una pesante campagna mediatica.\nPoich\u00e9 pastorizia e agricoltura permettono di sostenere una popolazione pi\u00f9 vasta, sia in numero che densit\u00e0, un cattivo raccolto o un cambiamento delle condizioni ambientali, quale la siccit\u00e0, pu\u00f2 creare una situazione in cui un gran numero di individui vivono in aree in cui la capacit\u00e0 della terra di nutrirle \u00e8 calata drasticamente. La totale assenza dell'agricoltura in un'area economicamente ricca non \u00e8 causa di carestia, in quanto tale area \u00e8 in grado di importare la gran maggioranza del cibo che le serve.\nI disastri, sia naturali che causati dall'uomo, sono stati associati con la condizione di carestia sin da quando l'umanit\u00e0 ha imparato a scrivere. La Torah descrive come \"sette anni magri\" consumarono sette anni grassi, e come la \"piaga delle locuste\" poteva inghiottire tutto il cibo disponibile. La guerra, in particolare, era associata alla carestia, particolarmente in quelle epoche e in quei luoghi nei quali era costume condurre attacchi alla terra stessa, bruciandone i campi, o su coloro che la coltivavano.\nLa carestia ha un forte impatto sulla crescita demografica. Si \u00e8 osservato, ad esempio, che i lunghi periodi di carestia possono portare ad una riduzione del numero di nascite femminili in alcune culture. Esperti di demografia e storici dibattono sulle cause di questa tendenza: c'\u00e8 chi asserisce che i genitori selezionino deliberatamente i figli maschi, percepiti come pi\u00f9 importanti economicamente; altri credono che si inneschi un processo biologico.\nCome ha osservato l'economista Amartya Sen, la carestia \u00e8 di solito un problema di distribuzione del cibo e di povert\u00e0, piuttosto che l'assoluta mancanza di cibo. In molti casi, come \u00e8 accaduto nel caso del \"grande balzo in avanti\", nella Corea del Nord nella met\u00e0 degli anni novanta, o nello Zimbabwe all'inizio del 2000, la carestia \u00e8 stato un risultato non intenzionale di politiche governative. In altri casi, come in Somalia, la carestia \u00e8 causata dai disordini civili e dal conseguente collasso del sistema di distribuzione del cibo.\nOggi il progresso tecnico in agricoltura e l'estensione delle superfici coltivate sono utilizzati come armi contro la carestia, incrementando le produzioni agricole. Le nazioni avanzate occasionalmente condividono queste tecnologie con i paesi in via di sviluppo che sono colpiti da carestia, sebbene ci siano spesso argomentazioni ideologiche presentate dagli ambientalisti contro questo metodo. \u00c8 stata attribuita spesso la mancanza di \"sostenibilit\u00e0\" all'uso concomitante di fertilizzanti inorganici e fitofarmaci. In ogni caso queste innovazioni tecnologiche non possono eliminare le carestie causate dalle guerre. Allo stesso modo una maggiore resa dei raccolti non pu\u00f2 risolvere problemi di distribuzione, specialmente se causati da interventi politici.\nLivelli di scarsit\u00e0 del cibo.\nNell'era moderna i governi e le organizzazioni non governative che danno aiuto contro la carestia hanno risorse limitate con le quali far fronte a situazioni concorrenti che possono portare alla scarsit\u00e0 di cibo. Vari metodi per categorizzare il livello di scarsezza sono stati creati per migliorare l'efficienza degli aiuti. Uno dei primi \u00e8 stato quello usato nei Codici della Carestia indiana utilizzati dai britannici nella penultima decade del XIX secolo. I Codici elencavano tre stadi di scarsit\u00e0 di cibo: prossimo alla scarsit\u00e0, scarsit\u00e0 e carestia, ed erano essenziali nella creazione dei conseguenti avvisi di carestie o nei sistemi di misura. I primi strumenti di allarme sviluppati per monitorare la regione abitata dalla popolazione Turkana nel Kenya del nord avevano anch'essi tre livelli, ma connettevano ciascuno stadio ad una risposta pre-pianificata per mitigare la crisi e prevenire il deterioramento della situazione.\nLe esperienze delle organizzazioni umanitarie nel mondo tra gli anni ottanta e novanta diedero luogo ad almeno due maggiori sviluppi: l'\"approccio di sussistenza\" e il crescente utilizzo di indicatori di nutrizione per determinare la gravit\u00e0 di una crisi. La carestia non inizia ad uccidere le persone finch\u00e9 non ne distrugge la sussistenza. Individui e gruppi in situazioni di estrema scarsit\u00e0 di cibo possono tentare di ovviare con il razionamento, trovando mezzi alternativi per incrementare l'introito e cos\u00ec via, prima di intraprendere misure disperate, come vendere parte della terra che coltivano. Soltanto quando tutti i mezzi di auto-sussistenza sono esauriti la popolazione colpita inizia a migrare in cerca di cibo e cade vittima dell'inedia. La carestia pu\u00f2 allora essere vista come un fenomeno sociale, che coinvolge i mercati, il prezzo del cibo e le strutture di supporto della societ\u00e0. Una seconda lezione che fu tratta \u00e8 che l'esaurimento di fonti di cibo rapidamente disponibili, in particolare per i bambini, fornisce una misura quantitativa della gravit\u00e0 della carestia.\nFin dal 2004 molte delle pi\u00f9 importanti organizzazioni umanitarie, come il Programma Alimentare Mondiale (WFP) e la United States Agency for International Development (USAID), hanno adottato una scala composta da cinque livelli per misurare intensit\u00e0 e grandezza. La scala di intensit\u00e0 usa sia le misure di sussistenza che quelle sulla mortalit\u00e0 e la malnutrizione infantile per categorizzare una situazione di scarsit\u00e0 di cibo come sicura, non sicura, crisi, carestia, grave carestia ed estrema carestia. Il numero delle morti d\u00e0 una misura della grandezza della crisi, definendo \"carestia minore\" quella che provoca meno di 1000 decessi e \"carestia catastrofica\" quella che ne provoca oltre un milione.\nCarestie storiche.\nCarestie in Europa.\nEuropa occidentale.\nLa Grande carestia del 1315-1317 (che ebbe effetti fino al 1322) fu la prima crisi che colp\u00ec l'Europa nel XIV secolo, causando la morte di milioni di persone nella regione settentrionale durante il corso di molti anni, ponendo fine ad un periodo di crescita e prosperit\u00e0 che era durato dall'XI al XII secolo. Cominciando col cattivo tempo nella primavera del 1315, cattivi raccolti ebbero luogo ovunque fino all'estate del 1317; da essi l'Europa non si sarebbe ripresa fino al 1322. Fu un periodo segnato da elevati livelli di attivit\u00e0 criminale, malattie e morti di massa, infanticidi, cannibalismo.\nIl XVII secolo fu un periodo di cambiamento per coloro che producevano cibo in Europa. Per secoli essi erano vissuti ad un livello di sussistenza come contadini nel sistema feudale. Essi avevano obblighi nei confronti del loro signore, che aveva sovranit\u00e0 sulla terra da coltivata dai suoi servi della gleba. Il signore del feudo aveva diritto ad una porzione dei raccolti prodotti e del bestiame allevato nel corso dell'anno. I servi della gleba generalmente tentavano di minimizzare il lavoro che dovevano svolgere per la produzione agricola. I loro signori raramente li spronavano ad incrementare la produzione, tranne quando la popolazione cominciava a crescere; sempre pi\u00f9 terre venivano destinate alla coltivazione finch\u00e9 non venivano esaurite e i servi della gleba erano costretti a metodi produttivi pi\u00f9 faticosi. Ci\u00f2 nonostante essi cercavano di lavorare il meno possibile, utilizzando il loro tempo per attivit\u00e0 pi\u00f9 remunerative quali la caccia, la pesca o il riposo, fintantoch\u00e9 avevano sufficiente cibo per le loro famiglie. Semplicemente non era nel loro interesse produrre pi\u00f9 di quel che avrebbero potuto mangiare loro stessi.\nDurante il diciassettesimo secolo, continuando la tendenza dei secoli precedenti, ci fu un incremento nell'agricoltura orientata al mercato. I contadini, fittavoli per profitto, utilizzavano dei braccianti salariati, cosa che divenne sempre pi\u00f9 comune specialmente nell'Europa occidentale. Era nel loro interesse produrre il pi\u00f9 possibile per vendere le eccedenze nelle aree dove erano richieste. I contadini pagavano i braccianti in denaro, incrementando il livello commerciale della societ\u00e0 rurale. Il commercio ebbe un profondo impatto su comportamento dei servi della gleba, facendo crescere in loro l'interesse nel produrre cibo oltre il livello di sussistenza.\nUn'altra spinta a convertire le attivit\u00e0 dei servi della gleba ad un modello commerciale fu l'incrementarsi delle tasse. Le tasse, che dovevano essere pagate al governo centrale in moneta, li costrinsero a produrre raccolti da vendere per sostenere sia i bisogni di sussistenza che i nuovi obblighi che gravavano su di loro. Essi cominciarono anche ad utilizzare la disponibilit\u00e0 monetaria per acquistare prodotti artigianali. L'agricoltura e lo sviluppo sociale che incoraggiavano una maggiore produzione di cibo si diffusero nel sedicesimo secolo, ma furono disincentivate dalle condizioni avverse alla produzione nelle quali si trov\u00f2 l'Europa all'inizio del diciassettesimo secolo; un generale abbassamento delle temperature risalente alla fine del secolo precedente.\nL'ultimo decennio del XVI secolo vide gravi carestie, come non se ne erano viste da secoli, colpire in tutta Europa tranne in alcune aree, in particolare l'Olanda. La carestia era stata relativamente rara nel sedicesimo secolo. L'economia e la popolazione erano cresciute costantemente e il livello di sussistenza della popolazione era quello garantito da un periodo di relativa pace (la maggior parte del tempo). In questo modello economico la popolazione tendeva a crescere, in quanto i popolani tendevano a distribuire il lavoro tra quante pi\u00f9 mani possibile. Sebbene le persone che vivevano in aree densamente popolate, come l'Italia del nord, avessero imparato a incrementare la resa della loro terra attraverso tecniche come l'agricoltura promiscua, erano ancora abbastanza vulnerabili alle carestie, il che li costringeva a lavorare la loro terra in modo ancora pi\u00f9 intensivo.\nLa prospettiva di inedia conduceva le persone a prendere misure disperate. Quando dovevano fronteggiare un periodo di scarsit\u00e0 di cibo, potevano sacrificare la prosperit\u00e0 a lungo termine per la sopravvivenza immediata. Avrebbero potuto uccidere gli animali da tiro, il che avrebbe ridotto la produzione negli anni a venire. Avrebbero potuto mangiare le sementi, sacrificando il raccolto dell'anno successivo nella speranza di trovare pi\u00f9 semi. Esaurite queste misure, avrebbero cominciato a vagare in cerca di cibo. Si sarebbero spostati nelle citt\u00e0, dove mercanti provenienti da altre aree avrebbero potuto avere disponibilit\u00e0 di cibo da vendere, poich\u00e9 le citt\u00e0 ne acquistavano in quantit\u00e0 molto maggiori che le aree rurali. Inoltre le citt\u00e0 organizzavano programmi di aiuti e compravano il grano per la loro popolazione per mantenere l'ordine. Con la confusione e la disperazione dei migranti, spesso li seguiva anche il crimine. Molti popolani finirono per diventare banditi semplicemente per avere da mangiare a sufficienza.\nUna carestia avrebbe portato certamente a difficolt\u00e0 anche negli anni a venire a causa della mancanza di riserve di sementi e della distruzione delle consuetudini, o magari per la scarsit\u00e0 di manodopera. Le carestie erano interpretate come un segno dell'ira di Dio; erano considerate come il distogliere dei doni divini dalla Terra. Processioni religiose ed elaborati rituali erano comuni per prevenire l'ira divina in forma di carestia.\nLa grande carestia che impervers\u00f2 negli ultimi dieci anni del sedicesimo secolo cominci\u00f2 il periodo di carestie e di declino del secolo successivo. Il prezzo del grano era alto in tutta Europa, cos\u00ec come era abbondante la sua popolazione. Vari tipi di persone erano vulnerabili alla successione di cattivi raccolti che si sussegu\u00ec in diverse regioni. Il crescente numero di braccianti a giornata in campagna era vulnerabile in quanto non aveva una propria disponibilit\u00e0 di cibo, n\u00e9 avevano la disponibilit\u00e0 salariale per acquistare il costoso grano in un anno di cattivo raccolto. I lavoratori cittadini erano parimenti a rischio perch\u00e9 le loro paghe non erano sufficienti a coprire il costo del grano, e, peggio, spesso ricevevano meno denaro negli anni di magra perch\u00e9 c'era meno disponibilit\u00e0 economica per i generi non essenziali. Spesso la perdita di posti di lavoro fu effetto dell'aumentare del prezzo del grano, il che port\u00f2 ad un ulteriore incremento dei poveri nella popolazione urbana.\nTutte le aree dell'Europa furono gravemente colpite in questo periodo, in particolare le aree rurali. Gli olandesi furono in grado di evitare la maggior parte degli effetti della carestia, sebbene quegli anni fossero difficili anche per loro. In effetti essi non ebbero una carestia, poich\u00e9 il commercio di grano di Amsterdam con la regione del Baltico garantiva che avessero sempre qualcosa da mangiare, anche se ovunque regnava la fame.\nL'Olanda aveva all'epoca l'agricoltura ad orientamento pi\u00f9 commerciale di tutto il continente, con molti raccolti commerciali come il lino, la canapa e il luppolo. L'agricoltura divenne sempre pi\u00f9 specializzata ed efficiente. Come risultato la produttivit\u00e0 e la ricchezza crebbero, permettendo al paese di mantenere un costante rifornimento di cibo. Per la seconda decade del diciassettesimo secolo l'economia si era ancor pi\u00f9 sviluppata, cos\u00ec che si riusc\u00ec ad evitare gli effetti peggiori del periodo di carestia.\nGli anni attorno al 1620 videro l'abbattersi di un nuovo periodo di carestie in tutta Europa. Furono carestie generalmente meno dure di quelle dei venticinque anni precedenti, ma colpirono comunque duramente alcune aree.\nIl periodo che va dal 1740 al 1743 vide inverni rigidi ed estati asciutte, il che port\u00f2 ad una carestia in tutto il continente con un incremento nella mortalit\u00e0.\nAltre aree dell'Europa hanno conosciuto carestie molto pi\u00f9 di recente. La Francia nel diciannovesimo secolo; l'Europa orientale per tutto il XX secolo.\nLa frequenza della carestia pu\u00f2 dipendere dai cambiamenti climatici. Ad esempio, durante la piccola era glaciale, e in particolare tra il XV secolo e il XVIII secolo, le carestie in Europa furono molto pi\u00f9 frequenti che nei secoli precedenti.\nA causa delle frequenza della carestia in molte societ\u00e0, essa \u00e8 stata una delle preoccupazioni principali di governi ed autorit\u00e0. Nell'Europa pre-industriale i governi impiegarono vari strumenti per prevenirla, come il controllo dei prezzi, l'acquisto di riserve di cibo da altre aree, il razionamento e la regolamentazione della produzione. Molti governi erano preoccupati perch\u00e9 la carestia avrebbe potuto causare una rivolta e altre forme di destabilizzazione dell'ordine sociale.\nAl contrario, la Carestia delle patate in Irlanda (1845-1849) fu il risultato della politica del partito britannico dei Whig al governo del Regno Unito sotto Lord Russell. A differenza di un governo che avrebbe dovuto fronteggiare una rivolta domestica, il governo di Londra mantenne il suo impegno in un'economia di tipo \"laissez-faire\", anche quando fu evidente il grave livello di inedia in Irlanda.\nLa carestia torn\u00f2 in Olanda durante la seconda guerra mondiale; \u00e8 noto che la \"Hongerwinter\", ultima carestia in Europa, caus\u00f2 la morte di circa trentamila persone.\nItalia.\nI mancati raccolti furono devastanti per l'economia dell'Italia settentrionale, che aveva ben recuperato dalle precedenti carestie. Le carestie che colpirono dal 1618 al 1621 coincisero con un periodo di guerre nella regione; l'economia non si risollev\u00f2 del tutto per secoli. Ci furono ulteriori gravi carestie alla fine degli anni 1640 e alcune meno severe negli anni 1670 in tutta l'Italia del nord.\nInghilterra.\nL'Inghilterra fu un altro dei paesi distanziati dal progresso olandese, ma per la met\u00e0 del XVII secolo il prodotto della loro agricoltura industriale era commercializzato su vasta scala. L'ultima carestia in tempo di pace colp\u00ec tra il 1623 e il 1624. Ci furono ancora periodi di fame, come in Olanda, ma non ci furono pi\u00f9 carestie.\nIrlanda.\nNel 1845 l'Irlanda fu colpita dalla \"Great Famine\" (\"An Gorta M\u00f3r\" in gaelico), ovvero la Grande Carestia, che colp\u00ec la raccolta delle patate, l'alimento principale per la maggior parte della popolazione. Una considerevole parte della popolazione mor\u00ec, un'altra grandissima parte lasci\u00f2 il paese dando vita a una delle pi\u00f9 ingenti emigrazioni della storia: milioni di profughi si imbarcarono verso l'America e la Gran Bretagna, spesso sulle cosiddette \"Coffin ships\" (Bare galleggianti), imbarcazioni non adatte a salpare per l'Oceano Atlantico e che causarono un numero elevatissimo di morti.\nTra morti ed emigranti la Grande Carestia port\u00f2 la popolazione irlandese da circa 8 milioni di persone a circa 4,4 nel 1911.\nIslanda.\nNel 1783 erutt\u00f2 il vulcano \"Laki\" nell'Islanda centro-meridionale. La lava caus\u00f2 pochi danni diretti, ma la cenere e il diossido di zolfo si sparsero per la maggior parte del territorio, causando la morte dei tre quarti degli armenti islandesi. Nella conseguente carestia morirono circa diecimila persone, un quinto dell'intera popolazione.\nRussia e URSS.\n\u00c8 noto che siccit\u00e0 e carestie nell'Impero russo ebbero luogo ogni 10 o 13 anni, con le siccit\u00e0 mediamente verificatesi ogni 5 o 7 anni. Le carestie continuarono nell'era dell'Unione Sovietica; la pi\u00f9 famosa fu la \"Holodomor\" in Ucraina (1932-1933). L'ultima grave carestia in URSS ebbe luogo nel 1946 a causa di una terribile siccit\u00e0.\nLa carestia in Africa.\nNella met\u00e0 del ventiduesimo secolo a.C. un breve e repentino cambiamento climatico caus\u00f2 la riduzione delle piogge e diversi secoli di siccit\u00e0 nell'Alto Egitto. La carestia e la guerra civile conseguente si pensa siano state decisive per il collasso dell'Antico Regno.\nUn racconto del Primo periodo di interregno afferma che \"Tutto l'Alto Egitto stava morendo di fame e la gente mangiava i propri figli\". ()\nLa carestia \u00e8 stata diffusa in tutta l'Africa anche nell'era moderna. Molti paesi africani non sono autosufficienti nella produzione di cibo, affidandosi ai guadagni dei raccolti da esportazione per importare cibo. L'agricoltura \u00e8 soggetta alle fluttuazioni climatiche, specialmente alle siccit\u00e0, che possono ridurre la disponibilit\u00e0 locale di cibo. Altri tipi di problemi includono l'infertilit\u00e0 del suolo, la degradazione della terra e l'erosione, gli sciami di locuste del deserto che possono distruggere i raccolti e causare malattie del bestiame.\nAltri fattori rendono difficile la disponibilit\u00e0 di cibo in Africa, tra cui l'instabilit\u00e0 politica, i conflitti armati e la guerra civile, la corruzione e l'incapacit\u00e0 di gestire le riserve alimentari, e le politiche commerciali che danneggiano l'agricoltura africana. Un esempio di una carestia creata dagli abusi umani \u00e8 la carestia del Sudan del 1998. L'AIDS ha anche effetti economici a lungo termine in quanto riduce la disponibilit\u00e0 di manodopera.\nIn tempi recenti la carestia ha colpito l'Etiopia nel 1973 e nella met\u00e0 degli anni ottanta, il Sudan alla fine degli anni settanta e ancora nel 1990 e nel 1998, mentre dal 2011 una forte carestia sta colpendo il Corno d'Africa, riducendo alla fame quasi 10 milioni di persone.\nCarestie in Asia.\nCina.\nSi d\u00e0 credito alla burocrazia Qing, che prest\u00f2 molta attenzione ad evitare le carestie, di aver risparmiato alla Cina molti degli effetti delle siccit\u00e0 e delle inondazioni causate in Asia da El Ni\u00f1o, anche se in quel periodo gli effetti si ritiene siano stati inferiori a quelli che indussero gravi carestie nel diciannovesimo secolo. La Cina Qing poteva contare su ampi invii di cibo, sull'obbligo per i ricchi di aprire i loro magazzini in caso di carestia, sulla regolamentazione dei prezzi come contributo dello stato alla sussistenza dei lavoratori della terra (i \"ming-sheng\").\nQuando la monarchia, sottoposta a troppe pressioni, dovette convertire gli aiuti da invii di cibo ad assistenza monetaria nella met\u00e0 del diciannovesimo secolo, il sistema collass\u00f2. Sebbene la Restaurazione Tongzhi fosse riuscita ad alleviare gli effetti di una carestia nel 1867-68, la successiva carestia nel 1877-78, causata dalla siccit\u00e0 nella parte settentrionale del paese, fu una vera catastrofe. La provincia di Shanxi letteralmente si spopol\u00f2 a causa della mancanza di granaglie e la popolazione disperata utilizz\u00f2 campi, foreste, addirittura le loro stesse case come fonte di nutrimento. Si calcola che morirono tra i nove e i tredici milioni di persone.\nAll'inizio degli anni cinquanta, nella Repubblica popolare cinese, Mao Zedong avvi\u00f2 una serie di riforme tra cui quella agraria. Gi\u00e0 nel primo piano quinquennale, di ispirazione sovietica, si vedeva la volont\u00e0 di privilegiare l'industria pesante a scapito dell'agricoltura, punto di forza dell'economia cinese. Pur essendo stato predisposto un secondo piano quinquennale, esso perse importanza di fronte al \"grande balzo in avanti\" (1958-1960), nel quale si avvert\u00ec un significativo distacco dalla linea dell'Unione Sovietica: venne avviata la collettivizzazione delle terre ed incoraggiato ogni sforzo per la produzione di materiali industriali come l'acciaio.\nIl \"Grande balzo in avanti\" \u00e8 oggi visto in Cina e all'estero come un grande disastro economico. Una serie di errori, come lo sforzo profuso in progetti di irrigazione grandiosi quanto non supportati da tecnici competenti; il credito dato a teorie agricole, oggi screditate, dei biologi sovietici Trofim Lysenko e Teventy Maltsev, che port\u00f2 a piantare le sementi troppo vicine o troppo in profondit\u00e0; la propaganda ad ogni costo favorevole alla collettivizzazione e la scarsit\u00e0 di informazioni sulla crisi in atto; tutto ci\u00f2 sfoci\u00f2 nei \"Tre anni amari\" di carestia del 1959-61. La grande carestia cinese \u00e8 conosciuta anche come i \"Tre anni di disastri naturali\" in quanto le \"innovazioni\" all'agricoltura coincisero con disgraziati eventi naturali quali siccit\u00e0 e alluvioni. Nel luglio del 1959 il Fiume Giallo allag\u00f2 la Cina orientale; questo solo evento caus\u00f2, direttamente o indirettamente, circa tre milioni di morti.\nDopo tre anni di disastri e, si stima, circa trenta milioni di morti, Mao invert\u00ec le politiche di collettivizzazione agricole, che finirono di essere effettive nel 1978.\nIndia.\nCi furono 14 carestie in India tra l'XI e il XVII secolo. B.M. Bhatia crede che le prime carestie ebbero carattere prevalentemente locale, e che soltanto dopo il 1860, sotto il governo inglese, una carestia ebbe a significare la mancanza di cibo estesa a tutta la nazione. Ci furono circa 25 carestie maggiori dagli stati come il Tamil Nadu nel sud al Bihar e al Bengala nell'est durante la seconda met\u00e0 del XIX secolo, che uccisero tra trenta e quaranta milioni di indiani. Le carestie furono causate sia da scarsit\u00e0 di piogge che dalle politiche economiche e amministrative inglesi, che dal 1857 avevano portato alla conversione delle campagne locali in piantagioni possedute da stranieri, avevano posto restrizioni al commercio interno e una pesante tassazione per supportate le fallite spedizioni britanniche in Afghanistan (vedi la Seconda guerra anglo-afgana), creato misure inflazionistiche che avevano aumentato il prezzo del cibo e costretto all'esportazione di raccolti basilari dall'India all'Inghilterra.\nAlcuni cittadini britannici, come William Digby, si batterono per delle riforme politiche e un piano di aiuti contro la carestia, ma il vicer\u00e9 britannico in India Lord Lytton si oppose ai cambiamenti che, credeva, avrebbero stimolato la pigrizia dei lavoratori indiani. La prima, la Carestia del Bengala del 1770, si stima abbia causato circa dieci milioni di morti, mentre la Carestia del Bengala del 1943-1944 \u2014 una delle pi\u00f9 devastanti \u2014 ne caus\u00f2 da tre a quattro milioni durante la seconda guerra mondiale.\nLe osservazioni della Commissione per la Carestia del 1880 sostengono la teoria che la causa principale delle carestia non fu la scarsit\u00e0 di cibo, bens\u00ec la cattiva gestione della sua distribuzione. Si osserv\u00f2 che ciascuna provincia dell'India britannica, inclusa la Birmania, ebbe un surplus di granaglie, e il surplus annuale fu di 5,6 milioni di tonnellate. A quel tempo, l'esportazione annuale di riso e altri cereali era approssimativamente di un milione di tonnellate.\nNel 1966 ci fu quasi una ripetizione nel Bihar, quando gli Stati Uniti destinarono novecentomila tonnellate di cereali per combattere la carestia. \u00c8 l'episodio pi\u00f9 prossimo ad una carestia dell'India indipendente, ed \u00e8 illuminante delle reazioni e dell'operato di un governo democratico, in contrasto al governo coloniale, nell'evitare disastri di questo tipo.\nCorea del Nord.\nLa carestia colp\u00ec la Corea del Nord nella met\u00e0 degli anni novanta a causa di inondazioni senza precedenti. La societ\u00e0 industriale e autarchica coreana aveva ottenuto abbastanza cibo da essere autosufficiente nei decenni precedenti attraverso un'industrializzazione massiccia dell'agricoltura. Tuttavia il sistema economico si basava sulla massiccia importazione di carburanti fossili, principalmente dall'Unione Sovietica e dalla Repubblica popolare cinese. Quando il collasso dei Sovietici e il cambiamento del mercato cinese verso l'accumulo di valuta \"forte\", dovendone pagare il pieno prezzo l'economia della Corea del Nord arriv\u00f2 al collasso. Il vulnerabile settore agricolo ebbe gravi problemi nel 1995-96, arrivando cos\u00ec ad una vera e propria carestia nel 1997-99. Centinaia di migliaia, se non milioni, morirono d'inedia (le stime variano da 200000 a 3,5 milioni). Il paese non \u00e8 tornato all'autosufficienza se non in tempi recenti e ha fatto affidamento su forniture di cibo da parte di Cina, Giappone, Corea del Sud e Stati Uniti. Di recente la Corea del Nord ha richiesto che gli aiuti non vengano pi\u00f9 inviati.\nVietnam.\nDiverse carestie hanno colpito il Vietnam. L'occupazione giapponese durante la seconda guerra mondiale caus\u00f2 la Carestia vietnamita del 1945, con due milioni di morti. A seguito dell'unificazione della nazione dopo la Guerra del Vietnam, ci fu una breve carestia negli anni ottanta, a seguito della quale molte persone lasciarono il paese."}
{"id": "511336", "revid": "838137", "url": "https://it.wikipedia.org/wiki?curid=511336", "title": "Diocesi di Toledo", "text": "Con diocesi di Toledo ci si pu\u00f2 riferire a:"}
{"id": "511337", "revid": "1784938", "url": "https://it.wikipedia.org/wiki?curid=511337", "title": "Poesia cimiteriale", "text": "La poesia cimiteriale o poesia sepolcrale \u00e8 una particolare tendenza poetica nata in ambito inglese nel preromanticismo, che dall'inizio alla fine del XVIII secolo \u00e8 incarnata in una serie di poeti animati da un gusto e da una sensibilit\u00e0 patetica per le tematiche della morte, del sonno e della notte, con spunti di vero e proprio compiacimento macabro. In tutti questi poeti sono presenti alcuni \"t\u00f2poi\" materiali che permettono di accostare l'uno all'altro: notte, spettri, cimiteri/tombe, suono di campane, uccelli notturni.\nQuesto tipo di poesia, nata quale corrente originale e a s\u00e9 stante, finisce per identificarsi con la poesia preromantica, di cui per\u00f2 fu solo l'ispiratrice. \nAlla scuola cimiteriale appartenevano autori accomunati dalla riflessione sulla fugacit\u00e0 dell'esistenza e per lo pi\u00f9 caratterizzati da atmosfere crepuscolari, i pi\u00f9 noti dei quali furono Thomas Parnell con \"A Night-Piece on Death\" (prima opera di questo genere e ispiratrice di quelle successive), Thomas Gray con il celeberrimo \"Elegy Written in a Country Churchyard\" del 1751, Robert Blair con il suo \"The Grave\" del 1743, William Collins, James Hervey, con le sue \"Meditations among the tombs\" in prosa, il Reverendo Anthony Moore of Cornwall (1727-1760), autore di un \"Soliloquy written in a Country Churchyard\", a imitazione di Gray, e di una \"Elegy written among the Ruins of a Nobleman's Seat in Cornwall\", e soprattutto Edward Young con \"Night Thoughts\" del 1742, il primo esponente importante di rilievo europeo accanto accanto al Gray. \nJames MacPherson pu\u00f2 essere accostato solo in parte a questi poeti, poich\u00e9 il suo intento principale \u00e8 di nobilitare la poesia bardita, in contrasto con i classici epici del Mediterraneo. Egli tuttavia, nei suoi Canti di Ossian, recupera tematiche di sepolcrali precedenti, come Gray e Young, ed \u00e8 capace di creare qualcosa di originale, che non ha precedenti nella poesia mondiale. La visione di spettri, di tombe in rovina, i lugubri paesaggi notturni delle Highlands, il senso del vanificarsi di tutte le cose (temi tipici della poesia sepolcrale) sono uniti in un tessuto epico di grande patetismo preromantico. Frequentissimi i canti funebri in onore degli eroi morti in battaglia: su tutti la \"Morte di Cucullino\", l'eroe-simbolo di Erina (Irlanda) e il \"Minvana\", in cui si compiange la morte del giovanissimo Rino, figlio di Fingal, re di Morven (Caledonia).\nInfluenza in ambito europeo e italiano in particolare.\nIn Italia, nella seconda met\u00e0 del XVIII secolo, grazie alla mediazione delle traduzioni francesi (famose le traduzioni di Hervey e Young operate da Le Tourneur), i poeti sepolcrali inglesi arrivano a essere molto conosciuti e apprezzati. I \"Night Thoughts\" di Young sono tradotti nel 1770, col titolo evocativo de \"Le Notti\", dall'abate Alberti in prosa poetica e magnificamente in endecasillabi sciolti dal senese Giuseppe Bottoni, che provoc\u00f2 molto sconcerto nel vecchio Metastasio, quando gliene invi\u00f2 copia perch\u00e9 la giudicasse. Del 1776 \u00e8 la traduzione, ancora in prosa poetica, di Lodovico Antonio Loschi. Angelo Mazza traduce in sciolti Thomas Parnell, dando alle stampe il \"Canto notturno\". La \"Elegy\" di Thomas Gray \u00e8 tradotta dal Cesarotti in sciolti (1772) e dal Torelli in quartine (1776). \u00c8 peraltro di Melchiorre Cesarotti la pi\u00f9 famosa versione italiana dell'Ossian (1763), versione ritenuta da alcuni addirittura superiore all'originale, checch\u00e9 ne dicessero altri contemporanei stranieri, con riguardo soprattutto al problema della lingua. \nSulla scorta di queste traduzioni, ma talora con evidenti contaminazioni dantesche e col contributo di certa poesia seicentesca, alcuni poeti preromantici scrissero opere di chiara ascendenza cimiteriale. Esse si ritrovano in Alfonso Varano (autore di alcune \"Visioni\" a contenuto edificante), Ugo Foscolo, con alcune sue poesie giovanili: \"In morte di Amaritte\", \"Le Rimembranze\", entrambe elegie in terzine nei cui versi spicca l'immagine di Young che piange sul corpo di Narcisa (compianta dal poeta inglese nella terza delle sue Notti). Altri versi sepolcrali del Foscolo sono \"In morte del duca di G.C.\", nonch\u00e9 tutte le poesie scritte in morte del padre, Andrea Foscolo. Nota il Carducci: \"In tutte coteste o meditazioni o elegie o poesie intime, sciolte e rimate... spesseggia assai vistosamente la gufaggine sepolcrale di Young.\" (Giosu\u00e8 Carducci, Adolescenza e giovent\u00f9 poetica di Ugo Foscolo, nella Domenica letteraria del 2 luglio 1882). Meno sepolcrale di tutte, al contrario di quanto si possa pensare, \u00e8 il celebre carme \"Dei Sepolcri\". Echi di poesia cimiteriale si ritrovano anche nel classicista Vincenzo Monti: \"Aristodemo\". In questa tragedia possiamo lungamente ammirare un Aristodemo-Young che si lamenta presso la tomba della figlia Dirce-Narcisa, il cui orrido spettro, peraltro, perseguita le notti colme di rimorsi dello sciagurato re di Messene. \nMa il vero fondatore della poesia cimiteriale in Italia fu Ippolito Pindemonte con \"I Cimiteri\", \"I Sepolcri\" (in qualche passo del quale si pu\u00f2 forse individuare una conoscenza del \"The Grave\", dello scozzese Robert Blair ) e il \"Lamento di Aristo in morte di Giuseppe Torelli\". La vena cimiteriale di Pindemonte tuttavia, pi\u00f9 che dal Young, recupera molto dal Gray (ma anche dal Parnell) e dalla loro soffice malinconia. In Pindemonte, pi\u00f9 che immagini tetre e inquietanti alla Young, troviamo paesaggi colmi di quiete, dove il tempo sembra fermarsi in un istante particolare e rifiutarsi di avanzare per dare adito alla vita. Senti spirare dai suoi versi un dolce senso di malinconia; malinconia certo crepuscolare, ma ancora fortemente arcadica. Per questa sua vena malinconica Pindemonte \u00e8 stato definito da qualcuno il poeta \"pi\u00f9 romantico dei preromantici\". \nDella sensibilit\u00e0 cimiteriale pi\u00f9 patetica e orrorosa (quindi alla Young), in aperto contrasto con l'Arcadia, fu invece campione Ambrogio Viale, il \"Solitario delle Alpi\" (Cervo Ligure 1769 - Ibidem 1805), che sul finire del XVIII secolo diede alle stampe vari componimenti che recuperavano molto dall'esempio di Ossian e di Young, ma anche di Dante. Visionario dall'animo sconvolto, dedito a volontari esili nelle alpestri solitudini di Cervo, il Viale \u00e8 capace di creare immagini da vero film dell'orrore, per la sconvolgente modernit\u00e0 e scioltezza della creazione. Nel poemetto \"Erminda\", per esempio, egli immagina che i cadaveri abbandonati nel fondo della rupe della dimenticanza si animino all'improvviso e si uniscano a formare un essere orrendo e gigantesco che parla della caducit\u00e0 delle cose terrene. Per le opere di questo poeta oggi quasi del tutto dimenticato si vedano: \"Canti del Solitario delle Alpi (Genova, 1792)\", \"Versi del Solitario delle Alpi (Torino, 1793)\" e \"Rime del Solitario delle Alpi (Genova, 1794)\". \nVittorio Alfieri, attento lettore di Melchiorre Cesarotti (e di conseguenza di Ossian e di Gray), fu egli stesso poeta cimiteriale in alcuni sonetti ove si compiace di descrivere tombe e chiese abbandonate.\nAltri poeti italiani che nel XVIII secolo si ispirarono alle opere dei sepolcrali inglesi furono Giuseppe Luigi Pellegrini (\"La Tomba\", \"In morte di Amaritte\"), l'arcade Giovanni Fantoni (\"Notti\", \"Idilli\"), Bernardo Laviosa (\"Canti melanconici\"), il parmense Prospero Manara e Andrea Rubbi (\"Il Bello Sepolcrale\"). L'opera del Rubbi (che \u00e8 del 1796) \u00e8 interessante, poich\u00e9 il poeta immagina di trovarsi nel cimitero di Bergamo e di prendere a guida prima Young e poi Hervey, che gli appaiono sotto forma di ombre. Da qui si comprende come ormai, sul finire del secolo, i protagonisti della scuola cimiteriale non siano pi\u00f9 solo meri autori di opere letterarie, ma (come Virgilio per Dante), assurgano addirittura a simbolo, simbolo qui di una nuova sensibilit\u00e0 poetica che si va affermando. Questa assunzione di una veste meta-letteraria dei poeti cimiteriali, cio\u00e8 di materiale a cui attingere per fare nuova letteratura, \u00e8 testimoniata anche nella pittura. Si pensi al quadro del Vafflard: Edward Young nell'atto di trasportare sua figlia morta. In quest'ambito artistico, da un punto di vista pi\u00f9 d'insieme, sono da segnalare alcuni quadri a sfondo cimiteriale del grande Caspar David Friedrich.\nPi\u00f9 tardi, e solo per la terminologia e le immagini talora usate per esprimere la sua filosofia negativa, fu poeta sepolcrale Giacomo Leopardi: \"Sopra il ritratto di una bella donna scolpito nel monumento sepolcrale della medesima\" e \"Sopra un bassorilievo antico sepolcrale\".\nSenz'altro tributario della tradizione sepolcrale \u00e8 Edgar Allan Poe, con la sua opera macabra a tal punto disseminata di cimiteri, sepolture e cadaveri. Nel racconto \"La sepoltura prematura\", il protagonista, trattosi fuori dalla sua orribile esperienza promette solennemente a s\u00e9 stesso di non leggere mai pi\u00f9 i Night Thoughts e altre opere sui cimiteri. Nella poesia di Poe il tema cimiteriale si sublima fino ad assumere connotati visionari e melodrammatici. \"Il verme vincitore\" si pu\u00f2 in effetti considerare come l'estrema propaggine della poesia sepolcrale settecentesca. \nSi possono accomunare ad essi anche i pi\u00f9 tardi Howard Phillips Lovecraft con alcune delle sue poesie e Edgar Lee Masters con la sua \"Antologia di Spoon River\" (1916) da cui il cantautore Fabrizio De Andr\u00e9 ha anche tratto il suo album \"Non al denaro non all'amore n\u00e9 al cielo\" del 1971."}
{"id": "511340", "revid": "287204", "url": "https://it.wikipedia.org/wiki?curid=511340", "title": "Iban Mayo Diez", "text": ""}
{"id": "511341", "revid": "834", "url": "https://it.wikipedia.org/wiki?curid=511341", "title": "Iban Mayo D\u00edez", "text": ""}
{"id": "511342", "revid": "110157", "url": "https://it.wikipedia.org/wiki?curid=511342", "title": "Diocesi di Toledo (Brasile)", "text": "La diocesi di Toledo (in latino: \"Dioecesis Toletana in Brasilia\") \u00e8 una sede della Chiesa cattolica in Brasile suffraganea dell'arcidiocesi di Cascavel appartenente alla regione ecclesiastica Sul 2. Nel 2017 contava 362.100 battezzati su 409.500 abitanti. \u00c8 retta dal vescovo Jo\u00e3o Carlos Seneme, C.S.S.\nTerritorio.\nLa diocesi comprende 19 comuni nella parte occidentale dello stato brasiliano del Paran\u00e1: Gua\u00edra, Terra Roxa, Palotina, Marip\u00e1, Mercedes, Nova Santa Rosa, Marechal C\u00e2ndido Rondon, Quatro Pontes, Pato Bragado, Entre Rios do Oeste, Ouro Verde do Oeste, S\u00e3o Pedro do Igua\u00e7u, Assis Chateaubriand, Tup\u00e3ssi, Nova Aurora, Jesu\u00edtas, Formosa do Oeste, Iracema do Oeste e Toledo.\nSede vescovile \u00e8 la citt\u00e0 di Toledo, dove si trova la cattedrale di Cristo Re.\nIl territorio si estende su una superficie di 8.000\u00a0km\u00b2 ed \u00e8 suddiviso in 31 parrocchie, raggruppate in 4 decanati: Toledo, Assis, Rondon e Palotina.\nStoria.\nLa diocesi \u00e8 stata eretta il 20 giugno 1959 con la bolla \"Cum venerabilis\" di papa Giovanni XXIII, ricavandone il territorio dalla prelatura territoriale di Foz do Igua\u00e7u, contestualmente soppressa. Originariamente era suffraganea dell'arcidiocesi di Curitiba.\nIl 16 dicembre 1965 ha ceduto una porzione di territorio a vantaggio dell'erezione della diocesi di Guarapuava.\nIl 5 maggio 1978 ha ceduto altre porzioni di territorio a vantaggio dell'erezione delle diocesi di Cascavel (oggi arcidiocesi) e di Foz do Igua\u00e7u.\nIl 16 ottobre 1979 \u00e8 entrata a far parte della provincia ecclesiastica dell'arcidiocesi di Cascavel.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 409.500 persone contava 362.100 battezzati, corrispondenti all'88,4% del totale."}
{"id": "511343", "revid": "1442080", "url": "https://it.wikipedia.org/wiki?curid=511343", "title": "Ippopotamo (disambigua)", "text": ""}
{"id": "511344", "revid": "122010586", "url": "https://it.wikipedia.org/wiki?curid=511344", "title": "Franco Bile", "text": "Biografia.\nLaureato in giurisprudenza, nel 1954 entra in magistratura e gi\u00e0 nel 1957 viene chiamato all'Ufficio Massimario della Corte di Cassazione. Dal 1959 al 1970 svolge la funzione di pretore a Roma, finch\u00e9 entra nella Corte di Cassazione come consigliere della III Sezione civile. Nel 1999 viene nominato Presidente Aggiunto della Corte fino a presiederne le Sezioni Unite.\nIl 29 ottobre 1999 viene eletto giudice costituzionale dai giudici della Corte di Cassazione, giura l'8 novembre 1999. Svolge spesso la funzione di relatore in tema di Diritto Civile intervenendo su importanti decisioni in materia di rapporti tra Stato e Regioni alla luce della riforma del Titolo V della Costituzione.\nIl 10 novembre 2005 viene nominato vicepresidente dal neoeletto presidente Annibale Marini e l'11 luglio 2006 diviene il 31\u00ba presidente della Corte costituzionale; cessa dalla carica l'8 novembre 2008.\nAl contempo svolge un'intensa attivit\u00e0 scientifica e culturale; dal 1998 al 2004 \u00e8 stato Presidente onorario dell'Associazione Melchiorre Gioia, dove apporta nei congressi annuali il suo qualificato contributo in tema di danno alla persona e risarcimento da illecito civile nonch\u00e9 in tematiche relative alla responsabilit\u00e0 professionale medica."}
{"id": "511345", "revid": "834", "url": "https://it.wikipedia.org/wiki?curid=511345", "title": "Luis Oca\u00f1a Pernia", "text": ""}
{"id": "511347", "revid": "124832509", "url": "https://it.wikipedia.org/wiki?curid=511347", "title": "Lissolo", "text": "Lissolo (\"Lissoeul\" in dialetto brianzolo) \u00e8 una frazione del comune della Valletta Brianza in provincia di Lecco, comune autonomo fino al 1757., nota agli appassionati di ciclismo per una salita breve ma impegnativa che vi termina.\nSalita di Lissolo.\nQuesta salita \u00e8 stata inserita alcune volte nel percorso del Giro di Lombardia e costituisce la principale difficolt\u00e0 della Coppa Agostoni, che negli ultimi anni di solito l'affronta per cinque volte.\nLa salita del Lissolo inizia dalla strada statale 342, nei pressi di Rovagnate, e si sviluppa per circa 2,5\u00a0km attraversando Perego e poi inoltrandosi nel bosco. Si tratta di una salita \"a strappi\", con diversi tratti a forte pendenza. Poco prima del termine vi \u00e8 anche un breve tratto di discesa. Il dislivello complessivo \u00e8 di poco meno di 200 metri; la pendenza media \u00e8 vicina all'8%, quella massima intorno al 15%. Il punto di valico \u00e8 a quota 522\u00a0m.\nUna variante meno impegnativa sale da Sara, frazione di Rovagnate, e si ricongiunge alla strada principale poco prima del tratto in discesa, evitando le rampe pi\u00f9 ripide (tranne l'ultima).\nDal versante opposto la strada sale da Sirtori, che si pu\u00f2 raggiungere da Monticello Brianza oppure da Barzan\u00f2. La pendenza massima \u00e8 intorno al 10%. Subito prima del valico, svoltando a destra si pu\u00f2 raggiungere Montevecchia per una strada in parte sterrata e chiusa al traffico."}
{"id": "511348", "revid": "78273", "url": "https://it.wikipedia.org/wiki?curid=511348", "title": "Linguaggio dei gesti", "text": ""}
{"id": "511349", "revid": "78273", "url": "https://it.wikipedia.org/wiki?curid=511349", "title": "Lingua dei gesti", "text": ""}
{"id": "511350", "revid": "287204", "url": "https://it.wikipedia.org/wiki?curid=511350", "title": "Luis Ocana", "text": ""}
{"id": "511352", "revid": "834", "url": "https://it.wikipedia.org/wiki?curid=511352", "title": "Luis Oca\u00f1a Pern\u00eda", "text": ""}
{"id": "511354", "revid": "2455", "url": "https://it.wikipedia.org/wiki?curid=511354", "title": "Chiesa cattolica spagnola", "text": ""}
{"id": "511355", "revid": "834", "url": "https://it.wikipedia.org/wiki?curid=511355", "title": "Carlos Sastre Candil", "text": ""}
{"id": "511356", "revid": "92723", "url": "https://it.wikipedia.org/wiki?curid=511356", "title": "Diocesi di Primavera do Leste-Paranatinga", "text": "La diocesi di Primavera do Leste-Paranatinga (in latino: \"Diocesis Orientalis Veris-Paranatinguensis\") \u00e8 una sede della Chiesa cattolica in Brasile suffraganea dell'arcidiocesi di Cuiab\u00e1 appartenente alla regione ecclesiastica Oeste 2. Nel 2019 contava 134.476 battezzati su 204.609 abitanti. \u00c8 retta dal vescovo Derek John Christopher Byrne, S.P.S.\nTerritorio.\nLa diocesi comprende i seguenti comuni dello stato brasiliano del Mato Grosso: Campin\u00e1polis, Campo Verde, Chapada dos Guimar\u00e3es, Ga\u00facha do Norte, Jarudor\u00e9, Nova Brasil\u00e2ndia, Novo S\u00e3o Joaquim, Paranatinga, Planalto da Serra, Poxor\u00e9o, Primavera do Leste e Santo Ant\u00f4nio do Leste.\nSede vescovile \u00e8 la citt\u00e0 di Primavera do Leste, dove si trova la cattedrale di San Cristoforo. Nella citt\u00e0 di Paranatinga si trova la concattedrale di San Francesco Saverio.\nIl territorio si estende su 89.636\u00a0km\u00b2 ed \u00e8 suddiviso in 19 parrocchie.\nStoria.\nLa prelatura territoriale di Paranatinga \u00e8 stata eretta il 23 dicembre 1997 con la bolla \"Ecclesia sancta\" di papa Giovanni Paolo II, ricavandone il territorio dalle diocesi di Barra do Gar\u00e7as, di Rondon\u00f3polis e di Sinop.\nIl 25 giugno 2014, con la bolla \"Ad totius dominici\", papa Francesco ha elevato la prelatura territoriale al rango di diocesi che, contestualmente all'incorporazione di parte del territorio della soppressa diocesi di Guiratinga e della diocesi di Rondon\u00f3polis-Guiratinga, ha assunto il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 204.609 persone contava 134.476 battezzati, corrispondenti al 65,7% del totale."}
{"id": "511357", "revid": "834", "url": "https://it.wikipedia.org/wiki?curid=511357", "title": "Alejandro Valverde Belmonte", "text": ""}
{"id": "511359", "revid": "92723", "url": "https://it.wikipedia.org/wiki?curid=511359", "title": "Prelatura territoriale di Maraj\u00f3", "text": "La prelatura territoriale di Maraj\u00f3 (in latino: \"Praelatura Territorialis Maraiensis\") \u00e8 una sede della Chiesa cattolica in Brasile suffraganea dell'arcidiocesi di Bel\u00e9m do Par\u00e1 appartenente alla regione ecclesiastica Norte 2. Nel 2019 contava 296.400 battezzati su 357.000 abitanti. \u00c8 retta dal vescovo Evaristo Pascoal Spengler, O.F.M.\nTerritorio.\nLa prelatura territoriale comprende 9 comuni dell'isola di Maraj\u00f3 nello stato brasiliano di Par\u00e1: Soure, Salvaterra, Afu\u00e1, Chaves, Breves, Anaj\u00e1s, Portel, Melga\u00e7o e Bagre.\nSede prelatizia \u00e8 la citt\u00e0 di Soure, dove si trova la cattedrale di Nostra Signora della Consolazione.\nIl territorio si estende su 79.043\u00a0km\u00b2 ed \u00e8 suddiviso in 10 parrocchie.\nStoria.\nLa prelatura territoriale \u00e8 stata eretta il 14 aprile 1928 con la bolla \"Romanus Pontifex\" di papa Pio XI, ricavandone il territorio dall'arcidiocesi di Bel\u00e9m do Par\u00e1.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa prelatura territoriale nel 2019 su una popolazione di 357.000 persone contava 296.400 battezzati, corrispondenti all'83,0% del totale."}
{"id": "511362", "revid": "834", "url": "https://it.wikipedia.org/wiki?curid=511362", "title": "\u00d3scar Pereiro Sio", "text": ""}
{"id": "511363", "revid": "287204", "url": "https://it.wikipedia.org/wiki?curid=511363", "title": "Waterhouse", "text": ""}
{"id": "511364", "revid": "198277", "url": "https://it.wikipedia.org/wiki?curid=511364", "title": "Giuseppe Materazzi", "text": "Caratteristiche tecniche.\nAllenatore.\nFautore della zona mista, predilige il gioco veloce e palla a terra.\nCarriera.\nGiocatore.\nGli inizi con Juventus, Tempio e Lecce.\nProdotto del vivaio della , dopo una stagione in Serie D al Tempio, nel 1968 si trasferisce al , dove rimane fino al 1975 collezionando 262 presenze in sette stagioni di Serie C e diventandone capitano. Mette a segno un massimo di 7 reti nel campionato di Serie C 1973-1974.\nReggina, Bari e Cerretese.\nLasciata Lecce, disputa una stagione nella , sempre in terza serie, prima di continuare la carriera nel . Con i \"Galletti\" conquista la promozione nella serie cadetta nella stagione 1976-1977, e debutta in Serie B nel campionato 1977-1978, a 31 anni d'et\u00e0. Chiude la carriera nel 1979, dopo una stagione in Serie C2 con la Cerretese.\nAllenatore.\nCerretese, Bari, Rimini, Benevento e Casertana.\nDopo aver frequentato con successo il Supercorso di Coverciano, dal 1979 al 1981 allena la Cerretese in Serie C2, da cui verr\u00e0 esonerato, prima di essere responsabile del settore giovanile del Bari ed allenatore della Primavera del per due anni. In seguito allena : subentra ad Arrigo Sacchi e ottiene la salvezza dopo essere stato esonerato e richiamato. Nelle stagioni successive guida Benevento e , dove rimane per un biennio sfiorando la promozione in Serie B.\nPisa e Lazio.\nNel 1987 compie un doppio salto di categoria, ingaggiato dal , con cui giunge 13\u00ba in Serie A vincendo anche una Coppa Mitropa. Nei due anni successivi viene chiamato a sedere sulla prestigiosa panchina della al posto di Eugenio Fascetti: conduce i \"biancocelesti\" a due piazzamenti di centro-classifica, nonostante le contestazioni di tifosi e giocatori.\nMessina, Casertana e Bari.\nDopo l'esperienza romana, riparte dalla Serie B con il Messina, mentre nella stagione 1991-1992 subentra ad Adriano Lombardi alla guida della , senza poter evitare la retrocessione in Serie C1. Nel gennaio 1993 viene assunto dal Bari al posto di Sebasti\u00e3o Lazaroni: rimane sulla panchina pugliese fino alla stagione 1995-1996, disputando due stagioni in Serie B e due in Serie A.\nA partire dal 1995 colleziona tre esoneri consecutivi, a Bari, Padova (Serie B) e Brescia, in Serie A, dove sostituisce Edy Reja, dimessosi prima dell'inizio del campionato.\nPiacenza, Sporting Lisbona, Venezia e Cagliari.\nSuccessivamente guida il , con cui ottiene una salvezza nella massima serie, dopodich\u00e9 tenta l'avventura in Portogallo guidando lo Sporting Lisbona, da cui viene esonerato gi\u00e0 nel settembre 1999. Rientrato in Italia, guida il Venezia in Serie A (subentrando a Luciano Spalletti e venendo nuovamente esonerato) e Cagliari, in Serie B, subentrando a Gianfranco Bellotto.\nCrotone e Tianjin Teda.\nDopo un'esperienza negativa sulla panchina del nel 2001-2002 (chiamato a sostituire Stefano Cuoghi, viene esonerato nell'aprile successivo), ha allenato la squadra cinese del Tianjin Teda nel .\nBari e Olympiakos Volos.\nIl 3 marzo 2007 torna sulla panchina del Bari, subentrando a Rolando Maran e terminando al quattordicesimo posto. Confermato anche per l'anno successivo viene per\u00f2 esonerato dopo la diciannovesima giornata della serie cadetta e sostituito da Antonio Conte. \nDal dicembre 2008 allena l'Olympiakos Volos, squadra di Beta Ethniki, da cui viene esonerato nel marzo successivo.\nBra\u0219ov e Lazio femminile.\nIl 28 giugno 2010 viene ufficializzata la sua nomina ad allenatore del Bra\u0219ov, squadra rumena di Liga 1, ma dopo appena 3 giorni, il 1\u00ba luglio, viene esonerato dal presidente della squadra rumena Ioan Neculaie a causa di alcuni malintesi.\nA settembre 2016 viene nominato nuovo allenatore della Lazio Calcio femminile.\nDirigente sportivo.\nNel luglio 2011 viene ingaggiato dalla societ\u00e0 toscana dell'Atletico Arezzo, compagine che milita nel campionato di Serie D, per ricoprire il ruolo di direttore tecnico. Nel marzo 2012 lascia la societ\u00e0 aretina per passare al Treviso nel medesimo ruolo; l'esperienza in Veneto dura pochi mesi, poich\u00e9 nel luglio successivo torna in Sardegna, in veste di consulente tecnico dell'. Nel luglio 2013 \u00e8 chiamato dal Foggia come coordinatore dell'area tecnica rossonera. Il 12 giugno 2015 diventa il nuovo direttore tecnico della Robur Siena, neopromossa in Lega Pro.\nIl 3 dicembre 2016 diviene il nuovo direttore generale della Casertana, che aveva gi\u00e0 guidato da allenatore tra gli anni '80 e '90. Si dimette dall'incarico il 3 maggio 2017, in seguito all'esonero del tecnico Andrea Tedesco, non concordato dal presidente con il resto della dirigenza.\nIl 12 dicembre 2018 viene chiamato dal come direttore dell'area tecnica per coaudivare il tecnico Antonio Russo della squadra militante in Serie C. La collaborazione per\u00f2 dura solo una settimana e il 17 dicembre lascia l'incarico non avendo trovato l'accordo con il club.\nVita privata.\n\u00c8 padre del calciatore Marco Materazzi e del procuratore sportivo Matteo Materazzi."}
{"id": "511365", "revid": "110157", "url": "https://it.wikipedia.org/wiki?curid=511365", "title": "Chanson pour l'Auvergnat", "text": "Chanson pour l'Auvergnat \u00e8 il terzo album del 1955 del cantautore francese Georges Brassens; il disco in realt\u00e0 \u00e8 senza nome, cosicch\u00e9 il titolo di solito \u00e8 preso dalla prima (Les Sabots d'H\u00e9l\u00e8ne ) o dalla seconda traccia (Chanson pour l'Auvergnat).\nIn questo terzo disco, Brassens continua il filone poetico: un testo di Victor Hugo ('Gastibelza'), uno di Francis Jammes (\"La Pri\u00e8re\") e uno di Paul Verlaine (Colombine). 'Une jolie fleur' si rif\u00e0 all'avventura di Brassens con la perfida 'petite Jo', mentre 'Chanson pour l'Auvergnat' \u00e8 un brano pieno di sentimento; \"Putain de toi\" e \"Le mauvais sujet repenti\" sono due brani \"gauloises\" ed irriverenti\nMa soprattutto, resta da citare l'importantissima \"La mauvaise herbe\", vero manifesto dell'essere poeta di Brassens; una canzone amara in cui l'autore rivendica la propria unicit\u00e0 di \"mauvaise herbe\", di marginale, rispetto alle buone erbe, tutte uguali.\nPer questi testi, Brassens trova delle melodie all'apparenza semplici e che restano alla mente."}
{"id": "511366", "revid": "339392", "url": "https://it.wikipedia.org/wiki?curid=511366", "title": "Rimini Calcio", "text": ""}
{"id": "511367", "revid": "1543377", "url": "https://it.wikipedia.org/wiki?curid=511367", "title": "Momento sismico", "text": "Il momento sismico formula_1 \u00e8 utilizzato dai sismologi per misurare la quantit\u00e0 di energia rilasciata da un terremoto. Si misura nel sistema internazionale in Nm ed \u00e8 definito dall'equazione\ndove:\nIl momento sismico pu\u00f2 essere stimato in molti modi. Oggi si \u00e8 soliti stimarlo dai sismogrammi. Nelle epoche precedenti allo sviluppo di stazioni sismiche era possibile stimarlo dalla geologia del territorio, per mezzo di misure delle dimensioni di rottura di faglia e dello spostamento.\nIl momento sismico \u00e8 la base per la Scala magnitudo momento, introdotta da Hiroo Kanamori, spesso usata per confrontare la grandezza di terremoti diversi, soprattutto quelli di grandi dimensioni."}
{"id": "511376", "revid": "290023", "url": "https://it.wikipedia.org/wiki?curid=511376", "title": "Le Pornographe (album)", "text": "Le Pornographe \u00e8 il sesto album del cantautore francese Georges Brassens ed \u00e8 stato pubblicato nel 1958.\nIn questo disco, continua con la sua provocazione verso il perbenismo e i borghesi (\"La ronde des jurons\", \"Le pornographe\" e \"La femme d'Hector\"), suoi zimbelli favoriti assieme al clero e ai rappresentanti dell'ordine e della legge; tuttavia inserisce anche canzoni pi\u00f9 malinconiche come \"Le p\u00e8re Noel et la petite fille\", un'amara e attuale favola stridente, e \"Comme une soeur\", che assomiglia ad una conta per bambini, grazie ai suoi versi raddoppiati.\nDiscografia connessa.\n2003: CD \"Le Pornographe\", Mercury/Universal (077 243-3)"}
{"id": "511377", "revid": "767487", "url": "https://it.wikipedia.org/wiki?curid=511377", "title": "Domanda di brevetto europeo", "text": "Una domanda per un brevetto europeo deve sia essere focalizzata sulla protezione che si richiede, sia non limitare\nindebitamente la possibile protezione disponibile.\nConsiderazioni preliminari.\nUno dei principi pi\u00f9 importanti da notare \u00e8 che il termine \"invenzione\" non \u00e8 definito in nessuna parte nella Convenzione, n\u00e9 si richiede che la domanda di brevetto definisca ci\u00f2 che \u00e8 considerato essere l'invenzione/i contenuta nella materia espressa.\nCome regola generale, un brevetto dovrebbe esprimere la materia trattata nella forma di uno o pi\u00f9 esempi che includono un'invenzione indefinita, descrivono vantaggi di certi elementi delle inclusioni e, nella rivendicazione/i pi\u00f9 ampie, specificano la materia trattata per la quale \u00e8 desiderato un monopolio.\nIl brevetto fino alla descrizione specifica (l'arte nota).\nLa formulazione della parte introduttiva del brevetto \u00e8 particolarmente importante nella legge europea sui brevetti. Si usa di solito determinare se \nIl titolo.\nNon \u00e8 pi\u00f9 necessario includere il titolo all'inizio della descrizione. \u00c8 preferibile farlo per comodit\u00e0, ma verr\u00e0 cancellato nella fase di concessione.\nSi richiede solo che il titolo determini in modo chiaro e conciso la designazione tecnica dell'invenzione. Il titolo non dovrebbe definire ci\u00f2 che si suppone essere l'invenzione perch\u00e9 \nIl titolo dovrebbe preferibilmente includere solo la prima clausola della rivendicazione/i principale, ad esempio \"sensore di tensione\" o \"metodo per avvertire una tensione\" o simili.\nCampo dell'invenzione.\nSi richiede che la descrizione cominci con lo specificare il campo tecnico cui si riferisce l'invenzione (non specificata).\nSi suggerisce che questa asserzione sia formulata in modo simile al seguente: \"La presente invenzione si riferisce a [seguito dalla prima clausola della rivendicazione/i principale\".\nDescrizione dell'arte nota.\nLa formulazione usata per descrivere l'arte nota dovrebbe riflettere ci\u00f2 che \u00e8 effettivamente espresso nell'arte presa in considerazione e non dovrebbe arbitrariamente ricavare quegli elementi che si possono trovare solo nella domanda di brevetto presentata, poich\u00e9 ci\u00f2 potrebbe spingere l'esaminatore a sollevare un'obiezione di ovviet\u00e0.\nIn ogni caso, non si richiede:\nIdentificazione di problemi con l'arte nota.\n\u00c8 comune indicare dopo la descrizione dell'arte nota i problemi o i difetti di quest'arte. Spesso questi problemi sono formulati in modo da focalizzare su un miglioramento offerto dalla supposta invenzione.\nTuttavia, l'affermazione di un \"problema\" che punta verso caratteristiche della supposta invenzione possono implicare una mancanza di passo inventivo.\nUn'altra difficolt\u00e0 pu\u00f2 sorgere con affermazioni di \"problemi\" tali che la caratteristica menzionata pu\u00f2 dover essere ritenuta essenziale all'\"invenzione\" della domanda di brevetto. Pertanto, se la caratteristica \u00e8 stata omessa dalla rivendicazione principale, potrebbe sorgere un'obiezione di insufficienza.\nUna disposizione spesso ignorata proibisce affermazioni che denigrino i prodotti o metodi di qualsiasi particolare persona (o ditta) diversi dal richiedente, o screditino i meriti o la validit\u00e0 di domande di brevetto o brevetti di qualsiasi persona. Tuttavia, meri paragoni con l'arte nota non sono considerati denigratori di per s\u00e9.\nSe devono essere identificati uno o pi\u00f9 problemi con l'arte nota, questo deve essere fatto in termini generali e solo quando non c'\u00e8 dubbio riguardo alla natura del problema/i.\nOgni problema non dovrebbe essere collegato a vantaggi o obiettivi della materia rivendicata.\nInoltre, ogni problema identificato dovrebbe essere espresso con grande attenzione in modo da non puntare verso una qualche \"soluzione\" apparentemente offerta dalla materia della domanda di brevetto.\nObiettivi.\n\u00c8 abbastanza comune in alcuni Paesi aggiungere dopo la descrizione dell'arte nota uno o pi\u00f9 \"obiettivi dell'invenzione\" o dichiarazioni di miglioramento desiderato dell'arte nota. \nTuttavia, la Convenzione non richiede tali specificazioni. Inoltre, se l'introduzione della descrizione menziona uno o pi\u00f9 obiettivi, la rivendicazione/i pi\u00f9 ampia sar\u00e0 esaminata per determinare se la materia trattata soddisfa l'obiettivo/i fissato; se non \u00e8 cos\u00ec, la domanda potrebbe essere obiettata per insufficienza.\nUna dichiarazione di miglioramento desiderato pu\u00f2 implicare il fatto che esisteva un desiderio (noto) nell'arte nota di fare quel miglioramento e che quindi il miglioramento era ovvio.\nSe si vuole dichiarare che la materia trattata migliora l'arte nota, questo non dovrebbe essere vincolante all'\"invenzione\" e dovrebbe essere espresso in termini molto generici non collegati a nessuna arte nota o problemi identificati. Ad esempio, si potrebbe scrivere: \"la presente invenzione cerca di offrire un sensore di tensione e un metodo per avvertire la tensione migliorati\".\nDichiarazioni di invenzione e vantaggio (\"statements of invention and advantage\").\nDopo la descrizione dell'arte, dovrebbe essere aggiunta una dichiarazione a supporto almeno delle rivendicazioni principale, assicurando cos\u00ec che esse sono sostenute dalla descrizione.\nQueste affermazioni potrebbero semplicemente copiare la formulazione delle rivendicazioni principali, tuttavia nei brevetti europei si preferisce formulare queste dichiarazioni riferendosi alle rivendicazioni stesse, invece che ripeterle, ad esempio: \"Secondo un aspetto della presente invenzione, \u00e8 previsto un sensore di tensione come specificato nella rivendicazione 1\".\nIl vantaggio di questa formulazione \u00e8 che normalmente non c'\u00e8 bisogno di modificare le dichiarazioni di invenzione quando vengono modificate le rivendicazioni.\nDato che una rivendicazione non definisce un'invenzione, ma solo la protezione che si cerca, sarebbe scorretto e potenzialmente pericoloso scrivere, ad esempio, \"l'invenzione fornisce un prodotto/metodo come specificato nella rivendicazione 1. Meglio usare una formulazione pi\u00f9 \"remota\", come: \"Secondo un aspetto della presente invenzione, \u00e8 previsto \u2026\"\nRiguardo alle dichiarazioni di vantaggio, ognuna di esse dovrebbe essere attribuita agli elementi che offrono quel vantaggio e non all'invenzione.\nSe un vantaggio consegue da ci\u00f2 che si suppone essere l'invenzione alla data di presentazione della domanda, esso dovrebbe essere espresso nei termini di un vantaggio che potrebbe essere ottenibile con l'invenzione. Il principio generale \u00e8 quello di lasciare aperta la possibilit\u00e0 di attribuire qualche altro vantaggio all'invenzione nel caso che venisse trovato un documento anteriore che offre lo stesso vantaggio/i di quello della domanda presentata o nel caso questo vantaggio si dimostrasse inesistente.\nLa descrizione specifica (\"specific description\").\nLa descrizione specifica deve esprimere uno o pi\u00f9 esempi dell'esecuzione della materia trattata. Non deve includere definizioni dell'invenzione o dichiarazione di problema e vantaggio con riferimento all'arte nota.\nLa lista di disegni.\nDove appropriato, la descrizione dovrebbe contenere una lista di figure mostrate nei disegni/o, dopo le dichiarazioni di invenzioni. Si \u00e8 soliti introdurre la lista di figure con un breve paragrafo, che serve anche a segnalare la fine delle dichiarazioni di invenzione e l'inizio della descrizione specifica.\nNella lista dei disegni, ogni riferimento all'\"invenzione\" dovrebbe essere un riferimento alla \"realizzazione dell'invezione\" (\"embodiment of the invention\"), in modo da non ridurre l'ambito delle rivendicazioni.\nLa descrizione di una o pi\u00f9 realizzazione (\"embodiment\").\nNon c'\u00e8 ragione di menzionare nella descrizione specifica la parola \"invenzione\" connessa ad una qualche specifica caratteristica descritta, o di affermare che una caratteristica sia \"essenziale\" o che \"debba\" avere una propriet\u00e0 specifica. Infatti, da una tale dichiarazione potrebbe derivare l'interpretazione letterale che tale caratteristica sia essenziale, e debba pertanto essere inclusa nella rivendicazione/i principale.\nNel caso sia necessario fare un'ammissione del genere, \u00e8 importante determinare se la caratteristica o elemento \u00e8 veramente essenziale e se si applica \nPer descrivere elementi specifici senza rischiare restrizioni indesiderate delle rivendicazioni ad una fase avanzata della procedura \u00e8 consigliabile introdurli in modo ampio con una definizione del tipo \"mezzo per\" legata allo scopo o funzione dell'elemento. Ad esempio, scrivere \"mezzo di fissaggio, in questo esempio un rivetto\" \u00e8 meglio che scrivere \"chiodo, vite, bullone o rivetto\", elenco che non includerebbe, ad esempio, una saldatura: una modifica per estendere questo significato potrebbe essere obiettata per inserimento di materia trattata aggiuntiva (\"added subject matter\").\nIn pratica, dovrebbe essere necessario focalizzare sono su elementi che, alla fine, potrebbero essere introdotti nelle rivendicazioni, elementi, cio\u00e8, vicini alla materia rivendicata ed alla presunta \"invenzione\".\nMisure e gamme dei componenti (\"ranges and component values\").\nUn brevetto europeo deve solo descrivere l'\"invenzione\" (ossia l'invenzione rivendicata) in modo sufficiente per far s\u00ec che un tecnico del campo medio possa metterla in pratica.\n\u00c8 perfettamente ragionevole omettere dettagli standard specifici, come le misure dei componenti, a meno che, ovviamente, le misure dei componenti non siano parte della materia rivendicata.\nAllo stesso modo, le gamme delle misure non devono essere specificate a meno che non siano necessarie per la comprensione da parte del tecnico medio, altrimenti potrebbe essere sorgere un'obiezione di insufficienza.\nOgni dichiarazione che cerchi di estendere una gamma testata o verificata in altro modo non dovrebbe tentare, speculando, di anticipare ogni futura \"invenzione\", poich\u00e9 questo potrebbe pregiudicare le possibilit\u00e0 di ottenere brevetti per successivi miglioramenti essendo, allo stesso tempo, insufficiente di per s\u00e9 stesso per offrire una solida base per rivendicare un monopolio.\nLe rivendicazioni (\"claims\").\nTermini indefiniti nelle rivendicazioni.\nTermini come \"circa\" o \"approssimativamente\" potrebbero essere obiettati per essere indefiniti, sebbene non siano proibiti di per s\u00e9.\nAmpliamento delle rivendicazioni.\nLe caratteristiche della rivendicazione/i indipendente sono considerate essenziali per l'invenzione. Pertanto, \u00e8 importante assicurarsi che la rivendicazione/i indipendente includa solo quegli elementi che sono essenziali all'eseguimento della materia rivendicata e solo nella loro forma pi\u00f9 ampia. \u00c8 importante non includere caratteristiche che \"si possono sempre trovare\" in strumenti o metodi del tipo rivendicate ma che non fanno parte della materia rivendicata.\n\u00c8 possibile cancellare una caratteristica dalle rivendicazioni di cui si obietta la mancanza di chiarezza. Dopotutto, se la caratteristica non \u00e8 chiara, non si pu\u00f2 dire che essa abbia un effetto limitante sulle rivendicazioni o che definisca una significativa peculiarit\u00e0 tecnica.\nPluralit\u00e0 di rivendicazioni indipendenti.\nSe una domanda di brevetto contiene rivendicazioni della stessa categoria (prodotto o metodo), con ambiti simili o, perlomeno, simili elementi essenziali, \u00e8 possibile che venga sollevata un'obiezione per mancanza di chiarezza e concisione.\nTuttavia, non esiste un divieto di usare pi\u00f9 rivendicazioni indipendente, purch\u00e9 ci sia una ragione giustificabile, ad esempio quando \u00e8 necessario, per ragioni commerciali, proteggere sia il prodotto o processo sia la parte \"inventiva\" del prodotto o processo.\nTutte le rivendicazioni indipendenti devono avere una caratteristica comune nuova ed inventiva, altrimenti si pu\u00f2 incorrere in un'obiezione per mancanza di unit\u00e0 di invenzione.\nIl riassunto (\"abstract\").\nIl riassunto deve contenere una concisa sintesi di ci\u00f2 che \u00e8 stato espresso nella descrizione, nelle rivendicazioni e nei disegni. Il riassunto non dovrebbe usare la parola \"invenzione\" o fare riferimento all'arte nota. \nIl riassunto deve contenere, in parentesi, i numeri di riferimento alle figure.\nIl riassunto non fa parte del documento di domanda del brevetto, a meno che nella descrizione non si faccia riferimento ad esso."}
{"id": "511378", "revid": "613428", "url": "https://it.wikipedia.org/wiki?curid=511378", "title": "Ibridazione degli orbitali", "text": ""}
{"id": "511393", "revid": "1953368", "url": "https://it.wikipedia.org/wiki?curid=511393", "title": "Herbie Brennan", "text": "Biografia.\nBrennan si interess\u00f2 alla psicologia fin da quando era bambino iniziando dunque a leggere libri che trattavano di questi argomenti e dedicandosi a ricerche sull'ipnosi.\nInizi\u00f2 a lavorare a 18 anni come giornalista, diventando successivamente caporedattore.\nAll'et\u00e0 di vent'anni scrisse il suo primo romanzo storico, dedicandosi successivamente a tempo pieno alla scrittura.\nHa scritto pi\u00f9 di cento opere fra romanzi e saggi per adulti, ragazzi e bambini. Le sue opere, pubblicate in tutti i paesi anglofoni, sono state tradotte in pi\u00f9 di cinquanta paesi, fra cui l'Italia, il Giappone, la Danimarca, la Francia, la Polonia, Israele, la Turchia e alcuni paesi dell'America Latina.\nInoltre \u00e8 stato autore di librogame, tra cui le serie \"Alla corte di Re Art\u00f9\" (\"Grailquest\"), pubblicata negli anni ottanta, \"Fire*Wolf\" e \"Horror classic\". Ha inoltre ideato i giochi di ruolo \"Timeship\" e \"Man, Myth, and Magic\".\nHa scritto numerosi testi per ragazzi, tra cui \"Ci hanno rubato il didgeridoo\" ed alcuni destinati al pubblico adulto. Tra le opere pi\u00f9 famose vi \u00e8 il ciclo de \"La guerra degli elfi\" (\"Faerie Wars\"), composto da cinque libri.\nColtiva interessi nel campo della psicologia, della spiritualit\u00e0, della religione comparata, della reincarnazione, dell'esoterismo, della fisica e del paranormale.\n\u00c8 sposato con la scrittrice Jacquie Burgess."}
{"id": "511394", "revid": "6199", "url": "https://it.wikipedia.org/wiki?curid=511394", "title": "Plastidi", "text": ""}
{"id": "511395", "revid": "1543377", "url": "https://it.wikipedia.org/wiki?curid=511395", "title": "Maurizio Trezzi", "text": "Biografia.\nLaureato in fisica, \u00e8 giornalista professionista dal 2000, ha scritto dal 1997 al 2003 per l'edizione milanese del quotidiano \"Il Giorno\" collaborando alla redazione sportiva.\nDal marzo del 2010 ha svolto l'attivit\u00e0 di consulente di comunicazione e portavoce del Sindaco per il Comune di Novate Milanese. Nel 2015 ha fondato l'agenzia di comunicazione Strategycom che fornisce servizi di consulenza strategica per la comunicazione. \u00c8 stato viceSindaco del Comune di Cormano dal 2004 al 2009 e ha collaborato a numerose campagne elettorali come consulente per la comunicazione. Dal 2017 collabora con la redazione di Identit\u00e0 Golose web e con RFood inserto del quotidiano \"La Repubblica\". Dal gennaio 2019 \u00e8 commentatore per GolfTV. Dal 2010 collabora con le redazioni dei magazine \"Golf &amp; Turismo\" e \"Professione Golf Club\" \nDal gennaio 2007 \u00e8 coordinatore dell'Osservatorio Nazionale su Comunicazione e Disabilit\u00e0 promosso dalla Fondazione dell'Universit\u00e0 IULM. Dal 2007 \u00e8 docente nel corso di Teorie e Tecniche della Comunicazione Pubblica e di Politiche Pubbliche per le Comunicazioni del professor Stefano Rolando all'Universit\u00e0 IULM di Milano dove tiene anche corsi e seminari sull'attivit\u00e0 di ufficio stampa, pubbliche relazioni e comunicazione sociale.\nDal luglio 2004 al giugno 2009 \u00e8 stato Vice Sindaco e Assessore all'urbanistica del Comune di Cormano. Durante la campagna elettorale di Milano ha partecipato al \"Gruppo del 51\" promosso da Piero Bassetti. Per Civicom ha curato le campagne elettorali di Monza e Verona nelle elezioni amministrative del 2012.\nHa intrapreso la carriera giornalistica nel campo dello sport commentando partite di hockey su ghiaccio sull'emittente radiofonica \"Radio News\". La passione per l'hockey su ghiaccio lo ha portato a commentare cinque edizioni dei Mondiali su \"Eurosport\" e su \"Stream TV\" e quattro edizioni dei Giochi olimpici invernali (, , , Pyeongchang 2018).\nDal 2005 al 2010 ha collaborato con la redazione del mensile \"Men's Health\" per le cui pagine ha realizzato servizi e speciali con interviste a personaggi del mondo dello sport fra i quali Ronaldo, Alex Zanardi, Ascanio Pacelli, Aldo Montano, Filippo Magnini.\n\u00c8 stato capo redattore del progetto Superabile.it, primo portale di informazione sul mondo della disabilit\u00e0.\nLe sue esperienze televisive iniziano a fianco di Giorgio Micheletti nella trasmissione \"Diretta Stadio\" sul circuito \"Italia7 Gold\" dove ha anche condotto per due stagioni - dal 2002 al 2004 - il programma \"Diretta Basket.\" Nella stagione 2004-2005 ha ideato a condotto Radio Basket su Radio Lattiemiele diretta del campionato di serie A1 che prese il posto di Diretta Basket di Radio Rai.\nHa lavorato per Sky Sports dove \u00e8 stato coordinatore della redazione del programma \"Vincenti\" e collaboratore di \"Fuori Zona\", \"Sportime\" e per Eurosport e SportItalia commentando principalmente eventi di pallacanestro, pallavolo, hockey su ghiaccio e golf. Dalla stagione 05/06 commenta le gare di basket di Uleb Cup ed EuroCup su Eurosport e ha seguito da Torino le Final Eight di Coppa Uleb con il commento tecnico di Dan Peterson. Ha commentato le gare olimpiche di atletica leggera su Eurosport delle edizioni dei Giochi Olimpici di Pechino 2008 e Londra 2012. Su Eurosport ha commentato i Mondiali di Atletica Leggera del 2009 e 2011, 2013, 2015 e 2017, i Campionati Europei di atletica leggera dal 2010 in poi, Mondiali Indoor e di Cross Country e numerose edizioni delle principali maratone del mondo\nIn radio ha lavorato come corrispondente per \"Radio Reporter\", \"Radio Montecarlo\", \"RTL 102.5\" e come redattore per le agenzie di stampa \"Area\" e \"AGR Rcs Mediagroup..\"\nDal 1997 collabora con la Federazione Italiana Pallavolo con cui ha lavorato per l'organizzazione di due mondiali (2010 e 2014) e due europei. \u00c8 direttore editoriale del magazine Tutto Volley Lombardia del Comitato Regionale della Lombardia delle Fipav"}
{"id": "511396", "revid": "123620016", "url": "https://it.wikipedia.org/wiki?curid=511396", "title": "Supplique pour \u00eatre enterr\u00e9 \u00e0 la plage de S\u00e8te", "text": "Supplique pour \u00eatre enterr\u00e9 \u00e0 la plage de S\u00e8te \u00e8 l'undicesimo album di Georges Brassens, uscito nel 1966. Brassens present\u00f2 quell'anno le canzoni di questo disco, per la prima volta, al Th\u00e9\u00e2tre National Populaire di Parigi, e questo spiega la presenza, sulla copertina del disco, di un'informazione a riguardo (\"Chansons cre\u00e9s au TNP\") con il logo del teatro.\nTra i brani contenuti nell'album, va senz'altro ricordata la \"Supplique\" che apre la raccolta; una sorta di testamento dell'autore e, nello stesso tempo, una dichiarazione d'amore alla sua terra natale.\nIn questa canzone, come in altre, Brassens affronta il tema della morte in modo irriverente: il poeta organizza il suo soggiorno nell'aldil\u00e0 come fosse una vacanza di tutto relax. \nMolto famosa anche \"La non-demande en mariage\", vero manifesto, a carattere autobiografico, delle idee che Brassens aveva in merito alla vita affettiva ben oltre i possibili vincoli coniugali. La donna amata \u00e8 sempre una \"eterna fidanzata\", per cui l'autore \u00e8 \"onorato di non chiedere la sua mano\": registrare il proprio nome in calce a una pergamena, come le nozze richiedono, \u00e8 solo un atto inutile."}
{"id": "511398", "revid": "1005847", "url": "https://it.wikipedia.org/wiki?curid=511398", "title": "Antonio Scialoja", "text": "Biografia.\nAllievo di Domenico Simeone Oliva in giovane et\u00e0, si laure\u00f2 in giurisprudenza a Napoli nel 1841 e divenne professore di economia politica all'Universit\u00e0 di Torino nel 1846. Nel 1844 si era recato per alcuni mesi a Parigi e a Londra incaricato da alcune case commerciali napoletane, entrando in rapporto, in particolare, con l'ambiente culturale parigino.\nRitorn\u00f2 nel Regno delle Due Sicilie nel 1848 per diventare Ministro dell'Agricoltura e del Commercio nel governo liberale di Carlo Troja. Arrestato dopo la repressione del 1849, fu condannato all'esilio \"perpetuo\" e quindi costretto a rifugiarsi nel regno di Sardegna. A Torino continu\u00f2 con gli studi di economia approvando in pieno l'indirizzo liberistico del Cavour. Ne sono testimonianza le sue opere pi\u00f9 note: \"Carestia e Governo\" (1853) e \"Note e confronti dei bilanci del Regno di Napoli e Stati Sardi\" (1857). In quest'ultima opera Scialoja confront\u00f2 il bilancio del Regno delle Due Sicilie col bilancio del Piemonte nel 1851 e rilev\u00f2 come lo sviluppo economico registrato in Piemonte fosse dovuto in gran parte alla politica della spesa pubblica per cui il danaro raccolto con le tasse diventava un generatore di ricchezza, mentre nel regno borbonico la tassazione, molto pi\u00f9 bassa, produceva esigui investimenti in opere pubbliche e stagnazione economica.\nRitorn\u00f2 nuovamente a Napoli nel 1860, dopo la spedizione dei Mille, per diventare Ministro delle finanze nel governo provvisorio di Garibaldi. Appoggi\u00f2 inoltre la fusione delle economie dell'ex regno delle Due Sicilie con gli stati Sardi. Le stesse rigide basi liberiste le applic\u00f2 a un trattato commerciale fra Italia e Francia che provoc\u00f2 numerose proteste nell'industria italiana, inferiore a quella francese e perci\u00f2 incapace di vincere la concorrenza.\nIn seguito fu segretario generale al Ministero dell'Agricoltura nel primo Governo Ricasoli del Regno d'Italia, consigliere della Corte dei Conti e senatore dal 1862, Ministro delle finanze nel secondo Governo La Marmora e poi nel secondo Governo Ricasoli, infine Ministro della pubblica istruzione nel Governo Lanza e nel secondo Governo Minghetti: si dimetter\u00e0 dall'incarico per la mancata approvazione del suo progetto sull'istruzione elementare obbligatoria.\nNel 1876 ebbe l'incarico di razionalizzare le finanze dell'Egitto.\nIl 2 maggio 1866 in seguito alla crisi finanziaria, il corso del consolidamento italiano alla Borsa di Parigi cedeva. Il ministro delle finanze Antonio Scialoja proclamava il corso forzoso, ossia l'inconvertibilit\u00e0 in oro ed argento della moneta circolante.\nLa Banca nazionale era obbligata a fornire al Tesoro un mutuo di 250 milioni di lire. Si sarebbe decretato poi l'emissione di un prestito redimibile forzoso (l'antenato dei BOT). La citt\u00e0 di Firenze gli ha dedicato una strada, anche Torino sebbene insieme al figlio Vittorio.\nA lui si deve l'ordine del giorno che il 4 agosto 1870 autorizz\u00f2 il governo ad armarsi per fronteggiare gli effetti della guerra franco-prussiana, legittimando cos\u00ec a livello parlamentare la presa di Porta Pia del successivo 20 settembre."}
{"id": "511400", "revid": "36426", "url": "https://it.wikipedia.org/wiki?curid=511400", "title": "Acquaporine", "text": "Le acquaporine (AQP) sono una famiglia di proteine canale isolate dal biologo statunitense Peter Agre gi\u00e0 individuate da Gheorghe Benga, medico e biologo rumeno, che facilitano il flusso molto veloce delle molecole d'acqua all'interno o all'esterno delle cellule di specifici tessuti che richiedono questa capacit\u00e0 (tubuli prossimali, eritrociti, membrane dei vacuoli delle cellule vegetali). Un'altra funzione \u00e8 quella di far defluire l'afflusso di sangue all'interno del rene.\nAspetti generali.\nL'acqua \u00e8 una delle sostanze pi\u00f9 importanti presenti nell'organismo umano ed il suo contenuto varia dal 45% a 78%. La variazione di percentuale \u00e8 dovuta alla costituzione dell'organismo; infatti, in un \"adulto obeso\", la percentuale \u00e8 pi\u00f9 bassa perch\u00e9 \u00e8 presente pi\u00f9 sostanza adiposa; in un individuo magro, la percentuale di acqua \u00e8 maggiore.\nNella \"donna\", il contenuto d'acqua \u00e8 pi\u00f9 basso rispetto ad un uomo di pari costituzione perch\u00e9 ha pi\u00f9 contenuto adiposo. Nel \"bambino\" invece, il contenuto d'acqua \u00e8 maggiore. Con l'avanzare dell'et\u00e0, il contenuto d'acqua dell'organismo tende a diminuire. L'acqua \u00e8 una \"molecola polare\" e, a causa di queste propriet\u00e0 chimico-fisiche, le molecole d'acqua si diffondono difficilmente attraverso le membrane biologiche. Affinch\u00e9 l'acqua possa attraversare una membrana, \u00e8 necessaria la presenza di \"canali proteici specifici\" per il trasporto dell'acqua. Tali canali sono chiamati acquaporine. Il trasporto dell'acqua \u00e8 un \"trasporto passivo\", cio\u00e8 senza dispendio energetico, infatti, il passaggio dell'acqua da una parte all'altra della membrana, avviene secondo gradiente di concentrazione favorevole.\nDefinizione.\nLe acquaporine sono una famiglia di proteine intrinseche, che si trovano nel mezzo del \"doppio strato lipidico di membrana\" e che consentono il flusso dell'acqua \"bidirezionalmente\". Il loro peso molecolare si aggira intorno ai 36\u00a0\u2013 78 KDalton.\nSono state identificate due famiglie di acquaporine:\nStruttura ed organizzazione.\nLa differenza sostanziale tra queste due classi di acquaporine sta nella loro configurazione amminoacidica interna del canale. Infatti, sono presenti \"cinque porzioni\" all'interno del canale, note con il nome di P1, P2, P3, P4, P5. Ciascuna di queste porzioni \u00e8 costituita da una \"sequenza specifica di amminoacidi\" (configurazione specifica del canale proteico). A seconda della sequenza, potr\u00e0 passare o solo acqua o acqua ed altre molecole.\nSia le acquaporine che le acquagliceroporine \"sono proteine\" formate da dei domini transmembrana, che attraversano lo strato dei fosfolipidi. Affinch\u00e9 ci sia affinit\u00e0 tra la porzione di acquaporine che attraversa la membrana (dominio transmembrana) e la porzione lipidica della membrana, gli amminoacidi apolari che sono presenti in questa porzione formano dei legami deboli con i lipidi.\nStruttura del porocanale.\nLe acquaporine sono etero o omotetrameri; il canale per il passaggio di acqua si trova in mezzo ad ogni monomero, ogni singola subunit\u00e0 proteica \u00e8 dotata di 5 anse (3 extracellulari e 2 citosoliche) due delle quali (B e E) si ripiegano per delimitare un poro per il passaggio di acqua, che avviene attraverso il passaggio di una molecola alla volta.\nStruttura della subunit\u00e0.\nOgni subunit\u00e0 \u00e8 formata da 6 dei \"domini transmembrana\", che attraversano il doppio strato lipidico della membrana cellulare.\nQuesti 6 domini transmembrana sono orientati in modo particolare, cio\u00e8 hanno un orientamento \"bidirezionale\" e sono speculari:\nI primi 3 domini(a, b, c), sono speculari con gli altri 3 (a1, b1, c1). Infatti, il segmento (a) \u00e8 speculare al segmento (a1), ed il loro orientamento \u00e8 opposto, in modo che quando il canale si forma all'interno della membrana cellulare, l'acqua viene trasportata in due sensi opposti (bidirezionalit\u00e0).\nNel porocanale gli amminoacidi sono disposti in modo che i segmenti \"N-terminale\" e \"C-terminale\" delle catene polipeptidiche siano rivolte verso l'ambiente intracellulare.\nLa struttura dell'acquaporina presenta inoltre delle anse extracellulari (A, C, E) e delle anse intracellulari (B, D). In particolare, ci\u00f2 che forma il porocanale per l'acqua sono leanse B ed E, che si ripiegano per formare il poro centrale.\nLe anse B ed E sono costituite da residui amminoacidici specifici, perch\u00e9 possiedono le caratteristiche chimico-fisiche adatte che favoriscono il passaggio delle molecole d'acqua. Questi residui amminoacidici specifici, in particolare, sono: asparagina, prolina, alanina, ai quali la molecola d'acqua si lega e successivamente viene rilasciata.\nUn altro residuo amminoacidico presente \u00e8 quello della cisteina, importante dal punto di vista del \"meccanismo inibitorio\" delle acquaporine.\nLegame delle molecole d'acqua agli amminoacidi.\nNel porocanale sono presenti degli amminoacidi che presentano dei gruppi polarizzati positivamente (ad esempio, l'H del gruppo ammidico della catena laterale dell'asparagina), a ciascuno dei quali pu\u00f2 andare a legarsi (legame H) la molecola d'acqua. Ciascuna ansa \u00e8 costituita da amminoacidi che le consentono di assumere una conformazione elicoidale.\nPrendendo in considerazione le anse (a) e (b), queste due sono opposte: infatti un'ansa sar\u00e0 l'elica che direziona le molecole d'acqua, (dove in quest'elica non ci sono amminoacidi ai quali l'acqua si lega); invece l'altra ansa sar\u00e0 l'elica alla quale si legano le molecole d'acqua.\nLa molecola dell'acqua \u00e8 un dipolo: infatti l'ossigeno ha una \"parziale carica negativa\", invece gli atomi di idrogeno hanno una \"parziale carica positiva\". \nL'ossigeno, avendo carica negativa, forma un legame idrogeno con gli amminoacidi carichi positivamente, in particolare all'asparagina76 (Asn76) e asparagina192 (Asn192),\nIn particolare, l'ossigeno \"pu\u00f2 legare la molecola d'acqua con due modalit\u00e0 differenti\":\nRiassumendo, si pu\u00f2 dire che la situazione interna delle acquaporine crea un ambiente instabile per la molecola d'acqua, la quale pu\u00f2 andare a formare legami H temporanei con gli amminoacidi carichi, orientando quindi l'ossigeno verso un residuo basico e gli idrogeni verso gli amminoacidi acidi. L'acqua comunque non forma legami con i residui idrofobici ed \u00e8 respinta verso la posizione successiva. Questo meccanismo \u00e8 fondamentale per consentire il passaggio dell'acqua all'interno della cellula.\nInibizione delle acquaporine.\nIl residuo amminoacidico cisteina, presente nell'elica che costituisce una subunit\u00e0 del porocanale, presenta un gruppo\u00a0\u2013 SH il quale viene attaccato da inibitori come il cloruromercurico o nitrato d'argento. Questi inibitori, sono \"aspecifici\" perch\u00e9 attaccano tutte le acquaporine che presentano uno o pi\u00f9 gruppi\u00a0\u2013 SH dei residui di cisteina, impedendo il passaggio dell'acqua.\nLocalizzazione delle acquaporine nei differenti organi.\nLe acquaporine sono presenti in tutti gli organi, ma il numero maggiore di acquaporine \u00e8 riscontrato nel rene.\nLocalizzazione renale.\nIl rene, oltre ad altre funzioni, \u00e8 l'organo deputato alla regolazione \"dell'osmolarit\u00e0\" dei liquidi del corpo umano, ed \u00e8 per questo motivo che le acquaporine sono espresse maggiormente in questo organo.\nI tratti del rene deputati al riassorbimento dell'acqua sono: tubulo contorto prossimale e il tratto discendente dell'ansa di Henle. Il tratto ascendente dell'ansa di Henle e, in parte, il dotto collettore sono impermeabili all'acqua.\nTipi di acquaporine presenti nel rene.\nLacquaporina 2\" \u00e8 importante nel processo di riassorbimento dell'acqua. La sua attivit\u00e0 \u00e8 regolata dalla vasopressina\"', cio\u00e8, in seguito a ipovolemia, si ha la liberazione dell'ormone antidiuretico che controlla l'attivit\u00e0 dell'acquaporina 2.\nIn \"assenza\" dell'acquaporina 2, anche se viene liberato l'ormone antidiuretico, non avviene nessun riassorbimento, per cui si verifica una patologia chiamata diabete insipido nefrogenico, a differenza del diabete insipido neurogenetico, dovuto ad un mancato rilascio dell'ormone."}
{"id": "511406", "revid": "38120", "url": "https://it.wikipedia.org/wiki?curid=511406", "title": "Koda, Fratello Orso", "text": ""}
{"id": "511407", "revid": "599013", "url": "https://it.wikipedia.org/wiki?curid=511407", "title": "Ssi", "text": ""}
{"id": "511408", "revid": "38120", "url": "https://it.wikipedia.org/wiki?curid=511408", "title": "Koda Fratello Orso", "text": ""}
{"id": "511414", "revid": "767487", "url": "https://it.wikipedia.org/wiki?curid=511414", "title": "Soon", "text": "I Soon furono un gruppo musicale italiano attivo durante gli anni novanta, . .\nStoria.\nI Soon nacquero a Milano nel 1993, ispirandosi all'alternative pop, con suoni di chitarra molto potenti unite a melodie ricercate. Inizialmente i testi dei brani erano in inglese.\nGrazie a un'intensa attivit\u00e0 concertistica, alla partecipazione a concorsi dell'area milanese, e al supporto del \"management\" di Rock Targato Italia, i Soon acquisirono una certa popolarit\u00e0 e riuscirono a farsi notare dai \"talent scout\" dell'etichetta discografica Mercury/Black Out, per la quale nel 1995 incisero il loro album di debutto (\"Scintille\"). Della produzione dell'album si occup\u00f2 Anjali Dutt, gi\u00e0 ingegnere del suono di band di livello internazionale come My Bloody Valentine, Sleeper, e Oasis (per l'album \"Definitely Maybe\").\nAlla pubblicazione di \"Scintille\" segu\u00ec un lungo tour (circa 150 date), una campagna promozionale di partecipazioni televisive (in programmi come \"Festivalbar\", \"Roxy Bar\", \"Help\", \"Match Music\"), e due video in rotazione su TMC2 e MTV (per i brani \"Il fiume\" e \"Settimane\"). Nello stesso anno i Soon furono anche in \"nomination\" come gruppo rivelazione dell'anno alla seconda edizione del Premio Italiano della Musica.\nDopo una partecipazione alla \"compilation\" del CPI \"Matrilineare\", i Soon tornarono in studio per incidere il loro secondo album, \"Spirale\" (ancora 1997), questa volta con la produzione di Sandro Franchin e Paolo Steffan. Nel tour successivo aprirono il concerto di Skunk Anansie di luglio. Il video di \"Abitudini\" venne messo in rotazione sui canali musicali italiani, e nuovamente il gruppo si dedic\u00f2 a partecipazioni televisive. Dopo la selezione per \"Sanremo Giovani 1997\", durante il tour in Sardegna, i Soon realizzarono il cortometraggio \"Spirale\", per la regia di Domenico Liggeri, in cui appare il video di \"Libera dentro\", secondo singolo dell'album.\nDopo \"Spirale\" i Soon realizzarono alcuni nuovi brani, proponendoli nel tour estivo del 1999, ma nello stesso anno il gruppo si sciolse."}
{"id": "511415", "revid": "29035", "url": "https://it.wikipedia.org/wiki?curid=511415", "title": "Peter Ferdinand Drucker", "text": ""}
{"id": "511425", "revid": "124443494", "url": "https://it.wikipedia.org/wiki?curid=511425", "title": "Lemma (linguistica)", "text": "In lessicografia, il lemma (dal greco \"l\u00eamma\", 'titolo', poi in latino \"lemma\", 'argomento', 'tema'), detto anche esponente, voce lessicale o (all'inglese) entrata, \u00e8 la forma di citazione di una parola in un dizionario.\nIl significato del lemma \u00e8 illustrato da una parafrasi detta definizione lessicale. Nel caso di parole polisemiche, ad ogni significato corrisponder\u00e0 un'accezione.\nGeneralit\u00e0.\nIl lemma pu\u00f2 essere costituito da una o pi\u00f9 parole grafiche, anche se alcune tradizioni lessicografiche tendono a escludere lemmi multilessicali (come \"tic-tac\" o \"pro capite\").\nDa un punto di vista tipografico, il lemma viene evidenziato graficamente: figurando come titolo di una voce o articolo di enciclopedia o dizionario, viene spesso esaltato dal grassetto e dall'uso di maiuscole, il che ne permette un pi\u00f9 facile reperimento.\nSolo nel caso una data parola abbia pi\u00f9 forme flessionali, la scelta del lemma che deve rappresentarle tutte avviene secondo criteri di \"lemmatizzazione\", diversi da lingua a lingua. Per esempio, la forma di citazione del verbo:\nIn italiano:"}
{"id": "511435", "revid": "1748167", "url": "https://it.wikipedia.org/wiki?curid=511435", "title": "Caduta libera", "text": "Un corpo si definisce in caduta libera quando esso \u00e8 sottoposto alla sola forza gravitazionale.\nTale definizione implica che il corpo possa anche non cadere nel senso comune del termine, in quanto a seconda delle condizioni iniziali pu\u00f2, ad esempio, orbitare (i pianeti intorno al sole sono in caduta libera) oppure anche allontanarsi all'infinito.\nIn relativit\u00e0 generale la definizione perde significato perch\u00e9 la gravit\u00e0 \u00e8 considerata la curvatura stessa dello spazio-tempo e quindi un corpo in caduta libera non ha forze che agiscono su di lui.\nIl moto di un corpo in caduta libera pu\u00f2 essere studiato usando la sola cinematica: quest'ultima, infatti, ci permette di studiare il fenomeno senza considerare le cause che lo determinano.\nFormule del moto.\nNell'ipotesi di caduta libera, un corpo \u00e8 soggetto a un'accelerazione che si manifesta in direzione radiale verso il centro di un pianeta. Per i corpi che cadono liberamente per brevi percorsi (come nel caso di cadute da piccole altezze), l'accelerazione pu\u00f2 essere ritenuta costante, sia in modulo che in direzione. In tal caso, il moto di caduta libera pu\u00f2 essere considerato un moto rettilineo uniformemente accelerato.\nScelto il sistema di riferimento in modo che l'asse \"z\" sia rivolto verso il basso, l'accelerazione ha la forma:\ndove \"g\" \u00e8 l'accelerazione di gravit\u00e0 (indipendente dalle coordinate, secondo l'ipotesi formulata). La soluzione \u00e8 quella di trovare le equazioni del moto del corpo. A tale scopo si pu\u00f2 integrare la (1) rispetto ad un intervallo di tempo generico:\ndove formula_3. Otteniamo:\nche \u00e8 l'equazione della velocit\u00e0 (anch'essa rettilinea e diretta verso il basso) per il nostro corpo. Integrando nuovamente la (2):\nQuesta \u00e8 l'equazione del moto per il corpo in caduta libera. Ovviamente formula_6 \u00e8 l'altezza cui il corpo viene lasciato e, poich\u00e9 la scelta del sistema di riferimento \u00e8 arbitraria, possiamo sempre fare in modo che essa coincida con zero, oppure con \"h\", cio\u00e8 la quota iniziale. D'altra parte formula_7 \u00e8 la velocit\u00e0 iniziale del corpo: se esso viene lasciato cadere, allora formula_8; se invece il corpo viene lanciato verso il basso, o verso l'alto, allora formula_9 (formula_7 sar\u00e0 positivo o negativo a seconda dei due casi).\nSi noti come da un certo punto in poi non si sia usata la notazione vettoriale perch\u00e9 il moto si svolge lungo una linea retta: dunque si abusa legittimamente della notazione, come ad esempio formula_11, intendendo che \u00e8 la derivata rispetto al tempo della coordinata spaziale. Cos\u00ec anche formula_12.\nTempo di caduta.\nDalla (2) si pu\u00f2 ricavare il tempo di caduta del corpo:\nVariante del moto.\nUna variante del moto in caduta libera \u00e8 il lancio di un corpo verticalmente verso l'alto. In tal caso scegliamo un sistema di riferimento composto dall'asse 'z' ma rivolto verso l'alto. In tal caso le equazioni (1), (2), (3) rimangono invariate eccetto che per il segno dell'accelerazione di gravit\u00e0 che stavolta \u00e8 negativo.\nIn questo caso il corpo raggiunge una certa quota partendo da formula_14, e questo implica innanzitutto che la velocit\u00e0 iniziale non \u00e8 mai nulla (altrimenti significherebbe che il corpo non si \u00e8 mai mosso), e successivamente raggiunge la massima quota \"h\" per poi ridiscendere verso terra. Questo implica che la velocit\u00e0 si annulla nel punto di inversione del moto, esattamente al tempo:\n(ottenuto dalla (2) per formula_16) a cui corrisponde un'altezza massima (cio\u00e8 la quota massima):\nottenuta sostituendo il valore del tempo di inversione nella (3), per formula_8.\nL'istante di caduta al suolo \u00e8 quello per cui formula_19 e risolvendo la (3):\nle cui soluzioni sono due: una di queste \u00e8 da scartare perch\u00e9 negativa (significherebbe che il tempo \u00e8 negativo), l'altra soluzione sar\u00e0 semplicemente:\ncon velocit\u00e0 finale corrispondente: formula_22.\nDunque in questo caso il moto \u00e8 uniformemente decelerato per formula_23 e uniformemente accelerato per formula_24."}
{"id": "511436", "revid": "22475", "url": "https://it.wikipedia.org/wiki?curid=511436", "title": "Thomas Parnell", "text": "Biografia.\nNato a Dublino, entr\u00f2 al \"Trinity College\" di Cambridge all'et\u00e0 di tredici anni. Dopo la laurea, incontr\u00f2 Alexander Pope e Jonathan Swift e contribu\u00ec alla redazione del famoso giornale \"The Spectator\", uno dei primi e pi\u00f9 famosi del tempo. Aiut\u00f2 inoltre Pope nella traduzione dell\"'Iliade\" e Pope raccolse i suoi poemi nel 1721, dopo la morte dell'amico, pubblicandoli. Una biografia di Parnell \u00e8 stata scritta da Oliver Goldsmith. La sua influenza su Thomas Gray e gli altri poeti della scuola cimiteriale fu enorme."}
{"id": "511437", "revid": "1078002", "url": "https://it.wikipedia.org/wiki?curid=511437", "title": "Comunit\u00e0 politica europea", "text": "La Comunit\u00e0 politica europea (CPE) fu un progetto di integrazione europea sviluppato parallelamente alla Comunit\u00e0 europea di difesa negli anni cinquanta.\nStoria.\nDurante le trattative di Parigi sulla CED, iniziate il 15 febbraio 1951, De Gasperi, anche grazie alla pressione di Altiero Spinelli e del Movimento Federalista Europeo sul governo italiano, riusc\u00ec a far inserire nella bozza del trattato un articolo con impegni e scadenze precise \"per garantire lo sbocco federativo\" dell'iniziativa. La Comunit\u00e0 europea di Difesa fu quindi dotata di un'Assemblea con veste di \"precostituente europea\" con il compito di preparare entro sei mesi la trasformazione di CED e CECA in un unico organismo federale europeo, basato sulla divisione dei poteri.\nil 10 settembre i ministri degli esteri dei sei paesi decisero (sulla base dell'art. 38 del trattato CED) di incaricare un'assemblea \"ad hoc\" (l'assemblea allargata della CECA) di elaborare lo statuto della Comunit\u00e0 Politica Europea, cio\u00e8 dell'organismo politico incaricato di controllare l'esercito europeo. Si trattava dell'assemblea di cui era divenuto presidente Paul Henri Spaak, che aveva da poco abbandonato la carica di presidente dell'Assemblea consultiva del Consiglio d'Europa.\nIl 10 marzo 1953 l'Assemblea concluse i suoi lavori approvando il progetto di trattato costitutivo della Comunit\u00e0 politica europea che prevedeva la formazione di istituzioni sovranazionali come il Consiglio esecutivo europeo, il Parlamento (bicamerale con una camera eletta a suffragio universale diretto), la Corte di giustizia ed il Consiglio economico e sociale. Le competenze della Comunit\u00e0 avrebbero riguardato la politica estera, l'applicazione del trattato CED e la progressiva realizzazione di un mercato comune.\nEsito.\nIl progetto di Costituzione finir\u00e0 lettera morta dopo la mancata ratifica della CED da parte dell'Assemblea nazionale francese del 30 agosto 1954.\nA distanza di circa un anno dall\u2019esito fallimentare della Ced e della Cpe, il deputato democristiano italiano Fiorentino Sullo scriveva sul periodico del partito che i progetti di unit\u00e0 economica dell\u2019Europa non avevano la capacit\u00e0 di \u00absedurre\u00bb le masse."}
{"id": "511440", "revid": "1543377", "url": "https://it.wikipedia.org/wiki?curid=511440", "title": "Chris Bosh", "text": "Bosh \u00e8 stato selezionato come quarta scelta assoluta nel Draft NBA 2003 dai Toronto Raptors. Campione olimpico con la nazionale USA ai Giochi Olimpici di Pechino 2008, nel corso della sua carriera ha fatto valere il suo grande talento nei rimbalzi difensivi oltre ad apprezzabili doti realizzative.\nNel 2021 \u00e8 stato inserito fra i membri del Naismith Memorial Basketball Hall of Fame.\nCarriera.\nHigh School e college.\nHa giocato per la Lincoln High School di Dallas, trascinandola ad un record di 40-0 nel suo ultimo anno. Inoltre fu nominato giocatore dell'anno.\nDecise di non andare subito nella NBA ed and\u00f2 nella prestigiosa universit\u00e0 di Georgia Tech, dove rimase un solo anno nel quale vinse il premio di Freshman of the Year della Atlantic Coast Conference, succedendo ad Ed Nelson.\nToronto Raptors (2003-2010).\nSi present\u00f2 al draft NBA 2003 e venne scelto al numero 4, dopo LeBron James, Carmelo Anthony e Darko Mili\u010di\u0107, ma prima del fenomeno dei Miami Heat Dwyane Wade.\nChris cominci\u00f2 ad emergere tra le giovani stelle NBA e divenne presto il leader dei Raptors. Gioc\u00f2 nelle partite NBA Rookies- Sophomores sia nel 2004 che nel 2005. Nella stagione 2006 ha partecipato all'All Star Game NBA ed \u00e8 entrato nel novero delle stelle NBA.\nNella stagione 2006-07, Bosh \u00e8 richiamato ad unirsi al Team USA al FIBA Americas Championship 2007, ma un infortunio al piede lo indusse a ritirarsi dal team. La stagione 2006-07 finisce al primo posto della division e al terzo di conference con i Toronto Raptors, per la prima volta nella storia della franchigia canadese, davanti ai New York Knicks, Philadelphia 76ers, New Jersey Nets e i Boston Celtics, con uno score di 47 vittorie e 35 sconfitte. Vengono per\u00f2 eliminati al primo round contro i New Jersey Nets per 4-2.\nIl 23 giugno 2008 \u00e8 stato selezionato per partecipare alle Olimpiadi estive di Pechino del 2008 con il Team USA. Durante le Olimpiadi, ha giocato in sostituzione del centro degli Orlando Magic Dwight Howard, nel torneo da cui gli Stati Uniti sono usciti imbattuti e ha vinto la medaglia d'oro sconfiggendo in finale la Spagna. In questa competizione Chris Bosh ha avuto una media di 9,1 punti a partita ed \u00e8 stato il miglior rimbalzista della squadra con una media di 6,1 rimbalzi a partita.\nIl 3 gennaio 2010 \u00e8 diventato il primo marcatore nella storia dei Raptors, superando Vince Carter. Nello stesso anno, il 20 gennaio Chris Bosh ha messo a segno 44 punti contro i Milwaukee Bucks, che \u00e8 diventato il suo career-high di punti.\nMiami Heat (2010-2017).\nI due titoli NBA.\nDiventato \"free agent\", nell'estate 2010 firma un contratto con i Miami Heat, dove ritrover\u00e0 i compagni di nazionale Dwyane Wade e LeBron James, svincolatosi dai Cavaliers e approdato pochi giorni dopo Bosh alla franchigia della Florida. Desideroso di intraprendere una nuova fase della sua carriera, abbandona il numero 4 e decide di indossare la maglia numero 1, che usava ai tempi dell'high school. Conclude la regular season con gli Heat vincendo il titolo di division. Ai playoff NBA, diventa campione della Eastern Conference e raggiunge le NBA Finals, perdendo per\u00f2 contro i Dallas Mavericks; la serie finisce 4-2 per i texani. Bosh conclude i playoff con una media di 18,6 punti per partita conditi da 8,5 rimbalzi.\nLa stagione successiva a causa del \"lock-out\" in NBA inizia nel mese di dicembre 2011. Con la franchigia della florida arriva al secondo posto della Eastren Conference, dietro i Chicago Bulls nella \"regular season\". Ai play-off incontrano prima i New York Knicks battuti per 4-1, poi gli Indiana Pacers battuti per 4-2, anche se Chris Bosh si infortuna in gara-1 dopo soli 13 minuti giocati a causa di uno strappo addominale. Ritorna alle finali di conference contro i Boston Celtics che sconfiggono in rimonta 4-3. Infine incontrano gli Oklahoma City Thunder delle stelle Kevin Durant e Russell Westbrook, alle finali NBA che si risolvono in favore degli Heat per 4-1, facendo cos\u00ec campioni i \"Big Three\".\nIl 3 novembre, contro i Denver Nuggets, mette a referto ben 40 punti conditi da 7 rimbalzi.\nIl 16 febbraio vince, con il team Miami, formato da lui, Swin Cash e Dominique Wilkins l'NBA Shooting Stars Competition battendo il team di Russell Westbrook.\nViene selezionato per l'All Star Game fra le riserve, ma a causa dell'infortunio del playmaker titolare Rajon Rondo, viene inserito nel quintetto base insieme ai compagni di squadra Dwyane Wade e LeBron James. In stagione gli Heat riescono a vincere 27 gare di fila, diventando cos\u00ec la seconda franchigia con la serie positiva pi\u00f9 lunga della storia. La franchigia di Miami arriva prima in Regular season (66-16), e ai NBA playoffs supera prima i Milwaukee Bucks (4-0), poi i Chicago Bulls orfani di Derrick Rose, e in finale di conferece gli Indiana Pacers di Paul George e arriva alle finals contro i San Antonio Spurs. Miami e San Antonio danno il via ad una combattutissima serie che porta sino a gara-7 dove Miami bisser\u00e0 il titolo battendo gli Spurs 95-88. Eccelle particolarmente in gara 6, dove prende il rimbalzo offensivo sul tiro sbagliato da LeBron James a 8,7 secondi dalla fine, scarica il pallone a Ray Allen che mette la tripla del 95-95 a 5,2 secondi dalla fine, portando la squadra all'overtime, evitando la sconfitta in finale. All'overtime effettua due decisive stoppate, una su Tony Parker a 33 secondi dalla fine sul risultato di 101-100 a favore dei Miami Heat, l'altra a 1,9 secondi dalla fine su Danny Green, mantenendo il risultato sul 103-100 per gli Heat, portando la serie sul 3-3. Per Bosh \u00e8 il secondo anello NBA (consecutivo).\nNella stagione 2013-14 Bosh migliora notevolmente nel tiro da tre punti, stabilendo il suo record di tiri da tre punti realizzati in un anno: dai 21 tiri dall'arco messi nella stagione precedente passa a 74, con una media del 34%. Risultano decisive le sue realizzazioni da tre punti soprattutto nella partita contro i Charlotte Bobcats, quando nel quarto quarto realizza tre triple consecutive, trascinando i Miami Heat verso la vittoria e nel match contro i Portland Trail Blazers dove i Miami Heat, orfani di LeBron James, vincono per 108-107 grazie ad una sua tripla dai 9 metri a 0,5 secondi dalla fine. Il 16 febbraio, durante l'NBA All-Star Weekend, vince per la seconda volta consecutiva l'NBA Shooting Stars Competition. Il 12 marzo 2014 raggiunge i 15.000 punti in NBA contro i Brooklyn Nets. Chiude la \"regular season\" con 16,2 punti per partita conditi da 6,6 rimbalzi, 1,1 assist, 1,0 palle rubate e 1,0 stoppate a partita. I Miami Heat chiudono al secondo posto, incontrando cos\u00ec nel primo turno dei play-off i Charlotte Bobcats, battuti 4-0. Nel secondo turno i Miami sconfiggono 4-1 i Brooklyn Nets di Paul Pierce, Kevin Garnett e Deron Williams. Le finali di conference vedono invece i Miami contro gli Indiana Pacers, che possiedono il fattore campo ma vengono tuttavia facilmente sconfitti per 4-2. Gli Heat raggiungono cos\u00ec per la quarta volta di fila le NBA Finals. I Miami Heat tuttavia vengono sconfitti nelle Finals dai San Antonio Spurs per 4-1.\nL'addio di LeBron e i problemi di salute.\nL'11 luglio 2014, dopo l'annuncio di Lebron James del suo ritorno ai Cleveland Cavaliers, voci portano a pensare di un imminente trasferimento di Bosh agli Houston Rockets. Tuttavia poche ore dopo viene annunciato il rinnovo di Chris con la franchigia di South Beach per una cifra di 118 milioni di dollari in 5 anni.\nNell\"'opening night\" della stagione 2014-2015, Bosh si rende protagonista di una sontuosa prestazione nella vittoria contro i Washington Wizards, mettendo a referto 26 punti, 15 rimbalzi (record con la maglia degli Heat) e 4 assist. La stagione inizia bene; nelle prime 7 partite realizza almeno 20 punti, con una media di 10 rimbalzi. Gli Heat hanno un record di 5-2 ma, sia per l'assenza di Wade sia per prestazioni poco incisive al tiro di Bosh, perdono tre partite consecutive con avversari sulla carta abbordabili, arrivando ad avere un record di 5-5. Gli Heat rialzano la testa vincendo al Barclays Center contro i Brooklyn Nets per 95-83; Chris realizza 15 punti e cattura 9 rimbalzi. Nella trecentesima partita di regular season con la maglia degli Heat \u00e8 protagonista di una grande prestazione nella partita contro gli Orlando Magic (vinta per 99-92), segnando sul tabellino 32 punti e 10 rimbalzi. Il 9 dicembre grazie ad una sua grande prestazione, 34 punti e 9 rimbalzi, i Miami Heat interrompono una serie di 4 sconfitte consecutive, vincendo contro i Phoenix Suns in trasferta per 103-97. Il 14 dicembre salta la sua prima partita stagionale, contro i Chicago Bulls, a causa di un infortunio al polpaccio. A causa di questo infortunio salta 8 partite consecutive, tra cui il match di Natale vinto dagli Heat per 101-91 contro i Cleveland Cavaliers. Ritorna nella partita persa contro gli Orlando Magic in casa per 101-102 siglando 20 punti e catturando 8 rimbalzi. L'11 gennaio, anche grazie ad una sua sontuosa prestazione, 34 punti e 7 rimbalzi, gli Heat vincono per 104-90 in casa dei Los Angeles Clippers. Il 27 gennaio tocca quota 16000 punti nella partita contro i Milwaukee Bucks, salendo cos\u00ec al 99\u00ba posto della classifica dei migliori marcatori NBA. Il 29 gennaio vengono annunciate le riserve dell'All Star Game, tra cui Chris Bosh; viene selezionato quindi per la decima volta consecutiva. Il 14 febbraio vince per la terza volta consecutiva, insieme a Swin Cash e Dominique Wilkins, l'NBA Shooting Stars Competition battendo il team di Russell Westbrook. Durante l'All-Star Weekend, Bosh si era lamentato di alcuni dolori ad un fianco, in prossimit\u00e0 della cassa toracica. Dolori che si ripresentano il 18 febbraio durante un allenamento; viene fatto quindi visitare dal medico di squadra che decide di farlo trasferire in ospedale per ulteriori e approfonditi accertamenti. Gli esami riscontrano dei coaguli di sangue all'interno dei polmoni; un problema simile ha colpito poche settimane prima Mirza Teletovi\u0107. Il 21 febbraio viene operato con successo e i Miami Heat comunicano che la stagione di Bosh finisce qui. Chiude quindi la stagione con 44 partite giocate, 21,1 punti, 7,0 rimbalzi, 2,2 assist, 0,9 palle rubate e 0,6 stoppate di media a partita. A causa di numerosi infortuni, compreso quello di Bosh, e di numerose partite sfuggite clamorosamente di mano, i Miami Heat non si qualificano per i playoff.\nDopo 8 mesi torna a giocare nella vittoria nell\"'opening night\" della stagione 2015-16 contro gli Charlotte Hornets, siglando una doppia doppia con 21 punti e 10 rimbalzi. Nel pre-partita Chris ringrazia vivamente tutti i tifosi della franchigia della South Florida e non per tutti i messaggi d'affetto ricevuti durante il suo periodo di convalescenza che lo hanno aiutato a superare questo difficile momento della sua vita. L'8 novembre Chris supera la soglia dei 6.000 punti con la maglia dei Miami Heat nella vittoria contro i Toronto Raptors; ad oggi Bosh ha un record di 12-0 contro la sua ex squadra. Il 23 gennaio supera i 17000 punti in carriera, posizionandosi all'87\u00ba posto nella classifica dei miglior realizzatori di sempre in NBA. Dopo solo 47 partite stabilizza il suo \"season-high\" di triple realizzate (75). Il 28 gennaio vengono annunciate le riserve dell'All Star Game, che si terr\u00e0 a Toronto tra il 14 e il 16 febbraio, e viene nominato per l'undicesima volta consecutiva. Viene selezionato anche per la gara da tre punti; per uno sospetto problema al polpaccio deve saltare sia la gara da 3 sia la partita dell'All Star Game. Il 16 febbraio iniziano a circolare insistenti voci che il problema al polpaccio non sia un normale stiramento, ma un nuovo coagulo di sangue. I Miami Heat non rilasciano significative news sullo stato di salute di Bosh nei giorni seguenti, limitandosi a inserirlo nella lista degli inattivi partita per partita. Durante questo periodo i vari rumors dicono che potrebbe saltare l'intera stagione, come l'anno precedente, o addirittura sarebbe forzato a chiudere qui la sua carriera in NBA, Il 10 marzo Chris fa chiarezza sulle sue condizioni fisiche attraverso un comunicato: \"[...] La mia vita non \u00e8 mai stata a rischio durante questa stagione: mi sento benissimo e al momento la trombosi non \u00e8 grave. [...] Mi sono allenato da solo e con la squadra e sono andato alle partite casalinghe senza mai esser notato dal pubblico. [...] penso positivo sul fatto di poter riuscire a tornare durante questa stagione.\" Nonostante queste dichiarazioni, Bosh non scende pi\u00f9 in campo fino alla fine della regular season e, in un colloquio provato con i compagni di squadra, confessa che purtroppo non potr\u00e0 giocare i play-off, anche se i Miami Heat non rilasciano un suo stato definitivo. Chiude la stagione con 53 partite giocate, 19,1 punti di media, 7,4 rimbalzi, 2,4 assist, 0,7 palle rubate e 0,6 stoppate a partita, con una media di 33,5 minuti giocati a gara.\nL'estate 2016 \u00e8 senza dubbio la pi\u00f9 travagliata nell'intera carriera di Chris. La dirigenza degli Heat non rilascia stati sulle condizioni del giocatore mentre Bosh lancia segnali positivi tramite i social facendo capire di essere pronto per la stagione 2016-2017, anche tramite un documentario, chiamato \"Bosh Rebuilt\" prodotto insieme a Uniterrupted. Il 24 settembre il giocatore si presenta al training camp per effettuare le visite mediche di rito per essere dichiarato guarito e in grado di giocare. Purtroppo Chris non riesce a superare le visite e, inoltre, durante la conferenza stampa Pat Riley dichiara che la franchigia non sta lavorando per un suo ritorno. Probabilmente il giocatore verr\u00e0 tagliato dal roster il 1\u00ba marzo 2017 e non si sa ancora se torner\u00e0 mai a giocare a basket; il giocatore ha per\u00f2 dichiarato che far\u00e0 di tutto per provare a giocare di nuovo a basket. Il 23 febbraio, data per certa la sua assenza almeno per l'intera stagione, annuncia una collaborazione come analista per TNT per la durata di cinque settimane. Il 3 giugno una delegazione di medici mandati direttamente dalla NBA ha stabilito che il problema di coaguli di sangue deve essere considerato \u2018a career-ending injury\u2019, consigliando al giocatore di non tornare pi\u00f9 sul parquet da professionista. Il 4 luglio viene ufficialmente tagliato dal roster; contestualmente il presidente Pat Riley annuncia il ritiro della maglia n\u00b0 1 indossata da Bosh nella sua esperienza in Florida. Nel novembre 2017 annuncia di non aver deciso di ritirarsi e di coltivare ancora la speranza di tornare a giocare. Il 12 febbraio per\u00f2, vista la sua ormai impossibile completa ripresa, annuncia che non proseguir\u00e0 pi\u00f9 la sua carriera e che si sarebbe ritirato nello stesso giorno del ritiro della sua maglia, annunciata dai Miami Heat per il giorno 26 marzo 2019.\nSi chiude cos\u00ec la sua carriera, con 893 partite giocate tra Raptors e Heat, con una media di 19.2 punti, 8.5 rimbalzi, 2 assist e 1 stoppata a partita. Vincitore di 2 titoli con i Miami Heat, 11 volte selezionato per l'All Star Game in 13 anni di carriera, selezionato nell'All Nba Team nel 2006-2007 e nel team dei rookie nell'anno del suo esordio.\nNazionale.\nBosh inizi\u00f2 la sua carriera internazionale nel 2002, quando fu scelto come membro della USA Basketball Championship 2002 Junior World Team di qualificazione che si \u00e8 conclusa con un record di 4-1 e la medaglia di bronzo.\nNell'agosto 2006, Bosh \u00e8 stato nominato come membro degli Stati Uniti 2006 Team World Championship. Insieme ai compagni del draft 2003 Dwyane Wade, LeBron James, Carmelo Anthony, e Kirk Hinrich, questa squadra ha giocato il Campionato del Mondo FIBA 2006. La squadra ha vinto la medaglia di bronzo e Bosh si \u00e8 classificato sesto nella percentuale di canestri dal campo.\nDopo la stagione 2006-07, \u00e8 stato chiamato nella squadra che avrebbe preso parte al FIBA Americas Championship 2007. Tuttavia, ha subito un infortunio al piede e si \u00e8 ritirato dalla squadra. Il 23 giugno 2008, \u00e8 stato convocato nella squadra che doveva competere ai Giochi Olimpici del 2008 a Pechino. Durante il torneo il Team USA \u00e8 finito imbattuto in tutte le otto partite in rotta verso la medaglia d'oro, sconfiggendo in finale la Spagna. Ha una media di 9,1 punti a partita, e ha condotto la squadra nei rimbalzi con 6,1 a partita.\nFuori dal campo.\nAttore.\nChris Bosh appare nella serie TV \"Law &amp; Order - Unit\u00e0 vittime speciali\" (Ep. 2 S 13 del 2011), di \"Jessie\" (Ep. 8 S 2 del 2013) e di \"Rosewood\" (Ep.3 S 1 del 2016)."}
{"id": "511442", "revid": "306856", "url": "https://it.wikipedia.org/wiki?curid=511442", "title": "Canto eroi e macchine della guerra mussoliniana", "text": "Canto eroi e macchine della guerra mussoliniana \u00e8 un aeropoema di Filippo Tommaso Marinetti, pubblicato nel 1942 dall'Arnoldo Mondadori Editore. \nL\"'aeropoesia\" \u00e8 un genere poetico inventato e promosso dallo stesso autore a partire dagli anni venti, che prevede l'abolizione della punteggiatura e, parzialmente, della sintassi, un uso parossistico dell'analogia e dei neologismi. Saltuariamente compaiono alcuni brevi brani di parole in libert\u00e0.\nL'aeropoema \u00e8 diviso in nove parti chiamate \"simultaneit\u00e0\" e precedute da una prefazione autografa, chiamata \"collaudo\".\nNel collaudo, Marinetti afferma la necessit\u00e0 di vincere, \"dopo la Grande Guerra e la Guerra Veloce\" (la guerra d'Abissinia), anche la \"Guerra Multifronte\" intrapresa da Mussolini. Il poeta, oltre a partecipare attivamente a questa guerra (di l\u00ec a poco partir\u00e0 volontario per il fronte russo), dedica queste poesie, recitate in diverse occasioni pubbliche in numerose citt\u00e0 italiane, ai caduti italiani in Africa ed Europa.\nLe \"simultaneit\u00e0\" sono quasi tutte dedicate ad altrettanti \"eroi\" caduti: Savar\u00e9 (Abissinia), Borsini e Ciaravolo (cacciatorpediniere \"Nullo\"), l'aviatore Mario Visintini, Corinto Bellotti (Croce rossa aerea), Gabriele Pepe (artigliere in Africa), Annibale Pagliarin (\"sottufficiale di contabilit\u00e0\" in Grecia) e ai \"quattrocento carabinieri gondarini\" caduti nella Battaglia di Culqualber per la difesa del fronte etiope-somalo nella Campagna dell'Africa Orientale Italiana.\nPer certi versi Canto eroi... \u00e8 un ritorno all'\"ossessione lirica della materia\" professata da Marinetti ai tempi di \"Zang Tumb Tumb\": il poeta assume spesso il punto di vista paradossale e astratto degli oggetti (artificiali o naturali) e dei fenomeni atmosferici.\nLa principale differenza tra il libro scritto trent'anni prima e un'opera come Canto eroi... sta nel deliberato intento propagandistico di quest'ultima: malgrado i toni sempre parossistici e roboanti, di un patriottismo involontariamente autoparodico, Marinetti descrive la morte dei suoi eroi con partecipazione emotiva: ne risulta uno stile pi\u00f9 umano, con autentici momenti di commozione... che tuttavia non gli varr\u00e0, comprensibilmente, molti estimatori nel dopoguerra. Il libro non \u00e8 stato pi\u00f9 ristampato dal 1942. \n (\"Simultaneit\u00e0 del ten. colonnello Gabriele Pepe gloria delle truppe coloniali artiglieri bersaglieri fanti e camicie nere\", pagg. 116-117)."}
{"id": "511444", "revid": "69156", "url": "https://it.wikipedia.org/wiki?curid=511444", "title": "Grammatica tradizionale", "text": ""}
{"id": "511445", "revid": "2036605", "url": "https://it.wikipedia.org/wiki?curid=511445", "title": "Telemetro laser", "text": "Il telemetro laser \u00e8 uno strumento di alta precisione per la misura di distanze fra due punti, il cui funzionamento si basa sull'emissione di un raggio laser di bassa energia e quindi teoricamente non pericoloso.\nFunzionamento.\nNell'istante in cui viene attivato, il telemetro emette un raggio laser. Un cronometro elettronico integrato nel dispositivo misura il tempo intercorso tra l'emissione ed il ritorno del raggio riflesso. Conoscendo la velocit\u00e0 della luce in aria \u00e8 immediato calcolare la distanza percorsa dal raggio laser, attraverso la semplice equazione: \"distanza\" = \"velocit\u00e0\" \u00d7 \"tempo\". In questo modo, indirizzando correttamente il raggio su uno specifico bersaglio, \u00e8 possibile misurarne la distanza dal dispositivo emittente.\nIl principio di funzionamento dei misuratori laser portatili non si basa sulla misurazione diretta del tempo di andata-ritorno del raggio riflesso, ma sulla misura della frequenza di autooscillazione di un sistema nel quale \u00e8 inserito tale ritardo. Misurare una distanza con l'approssimazione di 1 mm, attraverso la lettura diretta del tempo di andata-ritorno, richiederebbe infatti la realizzazione di un cronometro avente risoluzione di 1/150.000.000.000 di secondo, attualmente difficile da realizzare a costi accettabili. Molto pi\u00f9 semplice risulta invece misurare la frequenza il cui periodo \u00e8 determinato dal tempo di andata-ritorno del raggio. La realizzazione pratica del misuratore prevede un emettitore laser il cui raggio riflesso viene rivelato da un sensore ottico che spegne il raggio stesso, questo provoca la riaccensione dell'emettitore e quindi di nuovo lo spegnimento. Il sistema oscilla quindi a una frequenza f=1/(2d/(3*10^11)+Te) dove \"d\" \u00e8 la distanza in mm e \"Te\" \u00e8 il ritardo costante di commutazione introdotto dal circuito di spegnimento. La frequenza \u00e8 facilmente misurabile con precisione, per mezzo di circuiti a basso costo e la distanza \u00e8 ricavabile quindi con un semplice calcolo.\nUtilizzo.\nI telemetri per uso civile (detti anche \"distanziometri\") hanno l'aspetto di apparecchi palmari e vengono utilizzati principalmente per il rilievo di misure in edilizia, con precisione di qualche millimetro su distanze che raramente superano i 100 metri. Nell'uso pratico lavorano bene in interni, mentre in esterno possono presentare errori di misura o riduzione della portata in presenza di forte luce solare o bersagli con cattive caratteristiche di riflettenza.\nI telemetri portatili per uso militare sono spesso abbinati a sistemi di visione ottica a distanza (\"monocoli\" o \"binocoli\") e vengono in genere usati come ausilio al tiro da lunga distanza. Esistono anche telemetri in esecuzione fissa su mezzi militari (\"carri armati\", \"blindati\", ecc.) abbinati all'arma da fuoco installata sul mezzo. I telemetri pi\u00f9 sofisticati sono dotati di filtri che li rendono pi\u00f9 efficienti in condizioni meteo avverse ed in presenza di forte riflessione dal terreno della luce solare. La precisione di questi telemetri arriva a \u00b1 1 metro su qualche chilometro di distanza, con ripetibilit\u00e0 della misura che pu\u00f2 arrivare al 98% (percentuale di volte che ripetendo la stessa misura si ottiene l'identico risultato).\nIn campo militare il telemetro pu\u00f2 essere impiegato anche come illuminatore del bersaglio, in modo che un'arma a guida laser (una bomba o un missile) possa seguire il riflesso laser sino a destinazione. Per rendere i telemetri e le armi a guida laser meno efficaci contro bersagli militari, svariati eserciti impiegano vernici laser-assorbenti per i loro veicoli, rendendo difficile l'utilizzo di telemetri laser su di essi."}
{"id": "511449", "revid": "4252", "url": "https://it.wikipedia.org/wiki?curid=511449", "title": "William", "text": ""}
{"id": "511452", "revid": "1543377", "url": "https://it.wikipedia.org/wiki?curid=511452", "title": "Nazionale di calcio delle Figi", "text": "La nazionale di calcio delle Figi \u00e8 la rappresentativa calcistica nazionale delle Isole Figi ed \u00e8 posta sotto l'egida della Federazione calcistica delle Figi. \u00c8 affiliata all'OFC.\nLa nazionale di calcio delle Figi \u00e8 spesso oscurata dal successo della locale nazionale di rugby. Ha esordito nel 1951. Si \u00e8 aggiudicata i Giochi del Pacifico nel 1991 e nel 2003 (nell'edizione disputata in casa). Il miglior piazzamento nella Coppa d'Oceania \u00e8 stato il terzo posto ottenuto nel 1998 e nel 2008.\nNella classifica mondiale della FIFA, istituita nell'agosto 1993, il miglior piazzamento delle Figi \u00e8 la 94\u00aa posizione luglio 1994, mentre il peggiore \u00e8 la 199\u00aa posizione del luglio 2015. Occupano attualmente la 163\u00aa posizione della graduatoria.\nStoria.\nDagli esordi alle prime partite continentali (1951-1973).\nLa nazionale figiana di calcio esord\u00ec il 7 ottobre 1951 a Suva contro la , da cui fu sconfitta per 6-4, con tripletta del neozelandese Jock Newall. L'anno dopo la Nuova Zelanda torn\u00f2 a giocare alle Figi contro la nazionale locale, battendola in tutte e tre le partite, nella seconda delle quali per 9-0.\nNel 1963 la locale federcalcio si affili\u00f2 alla FIFA. La squadra torn\u00f2 a giocare in occasione dei Giochi del Sud Pacifico del 1963 organizzati in casa, a Suva, dove sconfisse per 3-1 la il 29 agosto e per 5-0 le il 5 settembre, prima di essere battuta per 2-8 il 7 settembre dalla .\nDopo aver mancato l'edizione del 1966, fu presente all'edizione 1969 dei Giochi del Sud Pacifico, a Port Moresby. Si piazz\u00f2 quarta nel girone da sei, dopo aver perso contro la Papua Nuova Guinea la finale per il terzo posto. Due anni dopo termin\u00f2 all'ultimo posto il girone con due sconfitte contro Nuova Caledonia e , ma concluse al quinto posto dopo aver sconfitto le nella finale per il quinto posto.\nPrime partecipazioni alla Coppa d'Oceania e alle qualificazioni mondiali (1973-1981).\nCome membro della Oceania Football Confederation, le Figi parteciparono alla prima edizione della Coppa d'Oceania, svoltasi nel 1973 in Nuova Zelanda, dove non vinsero nessuna partita delle quattro giocate, segnando 2 gol e subendone 13. Ai Giochi del Sud Pacifico 1975 la squadra, guidata dal commissario tecnico francese Sashi Mahendra Singh giunse in semifinale, dove perse contro , prima di uscire sconfitta (di misura) anche dalla finale per il terzo posto contro le Isole Salomone.\nNel 1977 la squadra figiana fu affidata al CT John Lal, che esord\u00ec in una partita non ufficiale contro terminata 2-2. La compagine taiwanese si era recata nelle Figi per disputare il proprio match di qualificazione al contro l', stante la decisione del governo australiano di non concedere il visto ai calciatori taiwanesi sul suolo australiano. Australia e Taiwan si affrontarono dunque nella citt\u00e0 figiana di Ba.\nIl 19 marzo 1977, dopo aver battuto per 3-0 Taiwan a Ba, l'Australia affront\u00f2 in amichevole le Figi a Buckhurst Park. Pur privi di sette calciatori del Ba F.C., impegnati in una tourn\u00e9e in Nuova Zelanda, i figiani resistettero per quarantacinque minuti di gioco agli attacchi dell'Australia, prima di cogliere una clamorosa vittoria grazie ad un gol nel secondo tempo del debuttante Jimmy Okete.\nAgli ordini dell'allenatore figiano Moti Musadilal, la nazionale sub\u00ec due larghe sconfitte (0-3 e 0-6) contro la , il 19 giugno e il 1\u00ba luglio 1979. Partecip\u00f2 poi alla sesta edizione dei Giochi del Sud Pacifico, organizzati in casa. Dopo un pareggio a reti bianche contro la Papua Nuova Guinea, i figiani batterono per 24-0, stabilendo un nuovo record per la squadra. Dewan Chand fu autore di otto reti e Farouk Janeman di sette. Superate agilmente Wallis e Futuna ai quarti di finale (5-0), in semifinale le Figi prevalsero contro le Isole Salomone dopo i tempi supplementari grazie alla doppietta di Dewan Chand. Nella finale del Buckhurst Park, di fronte a spettatori, persero poi per 3-0 contro Tahiti (doppietta di Errol Bennett).\nNel 1980, dopo due sconfitte in amichevole contro la Nuova Zelanda, la squadra si present\u00f2 per la seconda volta alla Coppa d'Oceania agli ordini di Sashi Mahendra Singh. Battute le Isole Salomone per 3-0 e, per la prima volta nella loro storia, la Nuova Zelanda per 4-0, uscirono sconfitti per 6-3 contro Tahiti e terminarono il girone al secondo posto. La finale per il terzo posto li vide soccombere per 2-0 contro la Nuova Caledonia. Sashi Mahendra Singh fu destituito dal presidente federale per sopraggiunti limiti di et\u00e0, ritenuta troppo avanzata.\nNel 1981 le Figi esordirono nelle qualificazioni alla Coppa del mondo sotto la guida del commissario tecnico inglese Wally Hughes, assunto con un salario di 500 dollari figiani a settimana. Nei quattro incontri eliminatori per giocati a domicilio i figiani persero per 4-0 contro la Nuova Zelanda, per 4-1 contro l'Australia, pareggiarono contro l' e vinsero per 2-1 contro Taiwan. Il girone di ritorno vide le Figi pareggiare con Indonesia e Taiwan e perdere malamente contro l'Australia (10-0) e contro la Nuova Zelanda (13-0). Quella contro i neozelandesi, ad Auckland il 16 agosto 1981, rimane la sconfitta pi\u00f9 larga subita dalle Figi nella loro storia (sei gol furono di Steve Sumner). Wally Hughes si dimise dopo la disfatta. Sotto la guida di Ram Vinod, le Figi concludono al sesto posto con due vittorie, un pari e tre sconfitte, i mini-Giochi del Sud Pacifico, disputatisi alle Isole Salomone sempre nel 1981.\nAlti e bassi(2003-oggi).\n Nel 2003 la nazionale vince i Giochi del Pacifico, per la seconda volta nella storia. Alla Coppa delle Nazioni Oceaniche 2004 si classifica quarta su sei, con 4 punti in cinque partite. Ai giochi del Pacifico 2007 giunge secondo. Nella Coppa delle Nazioni oceaniche, nonostante il terzo posto su quattro, ottiene 7 punti in sei partite e va segnalato la vittoria per 2-0 contro la Nazionale di Calcio della Nuova Zelanda . Le edizioni dei Giochi del Pacifico 2011 e 2015 terminano entrambe al quarto posto. Alla Coppa delle Nazioni Oceaniche 2012 ha un rendimento molto scarso, soli 2 punti in 3 partite. Alla Coppa delle Nazioni Oceaniche 2016 arriva terza nel proprio girone, e si qualifica al terzo turno delle qualificazioni al Mondiale di Calcio 2018, in Russia. Termina per\u00f2 terza ed ultima nel proprio girone, con tre sconfitte e un pareggio. Nel 2016 la Nazionale Olimpica ha partecipa a Rio 2016,concludendo al primo turno.\nRosa attuale.\nI seguenti giocatori sono stati convocati per i Giochi del Pacifico 2019 dal 7 al 20 luglio ad Apia, nelle Samoa.\n\"Presenze, reti e numerazione aggiornate al 20 luglio 2019\".\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |"}
{"id": "511453", "revid": "124530523", "url": "https://it.wikipedia.org/wiki?curid=511453", "title": "Ernani", "text": "Ernani \u00e8 un'opera in quattro atti di Giuseppe Verdi su libretto di Francesco Maria Piave, tratta dal dramma di Victor Hugo \"Hernani\".\nStoria.\nLa prima rappresentazione si svolse al Teatro La Fenice di Venezia il 9 marzo 1844, e fu un successo. Gli interpreti coinvolti furono:\nTrama.\nL'azione si svolge in Spagna e ad Aquisgrana nel 1519.\nAtto I \u2013 \"Il bandito\".\nErnani (in realt\u00e0 dietro questo nome si nasconde Don Giovanni d'Aragona) \u00e8 a capo di un gruppo di banditi con i quali vuole sollevare una rivolta contro il re Carlo per spodestarlo e vendicare l'uccisione del padre. Si reca di nascosto al castello di Silva per incontrarne la nipote Elvira della quale \u00e8 innamorato e ricambiato, nonostante essa sia gi\u00e0 promessa allo zio. Qui si trova gi\u00e0 in incognito Carlo, anch'egli innamorato di Elvira. Essa lo riconosce, ma lo respinge e di fronte alla sua insistenza non esita a prendergli il pugnale per difendere il proprio onore. Ernani irrompe in scena per proteggere Elvira, ma il re lo riconosce e lo esorta alla fuga. Anche Silva entra all'improvviso sdegnato per l'attentato al suo onore da parte di Carlo, ma lo riconosce e gli rende omaggio. Carlo infine concede ad Ernani di scappare.\nAtto II \u2013 \"L'ospite\".\nLa rivolta capeggiata da Ernani \u00e8 fallita ed egli chiede ospitalit\u00e0 travestito da pellegrino al castello di Silva, il quale gli comunica che sta per sposare Elvira. Ernani sconvolto si rivela ed offre come dono nuziale la sua testa. All'inseguimento di Ernani giunge al castello Carlo, ma Silva legato al vincolo dell'ospitalit\u00e0 lo nasconde affinch\u00e9 non sia trovato. Non riuscendo a scoprire Ernani, Carlo lascia il castello intimando ad Elvira di seguirlo. Ernani quindi decide di rivelare a Silva che anche Carlo \u00e8 innamorato di Elvira, esortandolo a vendicare l'offesa recata al suo onore. I due stringono un patto, Ernani consegna un corno a Silva, il quale quando vorr\u00e0 la sua morte non dovr\u00e0 far altro che suonarlo tre volte.\nAtto III \u2013 \"La clemenza\".\nI due congiurati si recano ad Aquisgrana sulla tomba di Carlo Magno, ma sono stati preceduti da Carlo, il quale rivendica il trono imperiale. Ernani e Silva decidono di ucciderlo e tirano a sorte su chi debba eseguire la sentenza, ed esce Ernani. Dopo che Ernani e Silva hanno nuovamente giurato, appare Carlo \u2013 ora imperatore - con il suo seguito e decreta la morte di Ernani e Silva. L'intervento di Elvira fa cedere Carlo, che la concede in sposa ad Ernani oltre a salvargli la vita. Silva intanto medita vendetta.\nAtto IV \u2013 \"La maschera\".\nNel castello di Don Giovanni d'Aragona fervono i preparativi per le nozze. Mentre tutti si abbandonano alla gioia si sentono risuonare tre fiati di corno. \u00c8 Silva, che fa valere il giuramento stipulato con Ernani. Egli cerca di commuoverlo e di farlo ritornare sui suoi passi, ma alla fine si toglie la vita e sul suo corpo esanime si accascia anche Elvira.\nFinale dell'atto II.\nRispetto al libretto originale dell'opera, esiste anche un finale alternativo del II atto, scritto da Verdi nel 1845 per il tenore Nicolai Ivanov. Questa seconda versione del finale, che \u00e8 quello solitamente rappresentato, comprende tre nuove scene, con l'aria di Ernani \"Odi il voto, o grande Iddio\", e il coro finale dei briganti."}
{"id": "511454", "revid": "38120", "url": "https://it.wikipedia.org/wiki?curid=511454", "title": "Nazionale di calcio di Fiji", "text": ""}
{"id": "511455", "revid": "207192", "url": "https://it.wikipedia.org/wiki?curid=511455", "title": "Mondiali di calcio 1930", "text": ""}
{"id": "511456", "revid": "207192", "url": "https://it.wikipedia.org/wiki?curid=511456", "title": "Mondiali di calcio 1978", "text": ""}
{"id": "511463", "revid": "2730", "url": "https://it.wikipedia.org/wiki?curid=511463", "title": "Les Amoureux des bancs publics", "text": "Les amoureux des bancs publics \u00e8 il secondo album 33 giri di Georges Brassens, uscito nel 1954. Prende il nome dalla canzone \"Les amoureux des bancs publics\", ma \u00e8 noto anche come Le Vent, dato che all'uscita non aveva un nome ufficiale.\nIl disco.\nQuest'album contiene alcune tra le canzoni pi\u00f9 conosciute di Brassens, \"Bancs publics\", assai poetica, \"Brave Margot\", piuttosto irriverente, in pieno stile brasseniano, \"La cane de Jeanne\", un omaggio alla sua benefattrice Jeanne Planche; poi ancora \"J'ai rendez-vous avec vous\", canzone galante (cantata, in seguito, anche da Patachou), la riflessiva \"Il n'y a pas d'amour heureux\" e la bucolica e romantica \"Il suffit de passer le pont\". \nAlcune canzoni sono tratte da poesie, per \"popolarizzare\" la poesia stessa e portarla alla gente: \"La marine\" e \"Comme hier\" (Fort), \"Il n'y a pas d'amour heureux\" (Aragon) e \"Ballade des dames du temps jadis\" (Fran\u00e7ois Villon)."}
{"id": "511472", "revid": "1318658", "url": "https://it.wikipedia.org/wiki?curid=511472", "title": "Campeonato Sudamericano de Football 1937", "text": "Il Campeonato Sudamericano de Football 1937 fu la quattordicesima edizione della Coppa America di calcio.\nFu organizzato dall'Argentina dal 27 dicembre 1936 al 1\u00ba febbraio 1937.\nCitt\u00e0 e stadi.\nTre furono gli stadi che ospitarono le gare, tutti a Buenos Aires:\nFormula.\nLa formula prevedeva che le sei squadre partecipanti si affrontassero in un unico girone all'italiana, la cui prima classificata avrebbe vinto il torneo. Per ogni vittoria si attribuivano 2 punti, 1 per ogni pareggio e 0 per ogni sconfitta.\nClassifica marcatori.\n7 goal\n5 goal\n4 goal\n3 goal\n2 goal\n1 goal"}
{"id": "511473", "revid": "287204", "url": "https://it.wikipedia.org/wiki?curid=511473", "title": "Eugenio Maurizio di Savoia-Soissons", "text": "Valente comandante militare al servizio di Luigi XIV di Francia, fu padre del celebre feldmaresciallo Eugenio di Savoia. Fu inoltre marito di Olimpia Mancini, nipote del potente cardinale Mazarino, primo ministro e tutore del giovane re francese.\nBiografia.\nPrimi anni.\nEugenio Maurizio nacque a Chamb\u00e9ry il 3 maggio 1633, figlio terzogenito di Tommaso Francesco di Savoia, principe di Carignano, e di Maria di Borbone-Soissons, dalla quale ricevette in eredit\u00e0 il titolo di conte di Soissons. Per parte di suo padre era nipote del duca Carlo Emanuele I di Savoia (1562-1630) e nipote del re spagnolo Filippo II, mentre attraverso la famiglia di sua madre era legato ai Borbone-Cond\u00e9.\nSua sorella maggiore, Luisa Cristina (1627-1669) spos\u00f2 nel 1653 il principe ereditario di Baden, Ferdinando Massimiliano (1625-1669), e fu madre dell'altrettanto celebre \"Turkenlouis\", il margravio Luigi Guglielmo di Baden-Baden (1655-1707), nipote a cui Eugenio Maurizio fu sempre molto legato ed al quale trasmise la passione per le armi. Suo fratello maggiore, Emanuele Filiberto (1628-1709), dopo la morte del padre eredit\u00f2 il titolo di principe di Carignano proseguendo la linea dei Savoia-Carignano dalla quale poi si origineranno anche i futuri re d'Italia.\nEugenio Maurizio, durante i primi anni di vita, soggiorn\u00f2 alla corte di Torino dove per lui si stava predisponendo la carriera ecclesiastica. Tuttavia, questo sforzo venne abbandonato nel 1656, dopo la morte del secondo fratello maggiore Giuseppe Emanuele (1631-1656). Alla morte del padre nel 1656, dalla madre ottenne il titolo di conte di Soissons (il quale era stato concesso \"ex uxor\" al padre) e si trasfer\u00ec con lei in Francia, presso la corte di Versailles. Nell'eredit\u00e0 di sua madre, Eugenio Maurizio ottenne anche l\"H\u00f4tel de Soissons\", fatto costruire a suo tempo da Caterina de Medici a Parigi, attuale palazzo della Borsa di Parigi. Dal cugino duca di Savoia ottenne il permesso quindi di fondate un ramo della casata dei Savoia-Carignano, i Savoia-Soissons.\nCarriera militare.\nPer l'alto lignaggio della sua nascita e per la sua distinta posizione come principe del sangue piemontese, nonch\u00e9 per i propri collegamenti coi Borbone, Eugenio Maurizio decise di intraprendere la carriera militare presso l'esercito francese e, grazie alla sua posizione a corte, ebbe una carriera rapida. Malgrado questo non parve particolarmente versato in questa arte:\nSoprattutto nella prima parte della sua carriera militare, venne favorito fortemente dal cardinale Mazarino di cui spos\u00f2 a Parigi il 21 febbraio 1657 la nipote Olimpia Mancini (Roma, 1640 - Bruxelles, 9 ottobre 1708).\nI primi scontri nei quali ebbe modo di scendere in campo furono nell'ambito della guerra franco-spagnola (1635-1659), dopo la pace di Westfalia. Nel luglio del 1657 prese parte all'assedio di Montm\u00e9dy. Il 18 novembre 1657 venne nominato colonnello generale delle truppe mercenarie svizzere e dei Grigioni al servizio della Francia (\"Compagnie de le Cents Gardes Suisses du Corps du Roi\"). Partecip\u00f2 quindi all'assedio di Dunkerque (1658), alla conquista di Douai e Oudenaarde (1667) ed alla campagna della Franca Contea contro la Spagna. Divenne governatore del Borbonese e delle province di Champagne e Brie ed ambasciatore straordinario di Francia a Londra nel 1662 in occasione dell'incoronazione di Carlo II d'Inghilterra. Si distinse nell'esercito francese raggiungendo il grado di Luogotenente Generale (1672). Dal 1672 al 1678 fu impegnato nella guerra contro la Repubblica delle Sette Province Unite al fianco del maresciallo di Turenna a Charleroi. Turenne, col quale aveva gi\u00e0 servito durante la guerra franco-spagnola, lo considerava uno degli ufficiali pi\u00f9 capaci dell'esercito francese.\nMorte improvvisa.\nEugenio Maurizio, mentre si trovava in campagna militare presso la citt\u00e0 di Unna, in Vestfalia, venne stroncato da una febbre improvvisa nel giugno del 1673, ma corse pure voce che fosse stato avvelenato. Al sentire di queste voci, Luigi XIV diede ordine che venisse eseguita un'autopsia sul corpo del conte di Soissons per accertarne le cause della morte, ma a detta dei medici che eseguirono l'operazione in lui non furono trovate tracce di avvelenamento. Nel 1679, nell'ambito dell'affare dei veleni, riemerse nuovamente la teoria dell'avvelenamento ma questa volta ne venne incolpata sua moglie Olimpia, la quale venne sospettata di averlo avvelenato a causa del peggioramento della loro relazione, motivo per cui la contessa venne costretta all'esilio.\nIl 23 luglio 1673 il suo corpo, dopo molteplici omaggi, venne infine sepolto nel mausoleo dei conti di Soissons, la Certosa d'Aubevoye presso Gaillon, mentre il suo cuore fu posto su richiesta di sua madre nel convento dei carmelitani di Parigi.\nDopo la sua morte improvvisa e l'esilio della moglie, i suoi figli vennero affidati alle cure di Maria di Borbone-Cond\u00e9 con la quale poterono rimanere a Parigi. Alla morte gli successe il figlio Luigi Tommaso.\nMatrimonio e figli.\nDalla moglie Olimpia, Eugenio Maurizio ebbe otto figli:\nLuigi Tommaso eredit\u00f2 il titolo comitale continuando cos\u00ec la discendenza dei Savoia-Carignano-Soissons.\nL'unione tra Eugenio Maurizio ed Olimpia Mancini aument\u00f2 ancora di pi\u00f9 la sua considerazione presso la corte francese: nel 1658 accompagn\u00f2 la famiglia ducale di Savoia ad un incontro col re di Francia a Lione. Grazie all'influente zio della moglie, il cardinale Mazarino, Olimpia ottenne del resto nel 1660 la nomina a dama di compagnia della regina Maria Teresa. Anche dopo la morte di Mazzarino nel marzo 1661, ad ogni modo, Eugenio Maurizio e sua moglie non persero il favore del re. Olimpia si leg\u00f2 ancora pi\u00f9 profondamente al marito dal momento che, in tutti gli intrighi in cui ella venne coinvolta a corte, il marito la difese sempre e comunque, il che port\u00f2 inevitabilmente ad un deterioramento nel rapporto con Luigi XIV. Quando infine Olimpia entr\u00f2 in conflitto con Madame de Navailles, Eugenio Maurizio sfid\u00f2 a duello il duca di Navailles e per questo il re si vide costretto a bandirlo brevemente da corte.\nUn bando molto pi\u00f9 lungo (aprile 1665 - autunno 1666) arriv\u00f2 dopo che Olimpia si era intromessa nella relazione di Louise de La Valli\u00e8re, allora amante del re. Eugenio Maurizio ottenne l'ordine \"... se non ufficiale, perlomeno un segnale chiaro di ritirarsi con la moglie allo Champagne per adempiere al suo incarico di governatore della provincia.\"."}
{"id": "511475", "revid": "339392", "url": "https://it.wikipedia.org/wiki?curid=511475", "title": "Chiesa cattolica in Stati Uniti d'America", "text": ""}
{"id": "511477", "revid": "76963", "url": "https://it.wikipedia.org/wiki?curid=511477", "title": "Luigi Tommaso di Savoia-Soissons", "text": "Biografia.\nLuigi Tommaso era il maggiore dei figli del principe Eugenio Maurizio di Savoia, conte di Soissons e di sua moglie, Olimpia Mancini, nonch\u00e9 il fratello maggiore del Principe Eugenio di Savoia. Sua madre era una delle nipoti del cardinale Mazzarino, nota, per questo, insieme alle sue sorelle e a due cugine come \"Mazarinettes\".\nSpos\u00f2 la bellissima Uranie de La Cropte de Beauvais, che Saint-Simon una volta aveva descritto come \"radiante come il mattino glorioso\". Sua figlia alla fine eredit\u00f2 la tenuta di Eugenio.\nI suoi cugini materni includevano il Duca di Vend\u00f4me nonch\u00e9 il Duca di Bouillon e Louis Henri de La Tour d'Auvergne. I suoi cugini paterni includevano Vittorio Amedeo I, Principe di Carignano e Luigi Guglielmo, Margravio di Baden-Baden.\nDopo la morte di suo padre e la fuga di sua madre in Spagna dovuta al suo coinvolgimento nel famigerato affare dei veleni, Luigi Tommaso e Urania furono incaricati, insieme alla nonna paterna di Luigi Tommaso, di crescere i suoi fratelli minori. Eugenio non dimentic\u00f2 mai l'amorevole amore parentale surrogato della coppia.\nLuigi Tommaso ottenne un incarico come ufficiale nell'esercito francese, ma Luigi XIV aveva disegni amorosi su sua moglie. Urania, tuttavia, respinse le avance romantiche del re. Irritato, Luigi licenzi\u00f2 Luigi Tommaso dall'esercito, e, quando Luigi Tommaso cerc\u00f2 una posizione all'estero, rescise la sua pensione e debiti.\nNel 1699, tutto tranne che in bancarotta, Luigi Tommaso cerc\u00f2 l'aiuto di suo fratello minore, Eugenio, a Vienna. Con l'aiuto di Eugenio, ottenne una commissione dell'esercito imperiale austriaco. Fu ucciso in azione durante l'Assedio di Landau contro i francesi all'esordio della guerra di successione spagnola il 24 agosto 1702, colpito da una bomba nemica. Alla morte gli successe il figlio Emanuele Tommaso\nFigli.\nDal matrimonio ebbe i seguenti figli:"}
{"id": "511478", "revid": "834", "url": "https://it.wikipedia.org/wiki?curid=511478", "title": "Deirdre Demet-Barry", "text": ""}
{"id": "511482", "revid": "1543377", "url": "https://it.wikipedia.org/wiki?curid=511482", "title": "Han", "text": "Gli Han (cinese semplificato: \u6c49\u65cf o \u6c49\u4eba; cinese tradizionale: \u6f22\u65cf o \u6f22\u4eba; pinyin: \"h\u00e0nz\u00fa\" o \"h\u00e0nr\u00e9n\") sono il gruppo etnico maggioritario della Cina \u2013 il pi\u00f9 grande gruppo etnico del mondo per numero di individui \u2013 e costituiscono circa il 92% della popolazione cinese e il 20,52% dell'intera popolazione mondiale.\nEtimologia del termine.\nCon il termine \"Han\" ci si riferisce al gruppo etnico maggioritario della Cina (oltre che alla dinastia che ha regnato in Cina dal 202 a.C. al 220 d.C.), quelli che nelle lingue occidentali sono genericamente identificati come \"Cinesi\". In contrasto con la convinzione occidentale che gli Han siano un'etnia omogenea, vi sono considerevoli differenze genetiche, linguistiche, culturali e sociali tra i vari sottogruppi dell'etnia han. Originari della grande Pianura della Cina del Nord, gli Han hanno nel corso dei secoli assimilato varie popolazioni non-han che abitavano il resto del territorio che compone la Cina odierna, formando un gruppo etnico di una variet\u00e0 linguistica e culturale sorprendente.\nLa locuzione \"Cinesi Han\" \u00e8 utilizzata per distinguere il gruppo etnico maggioritario dai gruppi etnici minoritari non-han all'interno della Cina stessa. Il nome \"Han\" deriva dalla Dinastia Han che succedette alla poco longeva Dinastia Qin, la quale ebbe il merito di unificare il territorio cinese e dalla quale deriva invece il nome \"Cina\". Il periodo della Dinastia Zhou, che precedette la Dinastia Qin, fu un periodo di turbolenze, in cui le rivalit\u00e0 tra le varie trib\u00f9 diedero luogo al cosiddetto \"Periodo degli Stati Combattenti\", che successivamente furono tutti assorbiti dal regno Qin. Fu proprio durante il regno della Dinastia Qin e della successiva Dinastia Han che le varie trib\u00f9 cinesi iniziarono ad avvertire un sentimento che le accomunava, in quanto discendenti di un unico gruppo etnico, e che le distingueva dai \"barbari\" che le circondavano. La Dinastia Han rappresenta, infatti, una delle vette nella civilt\u00e0 cinese, capace di imporre il suo potere fino all'Asia centrale e al nord-est dell'Asia.\nMolti cinesi usano l'espressione \"gente Han\" (\"H\u00e0nr\u00e9n\") per indicare s\u00e9 stessi. In Occidente la locuzione \"Cinesi Han\" \u00e8 spesso impropriamente utilizzata come un sinonimo di \"cinese\" o \"nazionalit\u00e0 cinese\", senza alcun riguardo per gli altri 55 gruppi di minoranze etniche presenti sul territorio e riconosciuti come cittadini dallo Stato. In lingua cinese invece non esiste questa confusione, poich\u00e9 il termine \"cinese\" nel senso politico (di cittadinanza) \u00e8 reso dalla locuzione \"Zhonggu\u00f3 r\u00e9n\" (\u4e2d\u570b\u4eba, letteralmente \"gente del regno di mezzo\", vale a dire \"cittadini della Cina\") e il termine \"cinese\" nel senso di appartenenza alla civilt\u00e0, storia e cultura cinese \u00e8 reso dalla locuzione \"Zhonghua minzu\" (\u4e2d\u83ef\u6c11\u65cf, \"etnia del regno di mezzo\"). Altre locuzioni che i cinesi usano per riferirsi a loro stessi come civilt\u00e0, quale segno della loro identit\u00e0 etnica, sono \"Discendenti del Dragone\" e \"Discendenti di Huangdi e Yandi\" (i due antenati divini degli Han).\nTra i cinesi del sud \u00e8 in uso un altro termine, che varia a seconda delle diverse lingue parlate in quelle province, come il cantonese, l'hakka e il minnan, ma che sostanzialmente significa la stessa cosa. Il termine \u00e8 \"T\u00e1ngr\u00e9n\" (\u5510\u4eba, letteralmente \"gente Tang\") e deriva da un'altra dinastia cinese, la Dinastia Tang, che rappresenta un altro zenit nella civilt\u00e0 della Cina, tanto \u00e8 vero che l'espressione sopravvive in molte indicazioni cinesi delle Chinatown occidentali, conosciute spesso come \u5510\u4eba\u8857 \"T\u00e1ngr\u00e9n Ji\u0113\" (\"strada della gente Tang\"), per via del fatto che la maggioranza degli immigrati cinesi in Occidente provengono dalla Cina meridionale.\nLa storia.\nLa storia del gruppo etnico cinese han \u00e8 indissolubilmente legata con quella della Cina. I cinesi han affondano le loro radici ai tempi della civilt\u00e0 Huaxia, che visse lungo il Fiume Giallo, nel nord della Cina stessa. Il famoso storico cinese Sima Qian, nella sua monumentale opera storica Shiji, fa risalire il regno dell'imperatore giallo, il leggendario antenato dei cinesi han, al periodo fra il 2698 e il 2599 a.C. Nonostante lo studio di questo periodo sia complicato dalla mancanza di testimonianze scritte, la scoperta di diversi siti archeologici ha permesso di identificare una successione delle culture neolitiche lungo il Fiume Giallo. Lungo il corso centrale del fiume si svilupparono la civilt\u00e0 Yangshao (dal 5000 a.C. al 3000 a.C.) e la civilt\u00e0 Longshan (dal 3000 a.C. al 2000 a.C.), mentre lungo la parte bassa del fiume c'erano la civilt\u00e0 Qingliangang (dal 5400 a.C. al 4000 a.C.), quella Dawenkou (dal 4300 a.C. al 2500 a.C.), la Longshan (dal 2500 a.C. al 2000 a.C.), e la civilt\u00e0 Yueshi.\nI primordi.\nLa prima dinastia ad essere descritta negli annali cinesi \u00e8 la Dinastia Xia, durante un periodo leggendario per il quale esistono davvero scarse testimonianze archeologiche. Essi vennero sopraffatti da popolazioni provenienti da occidente, che diedero vita alla Dinastia Shang (1600 a.C. - 1046 a.C.). Alcuni fra i primi esempi della scrittura cinese risalgono a questo periodo; si tratta di caratteri incisi sugli ossi oracolari utilizzati dagli oracoli per la divinazione. Poich\u00e9 questi caratteri sono gi\u00e0 molto ben delineati, questo significa che la scrittura cinese si era gi\u00e0 sviluppata in epoche precedenti.\nGli Shang vennero successivamente conquistati dalla popolazione Zhou, che aveva gi\u00e0 formato una nazione lungo il Fiume Giallo intorno al II millennio a.C. La Dinastia Zhou prese l'eredit\u00e0 della dinastia Shang. Condividendone lingua e cultura, essi estesero i propri domini al nord molto al di l\u00e0 del fiume Yangtze. Tramite conquiste e colonizzazione, gran parte di quest'area venne sottoposta al processo di sinizzazione e la cultura proto-han si estese verso sud. Successivamente l'impero Zhou cominci\u00f2 a frammentarsi dando luogo a una serie di stati indipendenti.\nQuesto periodo \u00e8 tradizionalmente suddiviso in due parti, il Periodo delle primavere e degli autunni e il Periodo dei regni combattenti. Fu un'epoca di importanti sviluppi culturali e filosofici nota come le Cento scuole di pensiero, di cui rimangono gli insegnamenti del Confucianesimo e del Taoismo.\nCultura.\nCon alle spalle millenni di storia, la cultura cinese \u00e8 parte di una delle civilt\u00e0 pi\u00f9 antiche e complesse del mondo. Gli han si ritengono discendenti di antenati comuni, identificati nelle figure mitiche dell'Imperatore Giallo e dell'Imperatore Yan, probabilmente vissuti migliaia di anni fa. Da qui l'usanza di riferirsi a s\u00e9 stessi come ai \"Discendenti dell'Imperatore Yan e dell'Imperatore Giallo\" (cinese tradizionale: \u708e\u9ec3\u5b50\u5b6b; cinese semplificato: \u708e\u9ec4\u5b50\u5b59), locuzione non priva di significati particolari, soprattutto in un clima politicamente teso, quale \u00e8 quello esistente tra la Cina e Taiwan.\nNotevole \u00e8 stata l'influenza del Confucianesimo sulla cultura cinese. Oltre ad averne modellato in gran parte il pensiero, il confucianesimo \u00e8 stato la filosofia ufficiale dell'impero. La padronanza dei testi confuciani inoltre era il principale criterio di selezione adottato per l'ingresso nella burocrazia imperiale.\nLingua.\nTutti i cinesi han parlano una delle varie forme di lingua cinese. Uno dei nomi con cui la lingua cinese \u00e8 conosciuta \u00e8 infatti \"hanyu\", letteralmente \"lingua han\". Analogamente, i caratteri cinesi sono detti \"hanzi\" o \"caratteri han\".\nNonostante esistano molti dialetti, l'identit\u00e0 etnica han si ritrova nella lingua scritta, che utilizza sempre gli stessi caratteri di base, indipendentemente dalle variazioni locali. Questa struttura \u00e8 fatta risalire alla dinastia Qin che unific\u00f2 le varie forme di scrittura esistenti all'epoca. Per millenni come lingua scritta standard fu utilizzato il cinese letterario classico, che utilizzava un vocabolario e una grammatica sostanzialmente differenti da quelle delle varie forme di cinese parlato.\nDall'inizio del XX secolo \u00e8 stata adottata una pronuncia standard per la lingua cinese scritta. Questa pronuncia standard \u00e8 basata sulla pronuncia del cinese mandarino, una famiglia di dialetti parlati dalla maggior parte della popolazione cinese. Ci\u00f2 consente ad abitanti di regioni diverse, che spesso non sono in grado di comprendere i rispettivi linguaggi parlati, di utilizzare una parlata comune, oltre a un linguaggio scritto comune.\nNomi.\nI nomi cinesi in genere sono costituiti da due o tre sillabe, con il cognome che precede il nome. I cognomi sono di solito composti da un solo carattere, bench\u00e9 esistano anche cognomi - non molto comuni - costituiti da due o pi\u00f9 sillabe. \u00c8 questo ad esempio il caso dei cognomi Zhuge (\u8bf8\u845b), Sima (\u53f8\u9a6c), Ouyang (\u6b27\u9633). I nomi sono composti da una o da due sillabe.\nIn Cina esistono tra i 4.000 e i 6.000 cognomi, ma circa 1.000 sono i pi\u00f9 usati. Secondo uno studio dello storico cinese Li Dongming (\u674e\u680b\u660e), pubblicato con il titolo di \"Cognomi\" sulla rivista \"Oriente\" in Dongfang Magazine (\u4e1c\u65b9\u6742\u5fd7) nel 1977, i cognomi pi\u00f9 diffusi sono:\nQuesti sono i dieci cognomi pi\u00f9 diffusi, che identificano circa il 40% dei Cinesi nel mondo.\nAltri cognomi sono:\nche identificano oltre il 10% dei cinesi.\nI seguenti cognomi sono presenti in percentuale intorno al 10%:\nMeno diffusi sono:\nAbbigliamento.\nGli han hanno da tempo abbandonato l'uso degli abiti tradizionali, ed indossano abiti di foggia occidentale. L'uso degli abiti tradizionali ha luogo solo negli eventi religiosi e cerimoniali. Ad esempio, i sacerdoti taoisti indossano abiti propri degli studiosi della Dinastia Han.\nL'abito tradizionale femminile, ancora oggi indossato dalle donne cinesi durante occasioni importanti quali i banchetti ed il capodanno cinese \u00e8 il \"qipao\", noto in occidente come \"china dress\". Ironicamente, il \"qipao\" non \u00e8 un abito tradizionale han. Esso nasce da una modifica al costume tradizionale mancese, introdotto durante la Dinastia Qing. La Dinastia Qing, che govern\u00f2 la Cina dal 1644 al 1912, era infatti una dinastia non han, ma di etnia manci\u00f9.\nContributi all'umanit\u00e0.\nI cinesi han hanno giocato un ruolo di primo piano nello sviluppo delle arti, delle scienze, della filosofia e della matematica. Nell'antichit\u00e0 le innovazioni tecnologiche cinesi sono consistite nella costruzione di sismografi, fiammiferi, nell'invenzione della carta, del calibro a nonio, del bacino di carenaggio, del pistone, della ghisa, dell'aratro in ferro, della seminatrice, della carriola, dei ponti a sospensione, del paracadute, nell'uso del gas naturale come combustibile, nell'invenzione della bussola magnetica, delle Carte geografiche, dell'elica, della stampa, della polvere da sparo, della balestra. Inoltre, gli astronomi cinesi furono tra i primi a compiere le osservazioni di una supernova.\nLa stampa, la carta, la bussola e la polvere da sparo sono considerate dalla cultura cinese le Quattro grandi invenzioni dell'antica Cina.\nL'arte, la filosofia, la letteratura cinese hanno alle spalle millenni di storia. Svariati siti, quali la Grande muraglia cinese e l'Esercito di terracotta sono tra i Patrimoni dell'umanit\u00e0. A partire dall'avvio del programma nel 2001, l'UNESCO ha incluso molti aspetti della cultura cinese tra i Patrimoni orali e immateriali dell'umanit\u00e0.\nLungo la storia successivi stati cinesi hanno esercitato una profonda influenza sull'arte, la musica, la religione degli stati confinanti, oltre che sulle loro usanze alimentari, di abbigliamento, sulla loro filosofia e lingua, sulle forme di governo e sulla cultura in generale.\nI cinesi han costituiscono il gruppo etnico maggioritario in Cina, mentre decine di milioni di appartenenti alla diaspora cinese si sono diffusi in vari stati, recandovi il loro contributo.\nUnit\u00e0 etnica o divisione?\nUno dei principali fattori che favorisce l'unit\u00e0 degli han, nonostante l'enorme variet\u00e0 dialettale della Cina, \u00e8 la lingua scritta. La standardizzazione dei caratteri cinesi si deve a Qin Shi Huangdi, il fondatore della Dinastia Qin, il quale unific\u00f2 tutte le varie forme di scrittura esistenti all'epoca. Per migliaia di anni, il cinese classico \u00e8 stato usato per la lingua scritta. Il suo vocabolario e la struttura grammaticale variavano notevolmente da quelli della lingua parlata. A partire dal XX secolo, lo standard usato per la lingua scritta si \u00e8 basato sul cinese vernacolare, basato a sua volta sul dialetto di Pechino, piuttosto che su altri dialetti. Fa eccezione per\u00f2 la pratica, informale, dell'uso del cantonese scritto.\nMalgrado i residenti di province diverse non sempre siano in grado di comprendere i rispettivi dialetti, la comunicazione \u00e8 facilitata dall'uso di una forma di scrittura comune. Ci\u00f2 ha rallentato notevolmente lo sviluppo della letteratura dialettale, nelle poche zone in cui questa \u00e8 presente.\nUno dei pochi dialetti che \u00e8 riuscito a differire dalla scrittura comune \u00e8 il cantonese scritto, particolarmente la variante parlata ad Hong Kong. Data la prevalenza della letteratura e della scrittura han, le lingue locali non sono diventate - con l'unica eccezione della provincia del Xinjiang - n\u00e9 un veicolo per il localismo, n\u00e9 un mezzo per manifestare il sentimento di appartenenza alla propria provincia.\nSecondo la variante della teoria nazionalista cinese abbracciata dalla Repubblica Popolare Cinese, la Cina \u00e8 composta da molteplici gruppi etnici, e tutti gli appartenenti alle varie etnie e sotto-etnie appartengono ad un'unica nazionalit\u00e0 detta \"Zhonghua minzu\" (\u4e2d\u534e\u6c11\u65cf). Alcune interpretazioni non ufficiali adottano un punto di vista diametralmente opposto, identificando i veri cinesi nei soli han, e quindi stabilendo un'equivalenza tra nazionalismo cinese e nazionalismo han.\nDiversificazione interna.\nTra gli han esistono differenze sia culturali che linguistiche. Le differenze tra i sotto-gruppi linguistici e regionali dei cinesi han sono grandi quanto quelle esistenti tra i vari popoli dell'Europa. Esistono molte varianti del cinese parlato, che generalmente sono considerate altrettanti dialetti del cinese, anche se in realt\u00e0 le differenze esistenti tra di esse sono pari alle differenze che esistono tra le lingue dell'Europa. Altrettanto grandi sono le differenze culturali (cucina, usi e costumi). La storia moderna fornisce molti esempi di conflitti - alcuni dei quali sfociati in piccole guerre regionali - tra gruppi linguistici e regionali. Pertanto \u00e8 difficile parlare di omogeneit\u00e0 tra gli han.\nL'esistenza di queste differenze non ha prodotto identit\u00e0 etniche esclusive, e le differenze di religione o affiliazione politica non hanno rinforzato le differenze regionali. Piuttosto \u00e8 esistita la tendenza, sia nel pensiero cinese che nella prassi, a sminuire le differenze tra gli han, e a considerarle fattori minori e superficiali.\nLa definizione dell'identit\u00e0 han \u00e8 cambiata attraverso la storia. Prima del XX secolo alcuni gruppi etnici di lingua cinese, come gli Hakka e i Tanka, non erano considerati cinesi han, mentre alcune etnie di lingua non cinese, quali i Zhuang erano considerati han. Oggi gli hui sono considerati appartenenti ad una diversa etnia, anche se nulla li distingue dagli han, fatta eccezione per la loro fede nell'Islam. Le differenze di lingua, usi e costumi e cultura tra due han residenti in province diverse possono essere molto maggiori delle differenze tra uno han ed uno hui che vivono nella stessa provincia.\nDurante la Dinastia Qing, i cinesi han che diventarono membri del sistema militare delle Otto Bandiere erano considerati manci\u00f9, mentre i nazionalisti che tentavano di rovesciare la monarchia Qing enfatizzavano la propria identit\u00e0 han in contrasto con quella dei governatori manci\u00f9.\nDopo la sua fondazione, la Repubblica di Cina riconobbe cinque gruppi etnici principali, gli han, gli hui, i mongoli, i manci\u00f9 e i tibetani. Attualmente la Repubblica Popolare Cinese riconosce l'esistenza di cinquantasei gruppi etnici.\nEvidenze genetiche della diversit\u00e0 tra gli han.\nI cinesi han meridionali residenti a sud del Chang Jiang (Hubei e Shanghai) sono pi\u00f9 simili ai residenti delle province settentrionali che ai cinesi residenti nelle zone dell'estremo sud della Cina. Esistono forti differenze nel DNA mitocondriale - ovvero la parte del DNA ereditato dal lato materno - tra i cinesi han del nord e del sud della Cina. Tali differenze si fanno maggiori quanto pi\u00f9 a sud e sud-est si trovano i campioni di popolazione esaminati.\nQuesta diversificazione rende lo studio dell'etnia han di grande interesse per i ricercatori di varie discipline, particolarmente l'antropologia e la biologia umana. Recenti studi genetici hanno mostrato l'esistenza di differenze genetiche particolarmente forti tra i cinesi han delle aree costiere del sud della Cina e delle aree interne (Guangdong, Guangxi, Fujian, Guizhou, Yunnan, Hainan, Hong Kong, Macao, Taiwan) e gli han del resto della Cina. La linea di distinzione si trova molto pi\u00f9 a sud rispetto al Fiume Huai o al Chang Jiang, che sono usati convenzionalmente come confini regionali.\nSecondo una recente ricerca scientifica condotta sia in Cina che tra la diaspora, i cinesi han settentrionali sono geneticamente differenti dagli abitanti del sud della Cina, compreso il Guangdong, il Guangxi, il Guizhou, lo Yunnan, il Fujian, Taiwan, Hong Kong, Macao e lo Hainan. In realt\u00e0 \u00e8 stato detto che i cinesi han del sud sono pi\u00f9 simili geneticamente a gruppi quali i vietnamiti, mentre i cinesi han del nord sono pi\u00f9 vicini ai mongoli che ai cinesi del sud. Ci\u00f2 perch\u00e9 il sud della Cina \u00e8 prevalentemente montuoso, e quindi storicamente la migrazione da queste aree \u00e8 stata difficile, e molto inferiore alla migrazione avvenuta da altre zone della Cina. Vi sono inoltre delle differenze tra i dialetti e gli usi di questi gruppi, anche se essi sono culturalmente affini.\nDiversit\u00e0 han e storia della Cina.\nFonti storiche indicano che gli han sarebbero stati discendenti dell'antica trib\u00f9 Huaxia, originaria del nord della Cina. Nel corso di due millenni la cultura han (la lingua e la cultura ad essa associata) si diffuse nel sud della Cina, regione originariamente popolata da popolazioni autoctone che comprendevano gruppi di lingua dai, di lingue austroasiatiche e di lingue hmong-mien.\nNel corso della sua espansione nel bacino del Fiume Giallo, la cultura huaxia assorb\u00ec diversi gruppi etnici, che in seguito furono identificati come cinesi a causa della loro adozione della lingua han (e di sue varianti) e dei costumi han. Ad esempio, durante la Dinastia Shang, le popolazioni dell'area di Wu, lungo il delta del Chang Jiang erano considerate trib\u00f9 \"barbare\". Parlavano una lingua quasi certamente non cinese, ed erano descritte come abbigliate in modo discinto e tatuate. Durante la Dinastia Tang quest'area era parte del nucleo della civilt\u00e0 han, ed oggi \u00e8 una delle zone pi\u00f9 densamente popolate e dallo sviluppo economico pi\u00f9 dinamico - oltre che il territorio dell'attuale Shanghai, una tra le pi\u00f9 grandi citt\u00e0 della Cina.\nI residenti nella zona di Wu parlano dialetti wu, che sono parte della famiglia linguistica del cinese. Bench\u00e9 i parlanti Wu non siano compresi dai parlanti di altri dialetti cinesi, non si considerano come un gruppo etnico separato. L'area di Wu \u00e8 solo un esempio dei processi di assorbimento culturale che hanno contribuito all'arricchimento della cultura e della lingua del gruppo etnico degli han. Molti cinesi han del sud, quali quelli provenienti dall'area di Wu, serbano la loro identit\u00e0 ed ascendenza han nei cognomi. Sono perci\u00f2 certi di discendere dalle trib\u00f9 Huaxia, come risultato delle migrazioni che avvennero dopo la caduta della Dinastia Song. Si dice per\u00f2 che il numero di nativi yue non sia inferiore - e forse sia addirittura superiore - a quello degli han che emigrarono oltre il Chang Jiang."}
{"id": "511483", "revid": "228587", "url": "https://it.wikipedia.org/wiki?curid=511483", "title": "Han (disambigua)", "text": ""}
{"id": "511484", "revid": "6923", "url": "https://it.wikipedia.org/wiki?curid=511484", "title": "Emanuele Tommaso di Savoia-Soissons", "text": "Biografia.\nFiglio di Luigi Tommaso e di Uranie de La Cropte de Beauvais, suo zio era il famoso generale Eugenio di Savoia. Come suo padre, giovanissimo decise di entrare al servizio dell'esercito imperiale col quale prese parte alla guerra di successione spagnola, parteggiando per gli Asburgo.\nSpos\u00f2 a Vienna il 24 ottobre 1713 la Principessa Maria Teresa del Liechtenstein (11 maggio 1694 - Vienna, 20 febbraio 1772). L'anno precedente aveva ottenuto dall'imperatore Carlo VI la decorazione dell'Ordine del Toson d'oro, uno dei primi cavalieri nominati dal nuovo imperatore.\nVenne nominato quindi governatore della citt\u00e0 di Anversa ed il 13 maggio 1716 ottenne il comando di un reggimento di corazzieri. Il 18 ottobre 1723 venne promosso al rango di feldmaresciallo.\nAlla morte gli successe l'unico figlio Eugenio Giovanni Francesco (1729-1734)."}
{"id": "511486", "revid": "1718925", "url": "https://it.wikipedia.org/wiki?curid=511486", "title": "Eugenio Giovanni Francesco di Savoia-Soissons", "text": "Biografia.\nFiglio di Emanuele Tommaso e di Maria Teresa del Liechtenstein, alla morte del padre nel 1729 gli succedette nei titoli di conte di Soissons e duca di Troppau (quest'ultimo ottenuto \"ex uxor\").\nNel 1729, il re di Sardegna gli concesse il titolo di cavaliere dell'Ordine Supremo della Santissima Annunziata, la pi\u00f9 alta onorificenza sabauda.\nNel 1730 divenne colonnello del reggimento dei corazzieri \"Jung-Savoie\" (pi\u00f9 tardi l'8\u00ba reggimento di dragoni \"Conte Montecuccoli\").\nNel 1731, come suo padre, Eugenio Giovanni Francesco venne nominato cavaliere dell'Ordine del Toson d'oro dall'Imperatore.\nIl 10 novembre 1734, a Massa Carrara, spos\u00f2 per procura la principessa Maria Teresa Cybo-Malaspina (1725\u20131790), duchessa di Massa e principessa di Carrara. Eugenio Giovanni Francesco mor\u00ec ad ogni modo tredici giorni dopo a causa di una febbre tifoidea che lo colse alle 03:20 del 23 novembre 1734, mentre si trovava a Mannheim ed il matrimonio venne annullato sulla base del fatto che non era mai stato consumato e nemmeno finalizzato nelle sue forme notarili, oltre a risultare ora svantaggioso in quanto i Savoia avrebbero potuto avanzare delle pretese pur in assenza di un'unione comprovata. Maria Teresa successivamente sposer\u00e0 Ercole III d'Este, duca di Modena.\nEugenio Giovanni Francesco venne sepolto nella chiesa di San Sebastiano a Mannheim e per l'occasione, Johann Franz Capellini von Wickenburg dett\u00f2 l'epigrafe per la sua tomba, che riport\u00f2 poi nel suo \"Thesaurus Palatini\".\nEugenio Giovanni Francesco, alla sua morte non lasci\u00f2 eredi, cosicch\u00e9 con lui si estinse il ramo Savoia-Soissons di Casa Savoia. Il titolo di \"duca di Troppau\" invece torn\u00f2 a sua madre la quale, alla sua morte nel 1772, lo pass\u00f2 a suo nipote il principe Francesco Giuseppe I del Liechtenstein."}
{"id": "511487", "revid": "92723", "url": "https://it.wikipedia.org/wiki?curid=511487", "title": "Diocesi di Barahona", "text": "La diocesi di Barahona (in latino: \"Dioecesis Barahonensis\") \u00e8 una sede della Chiesa cattolica nella Repubblica Dominicana suffraganea dell'arcidiocesi di Santo Domingo. Nel 2018 contava 226.290 battezzati su 416.550 abitanti. \u00c8 retta dal vescovo Andr\u00e9s Napole\u00f3n Romero C\u00e1rdenas.\nTerritorio.\nLa diocesi comprende le province dominicane di Barahona, Bahoruco, Independencia e Pedernales.\nSede vescovile \u00e8 la citt\u00e0 di Santa Cruz de Barahona, dove si trova la cattedrale di Nostra Signora del Rosario.\nIl territorio \u00e8 suddiviso in 24 parrocchie.\nStoria.\nLa diocesi \u00e8 stata eretta il 24 aprile 1976 con la bolla \"Ad animarum\" di papa Paolo VI, ricavandone il territorio dalla diocesi di San Juan de la Maguana.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 416.550 persone contava 226.290 battezzati, corrispondenti al 54,3% del totale."}
{"id": "511489", "revid": "964", "url": "https://it.wikipedia.org/wiki?curid=511489", "title": "Telepi\u00f9 (azienda)", "text": "Telepi\u00f9 S.p.A. (inizialmente S.r.l.) \u00e8 stata un'azienda italiana attiva nel settore televisivo dal 1990 al 2003. In 13 anni d'attivit\u00e0 ha offerto, per il mercato italiano, una serie di piattaforme televisive a pagamento per la televisione analogica terrestre e digitale satellitare.\nNata il 9 agosto 1990 con il lancio del canale TELE+1 (inizialmente in chiaro), \u00e8 stata la prima azienda a lanciare in Italia un'offerta di pay TV, anche se con circa vent'anni di ritardo rispetto alle prime offerte nate negli Stati Uniti d'America. \u00c8 stata la prima in Europa a lanciare un'offerta di pay TV per la televisione digitale satellitare, e la seconda nel mondo, un anno e mezzo dopo la statunitense DirecTV.\nStoria.\nIl 6 agosto 1990 il parlamento italiano approva la legge Mamm\u00ec sulla regolamentazione dei mezzi di comunicazione. La societ\u00e0 Telepi\u00f9 S.p.A. - controllata dalla cordata formata dal tedesco Leo Kirch (45%), Vittorio Cecchi Gori (35%), Silvio Berlusconi (10%) e altri soci di minoranza - ottenne tre concessioni televisive per la creazione di una piattaforma a pagamento.\nIl 9 agosto viene lanciato il canale TELE+1, inizialmente in chiaro e quindi visibile a tutti, con una programmazione dedicata al cinema.\nIl 16 ottobre 1990 vengono lanciati anche TELE+2, dedicato allo sport, e TELE+3, dedicato alla cultura e all'intrattenimento, sempre in chiaro.\nIl 1\u00ba giugno 1991 iniziano le trasmissioni criptate in Irdeto, e quindi visibili solamente agli abbonati a TELE+, di TELE+1, che alla mezzanotte dello stesso giorno trasmette il film di Ridley Scott \"Blade Runner\", per la prima volta a pagamento. Non esistendo in commercio televisori che implementassero al proprio interno lo standard utilizzato per decriptare il segnale proveniente dall'antenna, per poter fruire del servizio era necessario un set-top box.\nDopo sette mesi di programmazione criptata, le perdite per Telepi\u00f9 S.p.A. toccavano gi\u00e0 i 150 miliardi di lire. Il 29 giugno 1992 vengono criptate anche le trasmissioni di TELE+2.\nNel 1993 Vittorio Cecchi Gori, in forte dissenso con Silvio Berlusconi, vende la propria quota in Telepi\u00f9, lasciandola cos\u00ec priva dell'importante magazzino di titoli cinematografici del proprio gruppo. Sempre nel 1993, al fine di rendere pi\u00f9 appetibile in servizio, Telepi\u00f9 e la Lega Calcio stipulano un accordo per trasmettere a pagamento e in diretta un posticipo della Serie A, la domenica alle 20:30, e un anticipo della Serie B, il sabato alle 20:30.\nNel 1995 Johann Rupert, magnate Sudafricano gi\u00e0 proprietario di altre pay TV in Sudafrica ed Europa, acquista delle quote in Telepi\u00f9 e pianifica il rilancio della piattaforma attraverso il servizio digitale satellitare DStv. Da quel momento, munendosi di un'antenna parabolica orientata al 13\u00ba grado est e di un nuovo decoder compatibile con lo standard DVB-S, al costo di 45.000 \u20a4 mensili era possibile seguire la programmazione dei tre canali TELE+ e di MTV Europe dal satellite Hot Bird 1.\nNei primi mesi del 1997 Johann Rupert vende le sue quote in Telepi\u00f9 (45%) a Vivendi, che d\u00e0 il via ad una riorganizzazione della piattaforma satellitare. In estate anche Leo Kirch vende le sue quote in Telepi\u00f9 a Vivendi: il capitale azionario della societ\u00e0 risulta ora cos\u00ec ripartito:\nAd agosto 1997 grandi novit\u00e0 e cambiamenti interessano l'offerta di canali TELE+ e l'offerta satellitare: il 30 agosto TELE+1 e TELE+2 vengono sostituiti da TELE+ Nero e TELE+ Bianco; il 31 agosto TELE+3 viene sostituito da TELE+ Grigio su D+, nuovo nome della piattaforma satellitare, e da Vetrina D+, una vetrina promozionale del servizio satellitare, su TELE+. Quest'ultimo terminer\u00e0 le trasmissioni sulla piattaforma terrestre il 31 dicembre 1997. Nei mesi successivi vengono lanciati anche i canali TELE+ 30, che ritrasmetteva la programmazione di TELE+ Bianco mezz'ora dopo, e TELE+ 16:9, che trasmetteva programmi nel formato panoramico .\nAll'inizio del 1998 Mediaset vende il restante 10% di Telepi\u00f9 S.p.A. a Vivendi, che poi ceder\u00e0 il 2% delle quote societarie alla Rai. Il capitale azionario \u00e8 ora cos\u00ec ripartito:\nNell'agosto 2001 si conclude il lungo processo di riorganizzazione e rinnovamento dell'offerta satellitare: D+ diventa TELE+ Digitale e nascono nuovi pacchetti di canali, riformulando le precedenti tariffe.\nNel 2002, dopo aver acquisito la maggioranza del capitale azionario di Stream S.p.A., News Corporation compra Telepi\u00f9 S.p.A. dalla francese Vivendi per un totale di 900 milioni di euro, dando il via alla fusione tra i due provider di pay TV italiani.\nNel marzo del 2003 la Commissione europea autorizza la fusione tra Telepi\u00f9 S.p.A. e Stream S.p.A. dalla quale sarebbe nata Sky Italia S.r.l., le cui trasmissioni sarebbero ufficialmente iniziate il 31 luglio. A partire da questa data, infatti, cessa di esistere il servizio televisivo terrestre offerto da Telepi\u00f9, mentre quello offerto via satellite lascia molti dei suoi contenuti e tutti i suoi abbonati alla neonata Sky Italia.\nPiattaforme televisive offerte.\nNei suoi 13 anni di attivit\u00e0, Telepi\u00f9 ha offerto al mercato italiano due piattaforme televisive a pagamento: TELE+, dal 9 agosto 1990 al 31 luglio 2003 sulla televisione analogica terrestre, e TELE+ Digitale (precedentemente nota come \"DStv\", \"Telepi\u00f9 Satellite\" e \"D+\"), dal 3 gennaio 1996 al 31 luglio 2003 sulla televisione digitale satellitare.\nI canali.\nSu TELE+ erano disponibili i 2 canali premium TELE+ Bianco e TELE+ Nero, che trasmettevano anteprime cinematografiche, serie televisive, spettacoli ed eventi sportivi, come il grande calcio italiano ed europeo, lo sport americano e l'automobilismo.\nSu TELE+ Digitale erano disponibili fino ad un massimo di 90 canali, tra cui i canali premium TELE+ Bianco, TELE+ Nero, TELE+ Grigio, TELE+ 30, TELE+ e TELE+ Calcio, gruppo di canali che trasmetteva in diretta tutte le partite di Serie A, Serie B e Serie C delle squadre TELE+. Tra i tematici erano presenti Disney Channel, Cartoon Network, RaiSat Ragazzi, Discovery Channel, Marcopolo, RaiSat Gambero Rosso, RaiSat Cinema, Canal Jimmy, Hallmark Channel, Eurosport ed MTV, oltre al servizio di pay-per-view Palco."}
{"id": "511492", "revid": "767487", "url": "https://it.wikipedia.org/wiki?curid=511492", "title": "Enzo Savarese", "text": "Biografia.\nResidente a Roma all'Olgiata, \u00e8 laureato in Giurisprudenza all'universit\u00e0 la Sapienza, specializzato in \"Business Administration\" alla New York University.\n\u00c8 stato dirigente e amministratore di varie aziende tra gli anni'80 e gli inizi degli anni '90.\nEletto deputato nella XII e XIII legislatura con Forza Italia e Alleanza Nazionale (1994-2001).\n\u00c8 stato inoltre membro della Delegazione Nato e Capogruppo in Commissione Trasporti e Telecomunicazioni della Camera.\n\u00c8 stato vicepresidente di Alitalia spa dal 2001 al 2005.\nCommissario dell\u2019Autorit\u00e0 per le Garanzie nelle Comunicazioni, (AGCOM) dal 2005 al 2012.\nDal 2014 al 2015 \u00e8 Coordinatore per il Lazio di Altra Destra di Sveva Belviso."}
{"id": "511493", "revid": "78273", "url": "https://it.wikipedia.org/wiki?curid=511493", "title": "Maria Vittoria del Pozzo", "text": ""}
{"id": "511494", "revid": "848247", "url": "https://it.wikipedia.org/wiki?curid=511494", "title": "Maria Vittoria dal Pozzo della Cisterna", "text": "Biografia.\nInfanzia.\nNacque nella famiglia dei principi Dal Pozzo della Cisterna, una delle poche famiglie aristocratiche del Regno di Sardegna a portare il titolo principesco. Figlia del principe e patriota Carlo Emanuele, poi Senatore del Regno d'Italia e della contessa Louise de M\u00e9rode (sorella di Antoinette de M\u00e9rode), con lei si estinse la linea dei Principi della Cisterna, i cui titoli passarono alla Casa d'Aosta per via matrimoniale.\nMatrimonio.\nSpos\u00f2 a Torino il 30 maggio 1867 Amedeo di Savoia, duca d'Aosta, figlio di Vittorio Emanuele II re d'Italia.\nEssendo il figlio del re, dopo l'annuncio del loro fidanzamento, Maria ricevette con regio decreto del 19 febbraio 1867 il trattamento di \"Altezza Reale\". Inoltre, in onore del re, aggiunse il nome Vittoria. Dopo il loro matrimonio, il suo nome divent\u00f2 S.A.R. la Principessa Maria Vittoria d'Italia, Duchessa d'Aosta.\nRegina di Spagna.\nNel 1870, a seguito della deposizione della regina di Spagna Isabella II e dopo la rinuncia di Leopoldo di Hohenzollern-Sigmaringen, Amedeo venne chiamato dalle Cortes a salire sul Trono spagnolo.\nMaria Vittoria segu\u00ec il marito a Madrid dove ebbe molto a soffrire, per la sua costituzione delicata, dei contraccolpi del difficile Regno. Aliena da ogni attivit\u00e0 politica, si dedic\u00f2 solo ad opere di beneficenza.\nIl regno si rivel\u00f2 per\u00f2 tempestoso e si concluse con l'abdicazione: lasciato il Trono di Spagna nel 1873 e rientrato in Italia, Amedeo riprese il titolo di Duca d'Aosta e venne reintegrato nei diritti connessi.\nDurante il suo regno come consorte fu creato l'Ordine Civile di Maria Vittoria, di cui fu Sovrana, istituito con regio decreto del 7 luglio 1871, che premiava gli eccellenti servizi resi alla pubblica istruzione fornendo o migliorando le istituzioni educative, la pubblicazione di lavori scientifici di riconosciuto valore letterario o artistico, la promozione delle scienze, arti, letteratura e\nindustria. L'Ordine decadde con l'abdicazione di re Amedeo e non venne rinnovato dalla restaurata monarchia dei \nBorbone.\nMorte.\nRientrata in Italia col marito visse nel palazzo avito di Torino (Palazzo Cisterna, oggi sede della citt\u00e0 metropolitana). Nel 1876, essendosi ammalata di tubercolosi, fu portata a Sanremo dove si sperava che il clima mite della riviera ligure potesse giovare alla sua salute. La malattia la port\u00f2 alla morte l'8 novembre. \nSulla sua tomba nella Basilica di Superga si legge ancor oggi in una vecchia corona mortuaria: \u00ab\"En prueba de respetuoso cari\u00f1o a la memoria de do\u00f1a Mar\u00eda Victoria, las lavanderas de Madrid, Barcelona, Valencia, Alicante, Tarragona, a tan virtuosa se\u00f1ora\"\u00bb.\nDiscendenza.\nDal matrimonio con Amedeo di Savoia nacquero tre figli:\nTitoli e trattamento.\nPer eredit\u00e0 paterna, Maria Vittoria port\u00f2 inoltre suo jure i titoli di:\nDediche.\nIn suo onore \u00e8 stato intitolato in Torino l'Ospedale Maria Vittoria, situato in Via Cibrario 72; la citt\u00e0 inoltre le ha dedicato la centrale via Maria Vittoria."}
{"id": "511498", "revid": "124955764", "url": "https://it.wikipedia.org/wiki?curid=511498", "title": "Corsaro Nero", "text": "Il Corsaro Nero \u00e8 un personaggio immaginario creato da Emilio Salgari nel 1898 ed \u00e8 il protagonista dei primi due romanzi del ciclo \"I corsari delle Antille\": \"Il Corsaro Nero\" e \"La regina dei Caraibi\". Il terzo del ciclo, \"Jolanda, la figlia del Corsaro Nero\", \u00e8 ambientato parecchi anni pi\u00f9 tardi e lui stesso, come viene raccontato nei primi capitoli, \u00e8 morto da diverso tempo.\nBiografia del personaggio.\nCome spiegato nel romanzo \"Il Corsaro Nero\", il vero nome del protagonista \u00e8 Emilio, conte di Roccabruna (o Roccanera), signore di Ventimiglia e di Valpenta. \u00c8 un nobile italiano, che assieme ai suoi tre fratelli prende parte alla Guerra d'Olanda (1672-1678), combattendo per il Ducato di Savoia, alleato della Francia contro la Quadruplice Alleanza formata da Sacro Romano Impero, Brandeburgo, Spagna e Province Unite . Un loro alleato per\u00f2, il duca fiammingo Wan Guld, uccide a tradimento il maggiore dei quattro fratelli di Ventimiglia e cede la fortezza che questi stava proteggendo agli spagnoli, che in cambio lo insigniscono del titolo di governatore della loro ricca colonia di Maracaibo, nel Mar dei Caraibi. Gli altri tre fratelli quindi partono alla volta di Tortuga ed aderiscono alla Filibusta coi nomi di Corsaro Nero (Emilio), Corsaro Rosso e Corsaro Verde, e cos\u00ec continuano a combattere gli spagnoli e cercano di scovare Wan Guld e vendicarsi di lui. Gli ultimi due hanno per\u00f2 sfortuna: vengono catturati e fatti impiccare dal duca fiammingo. Il Corsaro Nero allora giura sulle loro salme di non darsi mai pace, se prima non avr\u00e0 sterminato completamente Wan Guld e l'intera sua famiglia. Le travagliate avventure attorno alla sua vendetta costituiscono il filone narrativo dei due romanzi di cui il Corsaro Nero \u00e8 protagonista.\nIl Corsaro Nero viene descritto come un uomo dalla statura slanciata e dal portamento aristocratico. Segue un rigido codice d'onore, che rispetta anche nei confronti dell'odiato Wan Guld. Anche la sua eleganza lo distingue molto dagli altri filibustieri con cui ha a che fare. Veste solitamente di nero con una elegante casacca di seta impreziosita dai pizzi e con i risvolti di pelle. Indossa pantaloni di seta attillati, stretti in vita da una cintura fatta a fascia con le frange. Il cappello che porta \u00e8 di feltro a falde larghe adorno di una lunga piuma. Il suo viso \u00e8 molto pallido, la fronte \u00e8 attraversata da una profonda ruga che gli conferisce un'aria triste, ha la barba corta e ricciuta e, cos\u00ec come i capelli, nera, il naso \u00e8 regolare, le labbra piccole e di colore verde corallo, gli occhi di colore nero sono animati da lampi vivaci. Nel complesso ha un'aria molto cupa, lugubre e solitaria, e solo in casi eccezionali d\u00e0 voce a delle emozioni. Ma la sua ossessione per la vendetta contro Wan Guld assume talvolta tratti deliranti e autodistruttivi, addirittura alle volte il Corsaro ha delle visioni, in cui viene richiamato dai fantasmi dei suoi tre fratelli uccisi, perch\u00e9 tenga fede fino in fondo all'atroce vendetta che ha giurato.\nLa nave con la quale imperversa per i Caraibi \u00e8 la \"Folgore\", equipaggiata da una variegata ciurma di filibustieri, della quale i suoi compagni pi\u00f9 fedeli sono: il biscaglino Carmaux, che pensa sempre a mangiare, l'amburghese Wan Stiller, il timoniere Morgan (pirata storicamente esistito, che in \"Jolanda, la figlia del Corsaro Nero\" appare come nuovo comandante della \"Folgore\" e maggiore dei capitani dei bucanieri di Tortuga) e Moko, un africano unitosi alla ciurma a Maracaibo.\nIn \"Il Corsaro Nero\".\nNel primo romanzo, il Corsaro Nero, per conquistare Maracaibo e scovare il governatore Wan Guld, si allea con altri due capitani filibustieri (realmente esistiti, cos\u00ec come il saccheggio di Maracaibo e Gibraltar raccontato nel romanzo): l'Olonese (impropriamente chiamato Pietro Nau, mentre il suo vero nome era Jean David Nau) e Michele il Basco. Sulla rotta la \"Folgore\" cattura una nave spagnola e fa prigioniera una giovane nobildonna, Honorata Willermann, della quale il Corsaro Nero si innamora, ricambiato. Il successivo attacco dei tre filibustieri contro le citt\u00e0 spagnole ha successo, ma Wan Guld riesce a mettersi in salvo. In pi\u00f9 un soldato spagnolo rivela ad uno sconvolto Emilio, che la giovane di cui si \u00e8 innamorato \u00e8 la figlia del suo mortale nemico (Willermann era un falso nome, che ella aveva assunto per proteggersi). L'uomo \u00e8 lacerato dalla disperazione, ma, in forza del giuramento prestato, la abbandona in mare su una barchetta, sicuro che ella morir\u00e0.\nIn \"La regina dei Caraibi\".\nNel secondo romanzo, \"La regina dei Caraibi\", il Corsaro Nero, sempre a caccia del mortale nemico Wan Guld, si imbatte in Yara, una giovane principessa indiana del Darien, che si innamora di lui e come lui odia ferocemente il duca fiammingo, perch\u00e9 questi, ospite in casa del di lei padre, lo ingann\u00f2 e fece sterminare la sua trib\u00f9 per impadronirsi delle sue ricchezze. Il Corsaro rintraccia il nemico a Veracruz, colonia spagnola in Messico, e lo fronteggia in duello, ma Wan Guld scappa di nuovo. Nel successivo assalto dei filibustieri alla citt\u00e0 (anche quest'impresa \u00e8 storicamente avvenuta, guidata dai capitani Wan Horn, Laurent e Grammont, mentre l'Olonese era morto tempo addietro) Yara rimane uccisa e il Corsaro Nero viene catturato dagli spagnoli. I suoi uomini allora, guidati da Morgan, si reimbarcano sulla \"Folgore\", inseguono i nemici e riescono a rintracciare sia il loro capitano che ad intercettare la nave di Wan Guld. Quest'ultimo, pur di sbarazzarsi una volta per tutte del Corsaro Nero, d\u00e0 fuoco alla santabarbara (la polveriera) e fa esplodere la sua nave, affondando con essa e i suoi uomini. Ma il Corsaro e i suoi riescono miracolosamente a sopravvivere, raggiungendo le coste della Florida, ove vengono catturati da indiani antropofagi. Ma a sorpresa la loro regina li grazia e si scopre essere Honorata Wan Guld, la giovane innamorata del Corsaro Nero, che questi aveva abbandonato alla deriva in mare e che per\u00f2 era naufragata sulle spiagge della Florida, i cui abitanti l'avevano scambiata per uno spirito marino e ne avevano fatto la propria sovrana. Sempre tormentato dai fantasmi dei fratelli uccisi, il Corsaro Nero fa nuovamente per gettare in mare la donna, ma stavolta si tira indietro e i due fuggono insieme, tornandosene in Italia, nel paese di lui.\nNel terzo romanzo del ciclo si scopre che la felicit\u00e0 coniugale di Emilio e Honorata ha avuto vita breve: lei \u00e8 morta dando alla luce la loro unica figlia Jolanda, lui poco dopo, combattendo i francesi, che minacciavano la sua patria. Discorrendone per\u00f2 i suoi fidi uomini Carmaux e Wan Stiller deducono che egli, pur caduto da valoroso, in verit\u00e0 abbia intenzionalmente cercato la morte, non resistendo al dolore della perdita.\nCinema.\nA seguito del clamoroso successo dello sceneggiato \"Sandokan\" degli anni '70, Sergio Sollima (regista dello stesso) diresse un film tratto dai due romanzi dedicati al Corsaro Nero, affidando l'interpretazione del protagonista all'ormai iconico interprete di Sandokan, Kabir Bedi, e quella di Honorata Wan Guld all'altrettanto simbolica interprete della Perla di Labuan nello stesso sceneggiato, Carole Andr\u00e9."}
{"id": "511499", "revid": "110157", "url": "https://it.wikipedia.org/wiki?curid=511499", "title": "Diocesi di Colorado Springs", "text": "La diocesi di Colorado Springs (in latino: \"Dioecesis Coloratensium Fontium\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Denver appartenente alla regione ecclesiastica XIII (AZ, CO, NM, UT, WY). Nel 2019 contava 187.645 battezzati su 1.172.890 abitanti. \u00c8 retta dal vescovo James Robert Golka.\nTerritorio.\nLa diocesi comprende 10 contee nella parte centrale dello stato americano del Colorado: Chaffee, Cheyenne, Douglas, Elbert, El Paso, Kit Carson, Lake, Lincoln, Park e Teller.\nSede vescovile \u00e8 la citt\u00e0 di Colorado Springs, dove si trova la cattedrale di Santa Maria (\"St. Mary Catholic Cathedral\").\nIl territorio si estende su 40.285\u00a0km\u00b2 ed \u00e8 suddiviso in 39 parrocchie.\nStoria.\nLa diocesi \u00e8 stata eretta il 10 novembre 1983 con la bolla \"Accidit quandoque\" di papa Giovanni Paolo II, ricavandone il territorio dall'arcidiocesi di Denver e dalla diocesi di Pueblo.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.172.890 persone contava 187.645 battezzati, corrispondenti al 16,0% del totale."}
{"id": "511500", "revid": "1935652", "url": "https://it.wikipedia.org/wiki?curid=511500", "title": "Diocesi di Columbus", "text": "La diocesi di Columbus (in latino: \"Dioecesis Columbensis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Cincinnati appartenente alla regione ecclesiastica VI (OH, MI). Nel 2019 contava 280.878 battezzati su 2.740.672 abitanti. La sede \u00e8 vacante.\nTerritorio.\nLa diocesi comprende ventitr\u00e9 contee dell'Ohio, negli Stati Uniti d'America: Coshocton, Delaware, Fairfield, Fayette, Franklin, Hardin, Hocking, Holmes, Jackson, Knox, Licking, Madison, Marion, Morrow, Perry, Pickaway, Pike, Ross, Scioto, Tuscarawas, Union, Vinton e Washington.\nSede vescovile \u00e8 la citt\u00e0 di Columbus, dove si trova la cattedrale di San Giuseppe (\"Saint Joseph\").\nIl territorio si estende su 29.282\u00a0km\u00b2 ed \u00e8 suddiviso in 105 parrocchie.\nStoria.\nLa diocesi \u00e8 stata eretta il 3 marzo 1868 con il breve \"Summi apostolatus\" di papa Pio IX, ricavandone il territorio dall'arcidiocesi di Cincinnati.\nIl 21 ottobre 1944 ha ceduto una porzione del suo territorio a vantaggio dell'erezione della diocesi di Steubenville.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 2.740.672 persone contava 280.878 battezzati, corrispondenti al 10,2% del totale."}
{"id": "511501", "revid": "92723", "url": "https://it.wikipedia.org/wiki?curid=511501", "title": "Diocesi di Corpus Christi", "text": "La diocesi di Corpus Christi (in latino: \"Dioecesis Corporis Christi\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Galveston-Houston appartenente alla regione ecclesiastica X (AR, OK, TX). Nel 2019 contava 354.946 battezzati su 581.879 abitanti. \u00c8 retta dal vescovo William Michael Mulvey.\nTerritorio.\nLa diocesi comprende 11 contee del Texas, negli Stati Uniti d'America: Aransas, Bee, Brooks, Duval, Jim Wells, Kenedy, Kleberg, Live Oak, Nueces, Refugio e San Patricio. Comprende inoltre una parte della contea di McMullen.\nSede vescovile \u00e8 la citt\u00e0 di Corpus Christi, dove si trova la cattedrale del Corpus Domini.\nIl territorio si estende su 29.277\u00a0km\u00b2 ed \u00e8 suddiviso in 69 parrocchie.\nStoria.\nIl vicariato apostolico di Brownsville fu eretto il 18 settembre 1874 con il breve \"Cum venerabilis frater\" di papa Pio IX, ricavandone il territorio dalla diocesi di Galveston (oggi arcidiocesi di Galveston-Houston).\nIl 23 marzo 1912 il vicariato apostolico \u00e8 stato elevato a diocesi e ha assunto il nome attuale. Originariamente suffraganea dell'arcidiocesi di New Orleans, il 3 agosto 1926 entr\u00f2 a far parte della provincia ecclesiastica di San Antonio.\nSul finire degli anni dieci la diocesi visse un momento travagliato, in cui accolse molti cattolici che fuggivano dalle persecuzioni in Messico. In una virulenta epidemia di influenza mons. Nussbaum perse i suoi pi\u00f9 stretti collaboratori e fu costretto a chiedere le dimissioni.\nUna grande espansione delle strutture diocesane si ebbe con il suo successore, mons. Ledvina, che eresse pi\u00f9 di cinquanta nuove chiese, fra cui l'odierna cattedrale. Complet\u00f2 la sua opera mons. Garriga, che concentr\u00f2 i suoi sforzi sull'istruzione cattolica.\nIl 10 luglio 1965, il 13 aprile 1982 e il 3 luglio 2000 ha ceduto porzioni del suo territorio a vantaggio dell'erezione rispettivamente delle diocesi di Brownsville, di Victoria in Texas e di Laredo.\nDurante l'episcopato di mons. Drury la diocesi attu\u00f2 le riforme previste dal Concilio Vaticano II, in particolare per quanto attiene al coinvolgimento dei laici nella vita ecclesiale. La curia diocesana fu potenziata, passando da 2 settori a 32. Risale a quest'epoca anche l'istituzione del diaconato permanente, nonch\u00e9 la fondazione di una radio e di un giornale diocesani.\nIl 29 dicembre 2004 \u00e8 entrata a far parte della provincia ecclesiastica dell'arcidiocesi di Galveston-Houston.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 581.879 persone contava 354.946 battezzati, corrispondenti al 61,0% del totale."}
{"id": "511502", "revid": "267975", "url": "https://it.wikipedia.org/wiki?curid=511502", "title": "Diocesi di Covington", "text": "La diocesi di Covington (in latino: \"Dioecesis Covingtonensis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Louisville appartenente alla regione ecclesiastica V (AL, KY, LA, MS, TN). Nel 2019 contava 91.895 battezzati su 532.567 abitanti. \u00c8 retta dal vescovo John Curtis Iffert.\nTerritorio.\nLa diocesi comprende 14 contee nella parte settentrionale del Kentucky, negli Stati Uniti d'America: Boone, Bracken, Campbell, Carroll, Fleming, Gallatin, Grant, Harrison, Kenton, Lewis, Mason, Owen, Pendleton e Robertson.\nSede vescovile \u00e8 la citt\u00e0 di Covington, dove si trova la cattedrale dell'Assunzione (\"Cathedral of the Assumption\")\nIl territorio si estende su 8.696\u00a0km\u00b2 ed \u00e8 suddiviso in 48 parrocchie.\nStoria.\nLa diocesi \u00e8 stata eretta il 29 luglio 1853 con il breve \"Apostolici ministerii\" di papa Pio IX, ricavandone il territorio dalla diocesi di Louisville (oggi arcidiocesi).\nOriginariamente suffraganea dell'arcidiocesi di Cincinnati, il 10 dicembre 1937 \u00e8 entrata a far parte della provincia ecclesiastica di Louisville.\nIl 14 gennaio 1988 ha ceduto una porzione del suo territorio a vantaggio dell'erezione della diocesi di Lexington.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 532.567 persone contava 91.895 battezzati, corrispondenti al 17,3% del totale."}
{"id": "511503", "revid": "1935652", "url": "https://it.wikipedia.org/wiki?curid=511503", "title": "Diocesi di Crookston", "text": "La diocesi di Crookston (in latino: \"Dioecesis Crookstoniensis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Saint Paul e Minneapolis appartenente alla regione ecclesiastica VIII (MN, ND, SD). Nel 2019 contava 35.014 battezzati su 277.690 abitanti. \u00c8 retta dal vescovo Andrew Harmon Cozzens.\nTerritorio.\nLa diocesi comprende le seguenti contee dello stato del Minnesota (Stati Uniti): Becker, Beltrami, Clay, Clearwater, Hubbard, Kittson, Lake of the Woods, Marshall, Mahnomen, Norman, Pennington, Polk, Contea di Red Lake e Roseau.\nSede vescovile \u00e8 la citt\u00e0 di Crookston, dove si trova la cattedrale dell'Immacolata Concezione (\"Cathedral of the Immaculate Conception\").\nIl territorio si estende su 44.574\u00a0km\u00b2 ed \u00e8 suddiviso in 66 parrocchie, raggruppate in 5 decanati.\nStoria.\nLa diocesi \u00e8 stata eretta il 31 dicembre 1909, ricavandone il territorio dalla diocesi di Duluth.\nLa diocesi \u00e8 stata coinvolta nello scandalo degli abusi sessuali su una ragazza di 14 anni commessi dal sacerdote Joseph Palanivel Jeyapaul; nel settembre 2011 la diocesi ha accettato di pagare 750.000 dollari alla vittima.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 277.690 persone contava 35.014 battezzati, corrispondenti al 12,6% del totale."}
{"id": "511504", "revid": "466539", "url": "https://it.wikipedia.org/wiki?curid=511504", "title": "Diocesi di Monterey", "text": "La diocesi di Monterey (in latino: \"Dioecesis Montereyensis in California\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Los Angeles appartenente alla regione ecclesiastica XI (CA, HI, NV). Nel 2019 contava 211.900 battezzati su 1.059.520 abitanti. \u00c8 retta dal vescovo Daniel Elias Garcia.\nTerritorio.\nLa diocesi comprende quattro contee della costa centrale della California: Monterey, Santa Cruz, San Benito e San Luis Obispo.\nSede vescovile \u00e8 la citt\u00e0 di Monterey, dove si trova la cattedrale di San Carlo Borromeo (\"San Carlos Borromeo\"). A Carmel-by-the-Sea sorge la basilica minore di Nostra Signora e Santa Teresa.\nIl territorio si estende su 21.196\u00a0km\u00b2 ed \u00e8 suddiviso in 46 parrocchie.\nStoria.\nLe prime missioni cattoliche in California risalgono alla fine del XVII secolo, ma fu soprattutto con i francescani nel XVIII secolo, che si istituirono missioni stabili, grazie in particolare all'opera di Jun\u00edpero Serra, che nel 1769 fond\u00f2 la missione di San Carlo Borromeo di Monterey, allora centro militare e capitale della California del periodo coloniale.\nLa giurisdizione sulle missioni francescane in California fu disputata dai vescovi di Durango e di Guadalajara, fino al 9 maggio 1779, quando, con l'erezione della diocesi di Sonora (oggi arcidiocesi di Hermosillo), le missioni delle due Californie furono sottomesse alla giurisdizione dei vescovi della nuova diocesi.\nLa diocesi della California fu eretta il 27 aprile 1840 con il breve \"Apostolicam sollicitidinem\" di papa Gregorio XVI, ricavandone il territorio dalla diocesi di Sonora. Comprendeva le due Californie, ossia la regione statunitense dell'Alta California (che sommava i territori degli attuali stati di California, Utah, Nevada e parte di Arizona e Wyoming) e quella messicana, oggi divisa negli stati della Bassa California e della Bassa California del Sud. Sede della nuova diocesi, suffraganea dell'arcidiocesi di Citt\u00e0 del Messico, era la citt\u00e0 di San Diego, dove fu eretta la cattedrale.\nA seguito del trattato di Guadalupe Hidalgo del 1848, la California fu divisa fra Messico e Stati Uniti. Il 20 novembre 1849 la parte americana dell'antica diocesi assunse il nome di diocesi di Monterey, a seguito del trasferimento in questa citt\u00e0 della sede vescovile, che divenne immediatamente soggetta alla Santa Sede. La giurisdizione sulla Bassa California si protrasse fino al 21 dicembre 1851, e dall'anno seguente la penisola fu incorporata nell'arcidiocesi di Citt\u00e0 del Messico.\nSu richiesta dei vescovi americani, riuniti nel primo concilio plenario di Baltimora (1852), la Santa Sede decise la divisione della diocesi di Monterey e l'erezione di una nuova sede metropolitana. Il 29 luglio 1853, con la bolla \"Ad animarum regimen\" di papa Pio IX, la diocesi di Monterey cedette una porzione del suo territorio a vantaggio dell'erezione dell'arcidiocesi di San Francisco, della quale la diocesi di Monterey divenne suffraganea. \nIl vescovo Thaddeus Amat y Brusi (1853-1878) pose la sede della diocesi dapprima a Santa Barbara e poi a Los Angeles, citt\u00e0 che verso la met\u00e0 dell'Ottocento aveva visto crescere notevolmente la sua popolazione. Questo trasferimento fu ufficialmente sancito dalla Santa Sede con decreto di Propaganda Fide del 9 luglio 1859, con il quale la diocesi assunse il nome di Monterey-Los Angeles. A Los Angeles il vescovo Amat fece costruire la nuova cattedrale, dedicata a Santa Bibiana, aperta nel 1876.\nIl 1\u00ba giugno 1922, in forza della bolla \"Romani Pontifices\" di papa Pio XI, per la vastit\u00e0 della sua estensione, la diocesi di Monterey-Los Angeles fu divisa in due: la parte meridionale and\u00f2 a costituire la diocesi di Los Angeles-San Diego (oggi arcidiocesi di Los Angeles), mentre con la parte settentrionale fu eretta la diocesi di Monterey-Fresno, con sede nella citt\u00e0 di Fresno, dove fu eretta a cattedrale la chiesa di San Giovanni Battista.\nL'11 luglio 1936 la diocesi di Monterey-Fresno entr\u00f2 a far parte della provincia ecclesiastica dell'arcidiocesi di Los Angeles.\nInfine, il 6 ottobre 1967 per effetto della bolla \"De fidelium bono\" di papa Paolo VI la diocesi si \u00e8 divisa ancora una volta, dando origine alla diocesi di Fresno e alla diocesi di Monterey nei suoi confini attuali.\nIl 28 agosto 1968, con la lettera apostolica \"Evangelii praeconum\", papa Paolo VI ha proclamato la Beata Maria Vergine, invocata con il titolo di \"Our Lady of Bethlehem\", e San Carlo Borromeo patroni principali della diocesi, San Patrizio e Santa Teresa del Bambin Ges\u00f9 patroni secondari.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.059.520 persone contava 211.900 battezzati, corrispondenti al 20,0% del totale."}
{"id": "511506", "revid": "92723", "url": "https://it.wikipedia.org/wiki?curid=511506", "title": "Eparchia di Newton", "text": "Leparchia di Newton (in latino: \"Eparchia Neotoniensis Graecorum Melkitarum\") \u00e8 una diocesi della Chiesa cattolica greco-melchita negli Stati Uniti d'America, immediatamente soggetta alla Santa Sede. Nel 2019 contava 22.000 battezzati. \u00c8 retta dall'eparca Nicholas James Samra.\nTerritorio.\nL'eparchia comprende tutti i fedeli della Chiesa cattolica greco-melchita negli Stati Uniti d'America.\nSede eparchiale \u00e8 Newton, presso Boston, dove si trova la cattedrale di Nostra Signora dell'Annunciazione; a Los Angeles sorge la concattedrale di Sant'Anna.\nIl territorio \u00e8 suddiviso in 43 parrocchie.\nStoria.\nLa prima comunit\u00e0 greco-melchita cattolica si \u00e8 costituita a New York nel 1889, seguita l'anno successivo dalla comunit\u00e0 di Boston.\nIl crescente numero di fedeli melchiti provenienti da diversi Paesi arabi determin\u00f2 la costituzione di una circoscrizione ecclesiastica.\nL'esarcato apostolico degli Stati Uniti d'America per i fedeli melchiti fu eretto il 10 gennaio 1966 con la bolla \"Byzantini Melkitarum\" di papa Paolo VI.\nIl 28 giugno 1976 in forza della bolla \"Cum apostolicum\" dello stesso papa Paolo VI l'esarcato \u00e8 stato elevato ad eparchia e ha assunto il nome attuale.\nIl 2 novembre 2008, alla presenza del patriarca Gregorio III Laham, \u00e8 stato celebrato il primo centenario della cattedrale eparchiale.\nIl 27 febbraio 2015 con il decreto \"Cum urbs Angelorum\" della Congregazione per le Chiese orientali la chiesa di Sant'Anna di Los Angeles \u00e8 divenuta concattedrale dell'eparchia.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia nel 2019 contava 22.000 battezzati."}
{"id": "511507", "revid": "92723", "url": "https://it.wikipedia.org/wiki?curid=511507", "title": "Eparchia di Nostra Signora della Liberazione negli Stati Uniti", "text": "Leparchia di Nostra Signora della Liberazione negli Stati Uniti (in latino: \"Eparchia Dominae Nostrae Liberationis Novarcensis Syrorum\") \u00e8 una sede della Chiesa cattolica sira negli Stati Uniti d'America, immediatamente soggetta alla Santa Sede. Nel 2019 contava 11.857 battezzati. \u00c8 retta dall'eparca Barnaba Yousif Benham Habash.\nTerritorio.\nL'eparchia comprende tutti i fedeli della Chiesa cattolica sira residenti negli Stati Uniti d'America.\nLa sede eparchiale \u00e8 nella citt\u00e0 di Bayonne, nel New Jersey, dove si trova la cattedrale di San Giuseppe.\nIl territorio \u00e8 suddiviso in 11 parrocchie.\nStoria.\nL'eparchia di Nostra Signora della Liberazione di Newark fu eretta il 6 novembre 1995 con la bolla \"Principis Apostolorum\" di papa Giovanni Paolo II.\nIl 7 gennaio 2016 cedette una porzione di territorio a vantaggio dell'erezione dell'esarcato apostolico del Canada dei Siri.\nIl 29 luglio 2021 ha assunto il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia nel 2019 contava 11.857 battezzati."}
{"id": "511508", "revid": "92723", "url": "https://it.wikipedia.org/wiki?curid=511508", "title": "Eparchia di Nostra Signora del Libano a Los Angeles", "text": "Leparchia di Nostra Signora del Libano a Los Angeles (in latino: \"Eparchia Dominae Nostrae Libanensis in civitate Angelorum in California Maronitarum\") \u00e8 una sede della Chiesa maronita negli Stati Uniti d'America immediatamente soggetta alla Santa Sede. Nel 2019 contava 47.000 battezzati. \u00c8 retta dall'eparca Abdallah Elias Zaidan, C.M.L.\nTerritorio.\nL'eparchia comprende i fedeli della Chiesa maronita in trentaquattro stati occidentali, centrali e meridionali degli Stati Uniti d'America.\nSede eparchiale \u00e8 la citt\u00e0 di Los Angeles, dove si trova la cattedrale di San Pietro (\"Saint Peter\"). A Saint Louis sorge la concattedrale di San Raimondo.\nIl territorio \u00e8 suddiviso in 34 parrocchie.\nStoria.\nL'eparchia \u00e8 stata eretta da papa Giovanni Paolo II con la bolla \"Omnium Catholicorum\" il 19 febbraio 1994, ricavandone il territorio dall'eparchia di San Marone di Brooklyn.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia nel 2019 contava 47.000 battezzati."}
{"id": "511509", "revid": "92723", "url": "https://it.wikipedia.org/wiki?curid=511509", "title": "Eparchia di Nostra Signora di Nareg in Glendale", "text": "Leparchia di Nostra Signora di Nareg in Glendale (in latino: \"Eparchia Dominae Nostrae Naregensis\") \u00e8 una sede della Chiesa armeno-cattolica, immediatamente soggetta alla Santa Sede. Nel 2019 contava 36.000 battezzati. \u00c8 retta dall'eparca Mika\u00ebl Antoine Mouradian, I.C.P.B.\nTerritorio.\nL'eparchia comprende i fedeli cattolici di rito armeno che risiedono negli Stati Uniti e in Canada.\nSede eparchiale \u00e8 la citt\u00e0 di Glendale, in California, dove si trova la cattedrale di San Gregorio Illuminatore. A New York, nel quartiere di Brooklyn, si trova l'ex cattedrale di Sant'Anna.\nIl territorio \u00e8 suddiviso in 8 parrocchie.\nStoria.\nL'esarcato apostolico degli Stati Uniti d'America e del Canada per i fedeli di rito armeno fu eretto il 3 luglio 1981, con sede a New York.\nIl 12 settembre 2005 per effetto della bolla \"Qui nuper successimus\" di papa Benedetto XVI l'esarcato apostolico \u00e8 stato elevato ad eparchia con il nome di \"Nostra Signora di Nareg in New York\".\nIn seguito al trasferimento della sede dell'eparca e della cattedrale in California, a Glendale, dovuto alla maggior presenza di fedeli nella costa occidentale, il 29 dicembre 2014 l'eparchia ha assunto il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia al termine dell'anno 2019 contava 36.000 battezzati."}
{"id": "511510", "revid": "92723", "url": "https://it.wikipedia.org/wiki?curid=511510", "title": "Eparchia di Parma", "text": "Leparchia di Parma (in latino: \"Eparchia Parmensis Ruthenorum\") \u00e8 una sede della Chiesa greco-cattolica rutena suffraganea dell'arcieparchia di Pittsburgh. Nel 2019 contava 9.280 battezzati. \u00c8 retta dall'eparca Milan Lach, S.I.\nTerritorio.\nL'eparchia comprende i fedeli della Chiesa greco-cattolica rutena in Dakota del Nord, Dakota del Sud, Illinois, Indiana, Iowa, Kansas, Michigan, Minnesota, Missouri, Nebraska, Ohio (ad eccezione delle contee orientali) e Wisconsin.\nSede eparchiale \u00e8 la citt\u00e0 di Parma nell'Ohio, dove si trova la cattedrale di San Giovanni Battista.\nIl territorio \u00e8 suddiviso in 30 parrocchie.\nStoria.\nL'eparchia \u00e8 stata eretta il 21 febbraio 1969 con la bolla \"Christi Ecclesia\" di papa Paolo VI, ricavandone il territorio dall'eparchia di Pittsburgh (oggi arcieparchia).\nIl 3 dicembre 1981 ha ceduto una porzione del suo territorio a vantaggio dell'erezione dell'eparchia di Van Nuys (oggi eparchia della Santa Protezione di Maria di Phoenix).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia nel 2019 contava 9.280 battezzati."}
{"id": "511511", "revid": "92723", "url": "https://it.wikipedia.org/wiki?curid=511511", "title": "Eparchia di Passaic", "text": "Leparchia di Passaic (in latino: \"Eparchia Passaicensis Ruthenorum\") \u00e8 una sede della Chiesa greco-cattolica rutena suffraganea dell'arcieparchia di Pittsburgh. Nel 2019 contava 11.303 battezzati. \u00c8 retta dall'eparca Kurt Richard Burnette.\nTerritorio.\nL'eparchia comprende i fedeli della Chiesa greco-cattolica rutena in Carolina del Nord, Connecticut, Florida, Georgia, Massachusetts, Maryland, New Jersey, New York, Pennsylvania e Virginia.\nSede eparchiale \u00e8 la citt\u00e0 di Passaic nel New Jersey, dove si trova la cattedrale di San Michele Arcangelo (\"Cathedral of Saint Micheal the Archangel\").\nIl territorio \u00e8 suddiviso in 80 parrocchie.\nStoria.\nL'eparchia \u00e8 stata eretta il 6 luglio 1963 con la bolla \"Cum homines\" di papa Paolo VI, ricavandone il territorio dall'esarcato apostolico degli Stati uniti d'America per i fedeli di rito orientale (oggi arcieparchia di Pittsburgh).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia nel 2019 contava 11.303 battezzati."}
{"id": "511512", "revid": "92723", "url": "https://it.wikipedia.org/wiki?curid=511512", "title": "Arcieparchia di Filadelfia", "text": "Larcieparchia di Filadelfia (in latino: \"Archieparchia Philadelphiensis Ucrainorum\") \u00e8 una sede metropolitana della Chiesa greco-cattolica ucraina negli Stati Uniti d'America. Nel 2019 contava 13.141 battezzati. \u00c8 retta dall'arcieparca Borys Gudziak.\nTerritorio.\nL'arcieparchia comprende i fedeli della Chiesa greco-cattolica ucraina nel distretto di Columbia e nei seguenti stati: Virginia, Maryland, New Jersey e la parte orientale della Pennsylvania fino al confine orientale delle contee di Potter, Clinton, Centre, Mifflin, Huntingdon e Fulton.\nSede arcieparchiale \u00e8 la citt\u00e0 di Filadelfia, dove si trova la cattedrale dell'Immacolata Concezione. A Washington sorge il santuario nazionale ucraino della Santa Famiglia.\nIl territorio \u00e8 suddiviso in 62 parrocchie.\nStoria.\nIl 28 maggio 1913 la Santa Sede istitu\u00ec un ordinariato per i fedeli cattolici di rito bizantino che dimoravano negli Stati Uniti d'America. Fu nominato primo vescovo ordinario Soter Stephen Ortynsky de Labetz, gia visitatore dal 1907. Alla sua morte, nel 1916, la Santa Sede nomin\u00f2 due amministratori apostolici, Petro Ponyatyshyn per i fedeli greco-cattolici originari della Galizia e dell'Ucraina e Havryjil Martjak per i fedeli greco-cattolici originari della Rutenia subcarpatica.\nL'8 maggio 1924 furono istituiti due esarcati apostolici per i due gruppi distinti; primo esarca per i fedeli ucraini \u00e8 stato Kon\u0161tant\u00edn Boha\u010devskyj.\nIl 20 luglio 1956 cedette lo stato di New York e tutto il New England a vantaggio dell'erezione dell'esarcato apostolico di Stamford (oggi eparchia di Stamford).\nIl 10 luglio 1958 l'esarcato apostolico \u00e8 stato elevato al rango di arcieparchia metropolitana e ha assunto il nome attuale.\nIl 14 luglio 1961 ha ceduto il territorio a ovest dell'Ohio e dei fiumi Missouri e Mississippi a vantaggio dell'erezione dell'eparchia di San Nicola di Chicago.\nIl 5 dicembre 1983 ha ceduto il territorio corrispondente agli stati dell'Ohio, del Kentucky, del Tennessee, del Mississippi, dell'Alabama, della Georgia, della Florida, della Carolina del Nord e del Sud, della Virginia Occidentale e della parte occidentale della Pennsylvania a vantaggio dell'erezione dell'eparchia di San Giosafat di Parma.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcieparchia nel 2019 contava 13.141 battezzati."}
{"id": "511513", "revid": "110157", "url": "https://it.wikipedia.org/wiki?curid=511513", "title": "Arcieparchia di Pittsburgh", "text": "Larcieparchia di Pittsburgh (in latino: \"Archieparchia Pittsburgensis ritus byzantini\") \u00e8 una sede metropolitana della Chiesa greco-cattolica rutena. Nel 2018 contava 57.325 battezzati. \u00c8 retta dall'arcieparca William Charles Skurla.\nTerritorio.\nL'arcieparchia comprende i fedeli della Chiesa greco-cattolica rutena in Ohio (contee orientali), Oklahoma, Louisiana, Pennsylvania, Tennessee, Texas e Virginia Occidentale.\nSede arcieparchiale \u00e8 la citt\u00e0 di Pittsburgh. A Munhall, presso Pittsburgh, si trova la cattedrale di San Giovanni Battista (\"Saint John the Baptist\").\nIl territorio \u00e8 suddiviso in 73 parrocchie, la maggior parte delle quali, oltre una sessantina, si trovano in Pennsylvania.\nNel territorio sorgono anche due monasteri femminili, il \"Mount St. Macrina Monastery\" delle Suore dell'Ordine di San Basilio Magno a Uniontown in Pennsylvania; e il \"Queen of Heaven Monastery\" delle Suore benedettine bizantine a Warren in Ohio.\nStoria.\nIl 28 maggio 1913 la Santa Sede istitu\u00ec un ordinariato per i fedeli cattolici di rito bizantino che dimoravano negli Stati Uniti d'America. Fu nominato primo vescovo ordinario Soter Stephen Ortynsky de Labetz, gia visitatore dal 1907. Alla sua morte, nel 1916, la Santa Sede nomin\u00f2 due amministratori apostolici, Petro Ponyatyshyn per i fedeli greco-cattolici originari della Galizia e dell'Ucraina e Havryjil Martjak per i fedeli greco-cattolici originari della Rutenia subcarpatica.\nL'8 maggio 1924 furono istituiti due esarcati apostolici per i due gruppi distinti; primo esarca per i fedeli ruteni \u00e8 stato Basil Takacs.\nIl 6 luglio 1963 per effetto della bolla \"Cum homines\" di papa Paolo VI l'esarcato apostolico cedette una porzione del suo territorio a vantaggio dell'erezione dell'eparchia di Passaic e fu elevato ad eparchia, assumendo il nome di eparchia di Pittsburgh.\nIl 21 febbraio 1969 in forza della bolla \"Quandoquidem Christus\" dello stesso papa Paolo VI cedette un'altra porzione di territorio a vantaggio dell'erezione dell'eparchia di Parma e nel contempo fu elevata al rango di arcieparchia metropolitana, assumendo il nome di arcieparchia di Munhall (\"Munhallensis Ruthenorum\").\nL'11 marzo 1977 assunse il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcieparchia nel 2018 contava 57.325 battezzati.\nRapporti con i cattolici di rito latino negli Stati Uniti.\nNel XIX e XX secolo molti cattolici di rito bizantino emigrarono negli Stati Uniti d'America, soprattutto nelle citt\u00e0 minerarie. La predominante gerarchia latina non sempre li accolse con favore, soprattutto per quella che appariva come una novit\u00e0 negli Stati Uniti: preti cattolici sposati. Su loro richiesta, la Sacra Congregazione Propaganda Fide estese il 1\u00ba maggio 1897 agli Stati Uniti delle regole gi\u00e0 esposte in una lettera del 2 maggio 1890 all'Arcivescovo di Parigi. Queste norme permettevano l'emigrazione negli Stati Uniti solo ai sacerdoti celibi o vedovi che non portassero al seguito i propri figli. Questa norma fu ribadita con specifico riferimento ai cattolici di rito ruteno dal decreto \"Cum data fuerit\" del 1\u00ba marzo 1929, che fu rinnovato per altri dieci anni nel 1939. L'insoddisfazione da parti di molti cattolici ruteni negli Stati Uniti diede origine alla Diocesi americana carpato-rutena.\nI rapporti con i cattolici di rito latino sono migliorati, specialmente dopo il Concilio Vaticano II, nel quale la Chiesa rutena ebbe un ruolo rilevante sulle decisioni riguardo alla lingua liturgica. (A differenza dell'originario costume del rito latino, la Chiesa rutena ha sempre celebrato la Divina Liturgia in antico slavo ecclesiastico). Un'ulteriore conferma si \u00e8 avuta nel 1988 in occasione della visita ad limina dei vescovi ruteni americani a Roma."}
{"id": "511515", "revid": "320578", "url": "https://it.wikipedia.org/wiki?curid=511515", "title": "Andreas Kloeden", "text": ""}
{"id": "511516", "revid": "287204", "url": "https://it.wikipedia.org/wiki?curid=511516", "title": "Andreas Kloden", "text": ""}
{"id": "511517", "revid": "124593751", "url": "https://it.wikipedia.org/wiki?curid=511517", "title": "Lesena", "text": "La lesena (; dal lombardo e veneto \"lexena\", \u2018pilastro\u2019, \u2018aggetto\u2019, da un latino regionale \"laxeuma\", a sua volta , \u2018scultura in pietra\u2019, grecismo dell'Esarcato di Ravenna) \u00e8 un elemento di un ordine architettonico addossato a parete, che consiste in un fusto, a pianta rettangolare, appena sporgente dalla parete stessa, con i relativi capitelli e base.\nDefinizione.\nLa definizione dell'elemento si basa sulla sua funzione decorativa e non portante: la lesena si differenzia in questo dalla parasta che, sebbene presenti all'esterno un aspetto simile, \u00e8 un vero elemento di sostegno, con funzione statica, inglobato nella parete e non semplicemente addossato ad essa.\nLa lesena si distingue dalla \"semicolonna\", che ugualmente non ha funzione portante, ma \u00e8 costituita da una mezza colonna tagliata a met\u00e0 lungo il diametro e addossata alla parete; pi\u00f9 raro il termine di \"semipilastro\".\nStoria.\nGli ordini applicati a parete, gi\u00e0 presenti nell'architettura greca, sono particolarmente diffusi in epoca romana, sia come decorazione di facciate monumentali, che come decorazione delle pareti interne degli spazi pubblici coperti (come portici e celle templari). In alcuni casi la decorazione comprende un ordine di colonne libere, appena staccate dalla parete, raddoppiate a brevissima distanza da lesene addossate, con pi\u00f9 ricchi effetti chiaroscurali.\nSulla parete spesso l'ordine addossato si inserisce nel rivestimento a lastre di diverse variet\u00e0 di marmi colorati e lo stesso fusto, liscio o scanalato, \u00e8 spesso in marmo colorato, in contrasto con basi, capitelli e trabeazione in marmo bianco, con ricchi effetti cromatici.\nIn epoca medievale la lesena arriva a perdere l'originario aspetto di parte di un ordine architettonico applicato a parete e pu\u00f2 divenire una semplice sporgenza verticale, priva di capitello e base.\nL'uso romano \u00e8 ripreso ampiamente in epoca rinascimentale e barocca, quando le lesene sono frequentemente impiegate nella decorazione esterna degli edifici, in special modo per le facciate delle chiese oppure come inquadramento decorativo di finestra."}
{"id": "511520", "revid": "339392", "url": "https://it.wikipedia.org/wiki?curid=511520", "title": "Copa Am\u00e9rica 1937", "text": ""}
{"id": "511521", "revid": "1318658", "url": "https://it.wikipedia.org/wiki?curid=511521", "title": "Associazione Sportiva Roma 1990-1991", "text": "Questa voce raccoglie le informazioni riguardanti lAssociazione Sportiva Roma nelle competizioni ufficiali della stagione 1990-1991.\nStagione.\n\u00c8 il campionato successivo ai Mondiali di Italia '90. Durante le prime giornate del torneo il portiere Angelo Peruzzi ed il neoacquisto Andrea Carnevale risultano positivi ad un test antidoping che rivela una quantit\u00e0 eccessiva di fentermina nelle urine dei giocatori, nasce quindi uno scandalo, detto caso Lipopill che comporta la squalifica dei due per un anno in sede sportiva, la loro assoluzione dai reati di frode sportiva e traffico di stupefacenti in sede penale e la condanna della societ\u00e0 a pagare 150 milioni di ammenda. Pochi mesi dopo, nel gennaio del 1991, il presidente Dino Viola muore a causa di un tumore all'intestino lasciando la societ\u00e0 alla moglie Flora che si occupa, nei mesi seguenti, del passaggio della propriet\u00e0 della societ\u00e0 a Giuseppe Ciarrapico.\nIn questo contesto la squadra (affidata in estate a Ottavio Bianchi e rafforzata nell'organico con l'arrivo di Aldair, futuro titolare della difesa giallorossa per molti anni) disputa un campionato dai risultati discontinui concludendo al nono posto, arrivando fino in fondo nelle coppe, raggiungendo le finali di Coppa Italia e di Coppa UEFA (quest'ultima dopo aver superato il Br\u00f8ndby in semifinale). Se nella competizione nazionale i giallorossi prevalgono sconfiggendo i campioni d'Italia della (3-1 in casa e 1-1 a Genova), in Coppa UEFA la squadra, opposta all', non riesce a ribaltare il 2-0 rimediato a Milano segnando il gol dell'1-0 della gara di ritorno a dieci minuti dal termine della gara. Al termine della stagione si ritira dal calcio giocato Bruno Conti, una delle bandiere della squadra.\nMaglie e sponsor.\nLo sponsor tecnico \u00e8 NR, mentre lo sponsor ufficiale \u00e8 Barilla.\nIn quest'annata la Roma propone numerose varianti delle sue casacche. Per quanto riguarda la prima divisa sfoggia come prima opzione un completo composto da maglia rossa con colletto a polo giallo, pantaloncini rossi e calzettoni rossi bordati di giallo, e come seconda scelta un completo similarmente \"all red\" ma con maglia ulteriormente arricchita da \"piping\" gialli. In trasferta i \"Lupi\" usano addirittura tre varianti nel corso della stagione: una prima opzione costituita da maglia bianca con colletto a polo e \"piping\" giallorossi, pantaloncini bianchi e calzettoni bianchi bordati di rosso, e due ulteriori scelte, entrambe basate sull\"all white\" ma contraddistinte da due diversi motivi grafici a fasciare il petto.\nI portieri usano tre divise: la prima costituita da maglia nera con colletto a polo e una manica gialla, pantaloncini neri e calzettoni bianchi, la seconda da maglia nera con decorazioni fluorescenti, pantaloncini neri e calzettoni neri, la terza da maglia con colletto a polo con body rosa e colletto e maniche grigie, pantaloncini e calzettoni sono neri.\nOrganigramma societario.\nDi seguito l'organigramma societario.\nArea direttiva\nArea tecnica\nArea sanitaria\nRosa.\nDi seguito la rosa&lt;ref name=\"Rosa AS Roma - Saison 90/91\"&gt;&lt;/ref&gt;.\nCalciomercato.\nDi seguito il calciomercato.\nStatistiche.\nDi seguito le statistiche di squadra.\nStatistiche dei giocatori.\nDi seguito le statistiche dei giocatori."}
{"id": "511533", "revid": "8596", "url": "https://it.wikipedia.org/wiki?curid=511533", "title": "Emanuele Tommaso di Savoia-Carignano, Conte di Soissons", "text": ""}
{"id": "511536", "revid": "1444886", "url": "https://it.wikipedia.org/wiki?curid=511536", "title": "Savoia-Soissons", "text": "Savoia-Carignano-Soissons, o semplicemente Savoia-Soissons, \u00e8 stato un ramo cadetto dei Savoia-Carignano.\nStoria.\nDerivarono dal ramo dei Savoia-Carignano, il cui capostipite Tommaso Francesco di Savoia, principe di Carignano (figlio di Carlo Emanuele I di Savoia) spos\u00f2 nel 1625 Maria di Borbone-Soissons. Il ramo secondario ebbe inizio con il loro figlio Eugenio Maurizio di Savoia-Soissons, che ottenne il titolo di conte di Soissons dalla madre, della quale era il preferito. Il membro pi\u00f9 illustre dei Savoia-Soissons fu il principe Eugenio di Savoia-Soissons (1663\u20131736), figlio di Eugenio Maurizio e di Olimpia Mancini, famoso condottiero e diplomatico.\nIl ramo si estinse nel 1734 con Eugenio Giovanni Francesco."}
{"id": "511537", "revid": "486946", "url": "https://it.wikipedia.org/wiki?curid=511537", "title": "Ternana", "text": ""}
{"id": "511546", "revid": "436907", "url": "https://it.wikipedia.org/wiki?curid=511546", "title": "1978 gli dei se ne vanno, gli arrabbiati restano!", "text": "1978 gli dei se ne vanno, gli arrabbiati restano! \u00e8 il settimo album in studio del gruppo musicale italiano Area, pubblicato nel 1978 dalla Ascolto.\nDescrizione.\nIl disco, l'ultimo con il cantante Demetrio Stratos, pone fine alla collaborazione con la Cramps Records e segna alcuni importanti cambiamenti nell'organico del gruppo: \u00e8 il primo disco dopo l'abbandono del chitarrista Paolo Tofani e del paroliere Gianni Sassi. \u00c8 anche l'unico album del gruppo in cui Stratos \u00e8 accreditato come autore. Il titolo dell'album \u00e8 probabilmente ispirato ad un'opera del poeta e scrittore futurista Filippo Tommaso Marinetti, \"Les Dieux s'en vont, D'Annunzio reste\" (\"Gli Dei se ne vanno, D'Annunzio resta\").\nIl testo del brano d'apertura \"Il bandito del deserto\" \u00e8 liberamente tratto da una qa\u1e63\u012bda del poeta arabo pre-islamico Shanfara; quello di \"Hommage \u00e0 Violette Nozi\u00e8res\" \u00e8 invece ispirato ad un passo di Andr\u00e9 Breton citato in \"Controstoria del Surrealismo\" di Jules-Fran\u00e7ois Dupuis; infine il testo di \"Acrostico in memoria di Laio\" \u00e8 tratto da \"Sulla teoria del simbolismo di Ernest Jones\" e \"Funzione e campo della parola e del linguaggio\" di Jacques Lacan.\nFormazione.\nCrediti tratti dal libretto dell'album:"}
{"id": "511547", "revid": "1310927", "url": "https://it.wikipedia.org/wiki?curid=511547", "title": "Real Zaragoza", "text": "Il Real Zaragoza, noto in Italia come Real Saragozza o Saragozza, \u00e8 un club calcistico spagnolo con sede a Saragozza, dove fu fondato il 18 marzo 1932. Milita in Segunda Divisi\u00f3n, la seconda serie del campionato spagnolo di calcio.\nIn ambito nazionale ha ottenuto quale miglior piazzamento il secondo posto in campionato nella stagione 1974-1975, mentre in ambito europeo si registra la vittoria della Coppa delle Coppe 1994-1995, risultando in tal modo una delle cinque squadre europee (insieme a , , e Villarreal) ad avere vinto una competizione ufficiale UEFA senza essersi mai laureata campione nazionale. \"Los Blanquillos\" possono vantare anche la conquista della Coppa delle Fiere 1963-1964.\nIl 10 settembre 2009 l'IFFHS ha pubblicato la classifica dei migliori club europei del XX secolo e il Real Zaragoza si \u00e8 classificato al 37\u00ba posto.\nSecondo il Centro de Investigaciones Sociol\u00f3gicas (CIS) \u00e8 la 7\u00aa compagine spagnola per numero di tifosi (2,7%).\nStoria.\nIl 20 novembre 1903 l\"'Heraldo de Arag\u00f3n\" pubblic\u00f2 un articolo sulla nascita del \"Zaragoza Football Club\", la prima squadra di calcio del capoluogo aragonese. Per la creazione della squadra fu importante soprattutto il contributo del conte di Sobradiel, un personaggio di spicco della citt\u00e0. Il conte svolgeva sia la funzione di presidente che di giocatore, fu proprio lui a segnare il primo gol del Zaragoza nella prima partita giocata dalla squadra, la cui divisa era composta da maglia giallorossa e da pantaloni bianchi, il 26 dicembre dello stesso anno nello stadio del \"Campo Sepulcro\".\nNei primi anni del XX secolo nacque anche un altro club: l\"'Iberia Sociedad Cultural\". L'Iberia giocava nello stadio del \"Torrero\" e i suoi giocatori erano famosi per il gioco virile che attirava la maggior parte degli appassionati di calcio di Saragozza. Erano soprannominati \"Avispas\" (le vespe) per la loro divisa composta da maglietta gialla e nera e pantaloni neri.\nIl 13 settembre 1922 nacque la \"Federaci\u00f3n Aragonesa de F\u00fatbol\", e Jos\u00e9 Mar\u00eda Gayarre divent\u00f2 il suo primo presidente.\nCi furono dei tentativi di fusione tra l'Iberia SC e il Zaragoza FC,divise da un'accesa rivalit\u00e0, che inizialmente fallirono.\nSoltanto il 18 marzo 1932, a causa delle difficolt\u00e0 economiche del Zaragoza FC, dei rappresentanti di ognuna delle squadre firmarono un documento che sanciva la fusione dei due club in un'unica squadra che mantenne il nome di Zaragoza FC e scelsero per le divise i colori della Federazione Aragonese: il bianco e il blu. La prima partita fu disputata allo stadio del \"Torrero\" il 20 marzo 1932 e il Zaragoza sconfisse per 4-0 il Valladolid grazie ai gol di Rolloso, che segn\u00f2 una doppietta, Zorroz\u00faa e Andu\u00edza.\nIl club approd\u00f2 nella Primera Divisi\u00f3n nella stagione 1939-1940, alla ripresa del campionato dopo l'interruzione di tre anni a causa della guerra civile.\nNegli anni sessanta il Real Zaragoza entr\u00f2 in un periodo di grande prosperit\u00e0 economica. Di conseguenza la squadra si trasfer\u00ec nel nuovo stadio della Romareda e acquist\u00f2 giocatori importanti. Arrivarono i primi due successi nella Coppa del Re (1964 e 1966) e la vittoria della Coppa delle Fiere nel 1964. I campioni di quei successi vennero soprannominati \"los Magnificos\". In questo periodo tuttavia la squadra non riusc\u00ec a vincere il titolo nazionale, pur classificandosi nelle prime 5 posizioni dalla stagione 1960-1961 al 1968-1969. Nella stagione 1960-1961, Juan Seminario vinse il trofeo Pichichi segnando 25 reti in 30 partite.\nNegli anni settanta sotto la presidenza di Jos\u00e9 \u00c1ngel Zalba i giocatori vennero soprannominati \"Los Zaraguayos\" in riferimento ai molti uruguayani e paraguayani che militavano nel club come Saturnino Arr\u00faa, considerato il leader della squadra. In questo periodo il Real Saragozza raggiunse le migliori posizioni di sempre nella Liga senza mai riuscire per\u00f2 a vincerla.\nNella stagione 1973-74 arriv\u00f2 terzo e nel 1974-1975 arriv\u00f2 secondo, superato soltanto dal . La stagione 1976-77 si concluse con la retrocessione della squadra, che torn\u00f2 in massima serie nella stagione successiva.\nNella stagione 1985-1986 torn\u00f2 alla vittoria con la Coppa del Re, sconfiggendo in semifinale il Real Madrid e in finale il Barcellona per 1-0. Nel 1987 raggiunse le semifinali della Coppa delle Coppe ma fu eliminato dall'Ajax. Seguirono altri tre successi in coppa del Re e la vittoria nella Coppa delle Coppe nel 1994-1995 quando la squadra aragonese batt\u00e9 i campioni in carica dell'Arsenal, in finale a Parigi il 10 maggio 1995, grazie a un gol da centrocampo di Nayim allo scadere dei tempi supplementari. I titolari di quella squadra furono soprannominati \"Los H\u00e9roes de Par\u00eds\". La stagione successiva non fu altrettanto vincente, il Real Saragozza fu sconfitto in Supercoppa UEFA dall'Ajax e fu eliminato ai quarti di finale in Coppa delle Coppe.\nDa allora non ci furono risultati di rilievo nelle competizioni europee e in campionato. Nel 2001 vinse la quinta Coppa del Re, sconfiggendo il Celta Vigo in finale. Nel 2002 retrocesse in Segunda Divisi\u00f3n dopo 25 anni di permanenza nella Liga. Tornato prontamente in massima serie, vi \u00e8 rimasto per altri sei anni.\nNel 2004 sconfisse in finale in Coppa del Re i Gal\u00e1cticos del Real Madrid per 3-2 ai tempi supplementari allo Stadio olimpico Llu\u00eds Companys di Barcellona e vinse la Supercoppa di Spagna contro il Valencia allenato da Claudio Ranieri.\nNel 2006 la squadra aragonese perse la finale della Coppa del Re contro l'Espanyol, dopo aver eliminato ai quarti il Barcellona, interrompendo una serie di vittorie positive dei catalani che durava da 18 partite, e aver ottenuto in semifinale uno dei trionfi pi\u00f9 importanti della sua storia, sconfiggendo il Real Madrid per 6 a 1. In quell'occasione l'argentino Diego Milito segn\u00f2 4 reti. Nella stagione 2006-07 il Real Saragozza festeggi\u00f2 il suo 75\u00ba anniversario e si classific\u00f2 sesto in campionato ottenendo la qualificazione ai preliminari di Coppa Uefa.\nLa stagione successiva fu disastrosa, con l'eliminazione ai preliminari dai greci dell' e la retrocessione in Segunda Divisi\u00f3n. Il purgatorio della seconda serie dura, per\u00f2, solamente un anno visto che il 13 giugno del 2009 la squadra aragonese riconquista la massima serie. L'anno successivo la squadra aragonese termina al quattordicesimo posto.\nNella stagione 2010-2011 il Real Zaragoza si rinforz\u00f2 con gli arrivi di Matteo Contini dal Napoli, Nico Bertolo dal Palermo e Maurizio Lanzaro dalla Reggina. Tuttavia inizialmente la squadra si ritrova in ultima posizione in campionato con 7 punti in 11 giornate di campionato. Il 18 novembre 2010 il tecnico Javier Aguirre (famoso per le sue qualit\u00e0 motivazionali con le quali, in passato, aveva guidato la Nazionale di calcio del Messico, l'Osasuna e l') prende il posto di Jos\u00e9 Aurelio Gay sulla panchina del Real Saragozza. Con Aguirre in panchina gli aragonesi ottengono 38 punti in 27 partite e vincono partite importantissime contro Valencia (4-0) e (3-2). A due giornate dalla fine del campionato, la squadra aragonese \u00e8 costretta, per salvarsi, a vincere le ultime due partite, contro l'Espanyol e, fuori casa, contro il Levante: grazie ad un 1-0 e ad un 2-1 (doppietta del capitano Gabriel Fern\u00e1ndez Arenas) raggiungono la salvezza all'ultima giornata, chiudendo il campionato in tredicesima posizione e confermando la propria permanenza nella massima serie anche per la stagione successiva. Nel 2012-2013 arriva per\u00f2 la retrocessione nella seconda lega spagnola.\nStrutture.\nStadio.\nLo stadio La Romareda venne inaugurato l'8 settembre del 1957 con una partita tra il Real Saragozza e l'Osasuna, finita con il risultato di 4-3 per i padroni di casa con gol di Vila (2), Wilson e Murillo. La capacit\u00e0 iniziale dello stadio era di 32.416 posti, di cui 16.000 a sedere. Prima di allora il Real Saragozza giocava nello stadio del \"Torrero\". Nel tempo si susseguirono varie ristrutturazioni: nel 1977 la costruzione delle gradinate coperte Nord e Sud (43.524 posti totali), nel 1982 le modifiche per il Mondiale (riduzione a 39.900 posti) e nel 1994 gli adeguamenti alle normative UEFA, che predispongono solo posti a sedere, per i 34.596 posti attuali.\nStatistiche e record.\nPartecipazione ai campionati e ai tornei internazionali.\nCampionati nazionali.\nDalla stagione 1987-1988 alla 2018-2019 il club ha ottenuto le seguenti partecipazioni ai campionati nazionali:\nTornei internazionali.\nAlla stagione 2018-2019 il club ha ottenuto le seguenti partecipazioni ai tornei internazionali:\nStatistiche nelle competizioni UEFA.\nTabella aggiornata alla fine della stagione 2018-2019.\nStatistiche individuali.\nIl giocatore con pi\u00f9 presenze nelle competizioni europee \u00e8 Xavier Aguado a quota 25, mentre il miglior marcatore \u00e8 Juan Esn\u00e1ider con 8 gol.\nStatistiche di squadra.\nA livello internazionale la miglior vittoria \u00e8 il 5-0 ottenuto contro il nel secondo turno della Coppa UEFA 1974-1975, mentre la peggior sconfitta \u00e8 un altro 5-0 subito contro il nel terzo turno della stessa edizione della manifestazione."}
{"id": "511549", "revid": "77358", "url": "https://it.wikipedia.org/wiki?curid=511549", "title": "San Paolo Converso", "text": ""}
{"id": "511551", "revid": "287204", "url": "https://it.wikipedia.org/wiki?curid=511551", "title": "Enalotto", "text": "LEnalotto \u00e8 stato un concorso settimanale a premi legato alle estrazioni del Lotto.\nStoria.\nIl nome \u00e8 la composizione di ENAL e di lotto. L'ENAL, Ente Nazionale Assistenza Lavoratori, istituito nel 1945 e soppresso nel 1978, gestiva originariamente il concorso.\nStrutturato in modo analogo al Totocalcio, i segni (1, X, 2) derivavano dai primi estratti di tutte le dieci ruote del Lotto (Bari, Cagliari, Firenze, Genova, Milano, Napoli, Palermo, Roma, Torino, Venezia) pi\u00f9 i secondi estratti delle ruote di Roma e Napoli: il segno \"1\" era associato ai numeri da 1 a 30, il segno \"X\" ai numeri da 31 a 60 e il segno \"2\" ai numeri da 61 a 90. Il gioco premiava chi avesse totalizzato dodici, undici o dieci punti.\nIl gioco sarebbe stato ideato dal fiorentino Dante Benedetti nel 1949 ma, non disponendo della somma necessaria a registrarlo, non gli fu riconosciuto il merito della sua invenzione.\nL'attuale titolare dei diritti sul gioco \u00e8 lo Stato italiano che ne modific\u00f2 alcune regole.\nDopo circa quaranta anni di storia, in forte calo di giocate, nel 1997 l'Enalotto venne sostituito dall'attuale SuperEnalotto."}
{"id": "511554", "revid": "92723", "url": "https://it.wikipedia.org/wiki?curid=511554", "title": "Eparchia di San Giorgio di Canton", "text": "Leparchia di San Giorgio di Canton dei Rumeni (in latino: \"Eparchia Sancti Georgii Martyris Romenorum\") \u00e8 una sede della Chiesa greco-cattolica rumena immediatamente soggetta alla Santa Sede. Nel 2020 contava 6.000 battezzati. \u00c8 retta dall'eparca John Michael Botean.\nTerritorio.\nL'eparchia comprende i fedeli della Chiesa greco-cattolica rumena negli Stati Uniti d'America e nel Canada.\nSede eparchiale \u00e8 la citt\u00e0 di Canton, in Ohio, dove si trova la cattedrale di San Giorgio.\nIl territorio \u00e8 suddiviso in 14 parrocchie.\nNell'eparchia sorgono anche due monasteri, il monastero della Santissima Trinit\u00e0 (\"Holy Theophany Monastery\") a Olympia nello stato di Washington e il monastero della Santa Risurrezione (\"Holy Resurrection Monastery\") a St. Nazianz, in Wisconsin.\nStoria.\nL'esarcato apostolico degli Stati Uniti d'America per i fedeli di rito bizantino rumeno fu eretto il 4 dicembre 1982 con la bolla \"Romenorum multitudo\" di papa Giovanni Paolo II.\nIl 26 marzo 1987 l'esarcato apostolico \u00e8 stato elevato a eparchia e ha assunto il nome attuale. Si tratta della prima e unica circoscrizione della Chiesa greco-cattolica rumena fuori dalla Romania.\nIl 23 aprile 2013 la giurisdizione dell'eparchia \u00e8 stata estesa ai fedeli rumeni di rito bizantino residenti in Canada.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia nel 2020 contava 6.000 battezzati."}
{"id": "511555", "revid": "1422914", "url": "https://it.wikipedia.org/wiki?curid=511555", "title": "If\u00e1", "text": "Nella mitologia yoruba e nei culti afroamericani derivati, If\u00e1 (trascritto anche come Ifa e in altre varianti) \u00e8 un orisha, un semid\u00eco, \u00e8 lo spirito della divinazione e del tempo, da cui prende il nome anche una tecnica di divinazione originaria dell'Africa occidentale, questa tecnica della divinazione consiste nel segnare su un quadrante grazie a delle linee fatte con le dita sul quadrante fatto su una tavoletta con all\u2019 interno sabbia per creare un sistema binario ottenuto grazie allo scuotere di certe noci (o sassi) nelle mani e contare quante noci rimangono sul palmo della mano creando cos\u00ec un sistema binario di uno e due. Questo sistema binario \u00e8 dettato tra 256 possibili combinazioni dall'energia che circonda la persona da divinare. Questo fornisce informazioni su eventi importanti della vita. Secondo il Candombl\u00e9 Ifa non \u00e8 un orixas vero e proprio in quanto non trasmette ax\u00e8. Fu il primo spirito generato dal dio unico Olorum.\nIl culto.\nPi\u00f9 che un vero e proprio orixa, If\u00e0 \u00e8 soprattutto un oracolo, portavoce di Orula attraverso il quale parla con gli dei e gli spiriti del mondo; ci\u00f2 nonostante gli viene tributato un vero e proprio culto, sia nella tradizione yoruba che in altre derivate come il Vodun. I riti del culto di Ifa sono al tempo stesso atti divinatori. Nel Voodoo Brasiliano i sacerdoti Babalawo del culto di If\u00e0, entrano in trance per comunicare con l'oracolo in una lingua esoterica che corrisponde allo yoruba antico mentre nella Santeria, attraverso la lettura di 16 conchiglie, legate da una cordicella, denominata collare di If\u00e0 (da cui il nome della religione); attraverso questo dialogo ricevono rivelazioni sul futuro da comunicare al proprio popolo.\nLe origini.\nSecondo i miti, l'origine di If\u00e0 \u00e8 da attribuirsi alla straordinaria unione omosessuale di due donne; da qui il concepimento di un bambino nato senza scheletro e per questo incapace non solo di rimanere in piedi, ma addirittura di rimanere seduto. Fin dai primi istanti dopo la nascita il bambino fu in grado di parlare, e lasci\u00f2 stupefatti tutti gli uomini del villaggio per la sua saggezza e le sue capacit\u00e0 profetiche."}
{"id": "511556", "revid": "110157", "url": "https://it.wikipedia.org/wiki?curid=511556", "title": "Eparchia di San Giosafat di Parma", "text": "Leparchia di San Giosafat di Parma (in latino: \"Eparchia Sancti Iosaphat Parmensis\") \u00e8 una sede della Chiesa greco-cattolica ucraina negli Stati Uniti d'America, suffraganea dell'arcieparchia di Filadelfia. Nel 2017 contava 10.701 battezzati. \u00c8 retta dall'eparca Bohdan John Danylo.\nTerritorio.\nL'eparchia comprende i seguenti stati: Ohio, Kentucky, Tennessee, Mississippi, Alabama, Georgia, Florida, Carolina del Nord, Carolina del Sud, Virginia Occidentale e la parte occidentale della Pennsylvania fino al confine orientale delle contee di Potter, Clinton, Centre, Mifflin, Huntingdon e Fulton.\nSede eparchiale \u00e8 la citt\u00e0 di Parma, in Ohio.\nIl territorio \u00e8 suddiviso in 42 parrocchie.\nStoria.\nL'eparchia \u00e8 stata eretta il 5 dicembre 1983 con la bolla \"Hoc Apostolicae\" di papa Giovanni Paolo II, ricavandone il territorio dall'arcieparchia di Filadelfia.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia nel 2017 contava 10.701 battezzati."}
{"id": "511557", "revid": "110157", "url": "https://it.wikipedia.org/wiki?curid=511557", "title": "Eparchia di San Marone di Brooklyn", "text": "Leparchia di San Marone di Brooklyn (in latino: \"Eparchia Sancti Maronis Bruklyniensis Maronitarum\") \u00e8 una sede della Chiesa maronita negli Stati Uniti d'America, immediatamente soggetta alla Santa Sede. Nel 2017 contava 35.000 battezzati. \u00c8 retta dall'eparca Gregory John Mansour.\nTerritorio.\nL'eparchia comprende i fedeli della Chiesa maronita negli stati di Carolina del Nord, Carolina del Sud, Connecticut, Delaware, Florida, Georgia, Maine, Maryland, Massachusetts, New Hampshire, New Jersey, New York, Pennsylvania, Rhode Island, Vermont e Virginia e nel Distretto di Columbia.\nSede eparchiale \u00e8 la citt\u00e0 di Brooklyn, dove si trova la cattedrale di Nostra Signora del Libano.\nIl territorio \u00e8 suddiviso in 34 parrocchie.\nStoria.\nL'esarcato apostolico degli Stati Uniti d'America per i fedeli di rito orientale fu eretto da papa Paolo VI con la bolla \"Cum supremi\" il 10 gennaio 1966.\nIl 29 novembre 1971 in virt\u00f9 della bolla \"Quae spes\" dello stesso papa Paolo VI l'esarcato fu elevato ad eparchia e assunse il nome di eparchia di San Marone di Detroit.\nIl 27 giugno 1977 la sede \u00e8 stata trasferita da Detroit a Brooklyn e l'eparchia ha assunto il nome attuale.\nIl 19 febbraio 1994 ha ceduto una porzione del suo territorio, che fino ad allora si estendeva su tutti gli Stati Uniti d'America, a vantaggio dell'erezione dell'eparchia di Nostra Signora del Libano a Los Angeles.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia nel 2017 contava 35.000 battezzati."}
{"id": "511558", "revid": "110157", "url": "https://it.wikipedia.org/wiki?curid=511558", "title": "Eparchia di San Nicola di Chicago", "text": "Leparchia di San Nicola di Chicago (in latino: \"Eparchia Sancti Nicolai Chicagiensis Ucrainorum\") \u00e8 una sede della Chiesa greco-cattolica ucraina negli Stati Uniti d'America, suffraganea dell'arcieparchia di Filadelfia. Nel 2017 contava 12.500 battezzati. \u00c8 retta dall'eparca Venedykt (Valerij) Aleksij\u010duk, M.S.U.\nTerritorio.\nL'eparchia comprende i fedeli della Chiesa greco-cattolica ucraina negli Stati Uniti occidentali, ad ovest del confine occidentale dell'Ohio e dei fiumi Missouri e Mississippi ed \u00e8 presente nei seguenti stati: Arizona, California, Colorado, Hawaii, Illinois, Indiana, Kansas, Michigan, Minnesota, Missouri, Nebraska, Dakota del Nord, Oregon, Texas, Washington e Wisconsin.\nSede eparchiale \u00e8 la citt\u00e0 di Chicago, dove si trova la cattedrale di San Nicola.\nIl territorio \u00e8 suddiviso in 45 parrocchie, raggruppate in 4 decanati: quelli di Chicago (Wisconsin, Illinois e Indiana) e di Detroit (Michigan), dove maggiore \u00e8 la presenza di ucraini greco-cattolici; e i decanati del Sud-ovest e del Centro-nord.\nStoria.\nL'eparchia \u00e8 stata eretta il 14 luglio 1961 con la bolla \"Byzantini ritus\" di papa Giovanni XXIII, ricavandone il territorio dall'arcieparchia di Filadelfia.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia nel 2017 contava 12.500 battezzati."}
{"id": "511559", "revid": "110157", "url": "https://it.wikipedia.org/wiki?curid=511559", "title": "Eparchia di San Pietro Apostolo di San Diego dei Caldei", "text": "Leparchia di San Pietro Apostolo di San Diego (in latino: \"Eparchia Sancti Petri Apostoli urbis Sancti Didaci Chaldaeorum\") \u00e8 una sede della Chiesa cattolica caldea negli Stati Uniti d'America, immediatamente soggetta alla Santa Sede. Nel 2017 contava 70.000 battezzati. \u00c8 retta dall'eparca Emmanuel Hana Shaleta.\nTerritorio.\nL'eparchia estende la sua giurisdizione sui fedeli della Chiesa cattolica caldea in diciannove stati statunitensi: Arizona, Alaska, California, Colorado, Dakota del Nord, Dakota del Sud, Hawaii, Idaho, Kansas, Montana, Nebraska, Nevada, Oklahoma, Nuovo Messico, Oregon, Texas, Utah, Washington e Wyoming.\nSede eparchiale \u00e8 la citt\u00e0 di El Cajon nella contea di San Diego, dove si trova la cattedrale di San Pietro.\nIl territorio \u00e8 suddiviso in 10 parrocchie, raggruppati in tre vicariati.\nStoria.\nL'eparchia \u00e8 stata eretta il 21 maggio 2002 con la bolla \"Nuper Synodus\" di papa Giovanni Paolo II, ricavandone il territorio dall'eparchia di San Tommaso Apostolo di Detroit.\nIl 25 luglio 2008 \u00e8 stato inaugurato a El Cajon il seminario eparchiale, dedicato a Mar Abba il Grande.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia nel 2017 contava 70.000 battezzati."}
{"id": "511561", "revid": "110157", "url": "https://it.wikipedia.org/wiki?curid=511561", "title": "Eparchia di San Tommaso Apostolo di Detroit", "text": "Leparchia di San Tommaso Apostolo di Detroit dei Caldei (in latino: \"Eparchia Sancti Thomas Apostoli Detroitensis Chaldaeorum\") \u00e8 una sede della Chiesa cattolica caldea negli Stati Uniti d'America, immediatamente soggetta alla Santa Sede. Nel 2017 contava 180.000 battezzati. \u00c8 retta dall'eparca Frank Yohana Kalabat.\nTerritorio.\nL'eparchia estende la sua giurisdizione sui fedeli della Chiesa cattolica caldea in trentuno stati statunitensi: Alabama, Arkansas, Carolina del Nord, Carolina del Sud, Connecticut, Delaware, Florida, Georgia, Illinois, Indiana, Iowa, Kentucky, Louisiana, Maine, Maryland, Massachusetts, Minnesota, Michigan, Mississippi, Missouri, New Hampshire, New Jersey, New York, Ohio, Pennsylvania, Rhode Island, Tennessee, Vermont, Virginia, Virginia Occidentale e Wisconsin e il Distretto di Columbia.\nSede eparchiale \u00e8 la citt\u00e0 di Detroit, dove si trova la cattedrale di Nostra Signora dei Caldei.\nIl territorio \u00e8 suddiviso in 12 parrocchie.\nStoria.\nL'esarcato apostolico degli Stati Uniti d'America per i fedeli di rito orientale fu eretto l'11 gennaio 1982 con la bolla \"Quo aptius\" di papa Giovanni Paolo II.\nIl 3 agosto 1985 in virt\u00f9 della bolla \"Mense Ianuario\" dello stesso papa Giovanni Paolo II l'esarcato \u00e8 stato elevato ad eparchia e ha assunto il nome attuale.\nIl 21 maggio 2002 ha ceduto una porzione del suo territorio a vantaggio dell'erezione dell'eparchia di San Pietro Apostolo di San Diego.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia nel 2017 contava 180.000 battezzati."}
{"id": "511562", "revid": "110157", "url": "https://it.wikipedia.org/wiki?curid=511562", "title": "Diocesi di Savannah", "text": "La diocesi di Savannah (in latino: \"Dioecesis Savannensis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Atlanta appartenente alla regione ecclesiastica XIV (FL, GA, NC, SC). Nel 2017 contava 77.055 battezzati su 2.998.000 abitanti. \u00c8 retta dal vescovo Stephen Douglas Parkes.\nTerritorio.\nLa diocesi comprende le seguenti contee nella parte meridionale della Georgia, negli Stati Uniti d'America: Appling, Atkinson, Bacon, Baker, Ben Hill, Berrien, Bibb, Bleckley, Brantley, Brooks, Bryan, Bulloch, Burke, Calhoun, Camden, Candler, Charlton, Chatham, Chattahoochee, Clay, Clinch, Coffee, Colquitt, Columbia, Cook, Crawford, Crisp, Decatur, Dodge, Dooly, Dougherty, Early, Echols, Effingham, Emanuel, Evans, Glascock, Glynn, Grady, Harris, Houston, Irwin, Jeff Davis, Jefferson, Jenkins, Johnson, Jones, Lanier, Laurens, Lee, Liberty, Long, Lowndes, Macon, Marion, McIntosh, Miller, Mitchell, Montgomery, Muscogee, Peach, Pierce, Pulaski, Quitman, Randolph, Richmond, Schley, Screven, Seminole, Stewart, Sumter, Talbot, Tattnall, Taylor, Telfair, Terrell, Thomas, Tift, Toombs, Treutlen, Turner, Twiggs, Ware, Washington, Wayne, Webster, Wheeler, Wilcox, Wilkinson e Worth.\nSede vescovile \u00e8 la citt\u00e0 di Savannah, dove si trova la cattedrale di San Giovanni Battista.\nIl territorio \u00e8 suddiviso in 56 parrocchie.\nStoria.\nLa diocesi di Savannah fu eretta il 19 luglio 1850 con il breve \"Exigit pastorale\" di papa Pio IX, ricavandone il territorio dalle diocesi di Charleston e di Mobile (oggi arcidiocesi); dalla prima acquis\u00ec il territorio della Georgia, mentre dalla seconda quello della Florida.\nIl 9 gennaio 1857 cedette una porzione del suo territorio a vantaggio dell'erezione del vicariato apostolico della Florida (oggi diocesi di Saint Augustine).\nIl 5 gennaio 1937 assunse il nome di diocesi di Savannah-Atlanta.\nIl 2 luglio 1956 in forza della bolla \"Amplissimas Ecclesias\" di papa Pio XII la diocesi si divise, dando origine alle diocesi di Savannah e di Atlanta (oggi arcidiocesi).\nIl 10 febbraio 1962 la diocesi, che fin dalla fondazione era suffraganea di Baltimora, entr\u00f2 a far parte della provincia ecclesiastica dell'arcidiocesi di Atlanta.\nLa diocesi \u00e8 stata coinvolta nello scandalo dell'abuso su un minore da parte di un suo ex-sacerdote. Allan Ranta Jr. ha infatti accusato Wayland Y. Brown, sacerdote della diocesi, di aver abusato di lui dal 1978 (quando aveva 10 anni) al 1983. Per evitare di andare a giudizio, nell'ottobre 2009 la diocesi ha accettato di pagare alla vittima 4,24 milioni di dollari.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 2.998.000 persone contava 77.055 battezzati, corrispondenti al 2,6% del totale."}
{"id": "511563", "revid": "1123126", "url": "https://it.wikipedia.org/wiki?curid=511563", "title": "Diocesi di Scranton", "text": "La diocesi di Scranton (in latino: \"Dioecesis Scrantonensis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Filadelfia appartenente alla regione ecclesiastica III (NJ, PA). Nel 2020 contava . \u00c8 retta dal vescovo Joseph Charles Bambera.\nTerritorio.\nLa diocesi comprende 11 contee nella parte nord-orientale della Pennsylvania, negli Stati Uniti: Bradford, Lackawanna, Luzerne, Lycoming, Monroe, Pike, Sullivan, Susquehanna, Tioga e Wayne e Wyoming.\nSede vescovile \u00e8 la citt\u00e0 di Scranton, dove si trova la cattedrale di San Pietro (\"Saint Peter\"). Nella stessa citt\u00e0 sorge anche la basilica minore e santuario nazionale di Sant'Anna.\nIl territorio si estende su ed \u00e8 suddiviso in 118 parrocchie.\nStoria.\nLa diocesi \u00e8 stata eretta il 3 marzo 1868 con il breve \"Summi apostolatus\" di papa Pio IX, ricavandone il territorio dalla diocesi di Filadelfia (oggi arcidiocesi).\nOriginariamente suffraganea dell'arcidiocesi di Baltimora, nel 1875 \u00e8 entrata a far parte della provincia ecclesiastica di Filadelfia.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 contava battezzati."}
{"id": "511564", "revid": "267975", "url": "https://it.wikipedia.org/wiki?curid=511564", "title": "Arcidiocesi di Seattle", "text": "Larcidiocesi di Seattle (in latino: \"Archidioecesis Seattlensis\") \u00e8 una sede metropolitana della Chiesa cattolica negli Stati Uniti d'America appartenente alla regione ecclesiastica XII (AK, ID, MT, OR, WA). Nel 2017 contava 856.000 battezzati su 5.610.840 abitanti. \u00c8 retta dall'arcivescovo Paul Dennis Etienne.\nTerritorio.\nL'arcidiocesi comprende la parte occidentale dello Stato di Washington (Stati Uniti), estendendosi dal confine canadese al confine con lo Stato dell'Oregon, e dalle \"Cascade Mountains\", nella parte orientale dello Stato, all'Oceano Pacifico.\nSede arcivescovile \u00e8 la citt\u00e0 di Seattle, dove si trova la cattedrale di San Giacomo (\"Saint James\").\nIl territorio si estende su 64.269\u00a0km\u00b2 ed \u00e8 suddiviso in 145 parrocchie.\nProvincia ecclesiastica.\nLa provincia ecclesiastica di Seattle, istituita nel 1951, comprende due suffraganee:\nStoria.\nLa diocesi di Nesqually fu eretta il 31 maggio 1850 con il breve \"Cum in catholicae\" di papa Pio IX, ricavandone il territorio dall'arcidiocesi di Oregon City (oggi arcidiocesi di Portland). Originariamente la diocesi era suffraganea dell'arcidiocesi di Oregon City e aveva sede nella citt\u00e0 di Vancouver.\nIl 29 luglio 1853 incorpor\u00f2 parte della soppressa diocesi di Walla Walla.\nL'11 settembre 1907, con il breve \"Quae rei sacrae\" di papa Pio X, la diocesi di Nesqually trasfer\u00ec la propria sede da Vancouver a Seattle e conseguentemente assunse il nome di diocesi di Seattle.\nIl 17 dicembre 1913 cedette una porzione del suo territorio a vantaggio dell'erezione della diocesi di Spokane.\nIl 23 giugno 1951 ha ceduto un'altra porzione di territorio a vantaggio dell'erezione della diocesi di Yakima e nel contempo \u00e8 stata elevata al rango di arcidiocesi metropolitana con la bolla \"Dominici gregis\" di papa Pio XII.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2017 su una popolazione di 5.610.840 persone contava 856.000 battezzati, corrispondenti al 15,3% del totale."}
{"id": "511565", "revid": "110157", "url": "https://it.wikipedia.org/wiki?curid=511565", "title": "Diocesi di Shreveport", "text": "La diocesi di Shreveport (in latino: \"Dioecesis Sreveportuensis in Louisiana\") \u00e8 una sede della Chiesa cattolica negli Stati Uniti d'America suffraganea dell'arcidiocesi di New Orleans appartenente alla regione ecclesiastica V (AL, KY, LA, MS, TN). Nel 2017 contava 41.505 battezzati su 814.956 abitanti. \u00c8 retta dal vescovo Francis Ignatius Malone.\nTerritorio.\nLa diocesi comprende 16 parrocchie civili nella parte settentrionale e nord-occidentale della Louisiana, negli Stati Uniti d'America: Bienville, Bossier, Caddo, Claiborne, De Soto, East Carroll, Jackson, Lincoln, Morehouse, Ouachita, Red River, Richland, Sabine, Union, Webster e West Carroll.\nSede vescovile \u00e8 la citt\u00e0 di Shreveport, dove si trova la cattedrale di San Giovanni Berchmans (\"Saint John Berchmans\").\nIl territorio si estende su 28.837\u00a0km\u00b2 ed \u00e8 suddiviso in 27 parrocchie.\nStoria.\nLa diocesi \u00e8 stata eretta il 16 giugno 1986 con la bolla \"Pro grege\" di papa Giovanni Paolo II in seguito alla divisione della diocesi di Alexandria-Shreveport, che ha dato origine anche alla diocesi di Alexandria.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 814.956 persone contava 41.505 battezzati, corrispondenti al 5,1% del totale."}
{"id": "511566", "revid": "322321", "url": "https://it.wikipedia.org/wiki?curid=511566", "title": "Diocesi di Sioux City", "text": "La diocesi di Sioux City (in latino: \"Dioecesis Siopolitana\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Dubuque appartenente alla regione ecclesiastica IX (IA, KS, MO, NE). Nel 2017 contava 83.759 battezzati su 458.223 abitanti. \u00c8 retta dal vescovo Ralph Walker Nickless.\nTerritorio.\nLa diocesi occupa la parte nord-occidentale dell'Iowa negli Stati Uniti d'America e comprende 24 contee: Boone, Buena Vista, Calhoun, Carroll, Cherokee, Clay, Crawford, Dickinson, Emmet, Greene, Humboldt, Ida, Kossuth, Lyon, Monona, O'Brien, Osceola, Palo Alto, Plymouth, Pocahontas, Sac, Sioux, Webster e Woodbury.\nSede vescovile \u00e8 la citt\u00e0 di Sioux City, dove si trova la cattedrale dell'Epifania.\nIl territorio si estende su 37.164\u00a0km\u00b2 ed \u00e8 suddiviso in 108 parrocchie.\nStoria.\nLa diocesi \u00e8 stata eretta il 15 gennaio 1902 con il breve \"Quae catholico nomini\" di papa Leone XIII, ricavandone il territorio dall'arcidiocesi di Dubuque.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 458.223 persone contava 83.759 battezzati, corrispondenti al 18,3% del totale."}
{"id": "511567", "revid": "1649409", "url": "https://it.wikipedia.org/wiki?curid=511567", "title": "Diocesi di Sioux Falls", "text": "La diocesi di Sioux Falls (in latino: \"Dioecesis Siouxormensis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Saint Paul e Minneapolis appartenente alla regione ecclesiastica VIII (MN, ND, SD). Nel 2017 contava 114.985 battezzati su 592.076 abitanti. \u00c8 retta dal vescovo Donald Edward DeGrood.\nTerritorio.\nLa diocesi comprende tutte le contee del Dakota del Sud ad est del fiume Missouri.\nSede vescovile \u00e8 la citt\u00e0 di Sioux Falls, dove si trova la cattedrale di San Giuseppe.\nIl territorio si estende su 90.886\u00a0km\u00b2 ed \u00e8 suddiviso in 119 parrocchie, raggruppate in 7 decanati: Aberdeen/Mobridge, Brookings/Madison, Mitchell, Pierre/Huron, Sioux Falls, Watertown, Yankton.\nStoria.\nIl vicariato apostolico del Dakota fu eretto il 12 agosto 1879, ricavandone il territorio dalla diocesi di Saint Paul (oggi arcidiocesi di Saint Paul e Minneapolis). In origine il vicariato comprendeva l'intero territorio del Dakota.\nNel 1889 il territorio del Dakota venne ammesso fra gli Stati federati, suddiviso in Nord e Sud Dakota. Lo stesso anno, il 12 novembre, la Santa Sede decise la divisione del vicariato apostolico in due diocesi, con la bolla \"Quae catholico nomini\" di papa Leone XIII. L'antico vicariato fu eretto in diocesi con il nome attuale, e contestualmente cedette la parte comprensiva del Dakota del Nord per formare la nuova diocesi di Jamestown.\nIl 4 agosto 1902 ha ceduto una porzione del suo territorio a vantaggio dell'erezione della diocesi di Lead (oggi diocesi di Rapid City).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 592.076 persone contava 114.985 battezzati, corrispondenti al 19,4% del totale."}
{"id": "511568", "revid": "1123126", "url": "https://it.wikipedia.org/wiki?curid=511568", "title": "Diocesi di Spokane", "text": "La diocesi di Spokane (in latino: \"Dioecesis Spokanensis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Seattle appartenente alla regione ecclesiastica XII (AK, ID, MT, OR, WA). Nel 2017 contava 110.771 battezzati su 852.087 abitanti. \u00c8 retta dal vescovo Thomas Anthony Daly.\nTerritorio.\nLa diocesi comprende le seguenti contee dello stato di Washington (Stati Uniti): Okanogan, Ferry, Stevens, Pend Oreille, Lincoln, Spokane, Adams, Whitman, Franklin, Walla Walla, Columbia, Garfield e Asotin.\nSede vescovile \u00e8 la citt\u00e0 di Spokane, dove si trova la cattedrale di Nostra Signora di Lourdes.\nIl territorio si estende su 63.325\u00a0km\u00b2 ed \u00e8 suddiviso in 80 parrocchie.\nStoria.\nLa presenza cattolica nell'attuale stato di Washington risale al 1830, quando i primi missionari dal Qu\u00e9bec raggiunsero il paese conosciuto come Oregon Country. Il 1\u00ba dicembre 1843, la Santa Sede istitu\u00ec il vicariato apostolico del territorio dell'Oregon (oggi arcidiocesi di Portland). Nel 1846 papa Gregorio XVI istitu\u00ec la gerarchia ecclesiastica nella regione, e il vicariato apostolico \u00e8 stato suddiviso in tre diocesi: Oregon City, Isola di Vancouver e Walla Walla.\nIl massacro di Whitman nel 1847 e la conseguente guerra Cayuse acu\u00ec le tensioni tra cristiani e la popolazione dei nativi del Territorio dell'Oregon. Nel 1850 la diocesi di Walla Walla fu di fatto abbandonata e i suoi territori furono compresi nella nuova diocesi di Nesqually (dal nome di una trib\u00f9 di nativi americani), con sede a Vancouver. La sede episcopale fu successivamente trasferita a Seattle e la diocesi assunse il nome di diocesi di Seattle. Essa comprendeva l'intero stato di Washington.\nA causa della crescita della popolazione nella citt\u00e0 di Spokane e in tutta la regione orientale dello Stato, si sent\u00ec la necessit\u00e0 di erigere una nuova diocesi.\nCos\u00ec il 17 dicembre 1913 fu eretta la diocesi di Spokane, ricavandone il territorio dalla diocesi di Seattle (oggi arcidiocesi). Originariamente era suffraganea dell'arcidiocesi di Oregon City (Portland dal 1928).\nIl 23 giugno 1951 ha ceduto una porzione del suo territorio a vantaggio dell'erezione della diocesi di Yakima e contestualmente \u00e8 entrata a far parte della provincia ecclesiastica di Seattle.\nBancarotta.\nNel dicembre del 2004, la diocesi dichiar\u00f2 bancarotta, allo scopo di proteggersi dalle richieste di presunte vittime di abusi da parte del clero; come parte del procedimento di bancarotta, la diocesi accett\u00f2 di pagare compensazioni per un ammontare pari a circa 48 milioni di dollari, provenienti dalle assicurazioni, dalla vendita di propriet\u00e0 della chiesa, da contributi dei gruppi cattolici e delle parrocchie della diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 852.087 persone contava 110.771 battezzati, corrispondenti al 13,0% del totale."}
{"id": "511569", "revid": "110157", "url": "https://it.wikipedia.org/wiki?curid=511569", "title": "Diocesi di Springfield", "text": "La diocesi di Springfield (in latino: \"Dioecesis Campifontis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Boston appartenente alla regione ecclesiastica I (CT, MA, ME, NH, RI, VT). Nel 2017 contava 200.900 battezzati su 824.161 abitanti. \u00c8 retta dal vescovo William Draper Byrne.\nTerritorio.\nLa diocesi comprende 4 contee del Massachusetts negli Stati Uniti d'America: Berkshire, Franklin, Hampden e Hampshire.\nSede vescovile \u00e8 la citt\u00e0 di Springfield, dove si trova la cattedrale di San Michele (\"Saint Michael's Cathedral\").\nIl territorio si estende su 7.306\u00a0km\u00b2 ed \u00e8 suddiviso in 80 parrocchie.\nStoria.\nLa diocesi \u00e8 stata eretta il 14 giugno 1870 con il breve \"Ex commissi Nobis\" di papa Pio IX, ricavandone il territorio dalla diocesi di Boston (oggi arcidiocesi).\nOriginariamente suffraganea dell'arcidiocesi di New York, nel 1875 entr\u00f2 a far parte della provincia ecclesiastica dell'arcidiocesi di Boston.\nIl 14 gennaio 1950 ha ceduto una porzione del suo territorio a vantaggio dell'erezione della diocesi di Worcester.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 824.161 persone contava 200.900 battezzati, corrispondenti al 24,4% del totale."}
{"id": "511570", "revid": "110157", "url": "https://it.wikipedia.org/wiki?curid=511570", "title": "Diocesi di Springfield-Cape Girardeau", "text": "La diocesi di Springfield-Cape Girardeau (in latino: \"Dioecesis Campifontis-Capitis Girardeauensis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Saint Louis appartenente alla regione ecclesiastica IX (IA, KS, MO, NE). Nel 2017 contava 64.145 battezzati su 1.353.829 abitanti. \u00c8 retta dal vescovo Edward Matthew Rice.\nTerritorio.\nLa diocesi comprende 39 contee del Missouri, negli Stati Uniti d'America: Barry, Barton, Bollinger, Butler, Cape Girardeau, Carter, Cedar, Christian, Dade, Dallas, Dent, Douglas, Dunklin, Greene, Howell, Iron, Jasper, Laclede, Lawrence, Madison, McDonald, Mississippi, New Madrid, Newton, Oregon, Ozark, Pemiscot, Polk, Reynolds, Ripley, Scott, Shannon, Stoddard, Stone, Taney, Texas, Wayne, Webster e Wright.\nSede vescovile \u00e8 la citt\u00e0 di Springfield, dove si trova la cattedrale di Sant'Agnese (\"Saint Agnes\"). A Cape Girardeau si trova la concattedrale di Santa Maria dell'Annunciazione (\"Saint Mary of the Annunciation\").\nIl territorio si estende su 66.612\u00a0km\u00b2 ed \u00e8 suddiviso in 66 parrocchie.\nStoria.\nLa diocesi \u00e8 stata eretta il 2 luglio 1956 con la bolla \"Ex quo die\" di papa Pio XII, ricavandone il territorio dalla diocesi di Kansas City (oggi diocesi di Kansas City-Saint Joseph) e dall'arcidiocesi di Saint Louis.\nIl 16 luglio 1958, con la lettera apostolica \"Sancti Pii Papae\", papa Pio XII ha proclamato San Pio X patrono principale della diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 1.353.829 persone contava 64.145 battezzati, corrispondenti al 4,7% del totale."}
{"id": "511571", "revid": "110157", "url": "https://it.wikipedia.org/wiki?curid=511571", "title": "Diocesi di Springfield in Illinois", "text": "La diocesi di Springfield in Illinois (in latino: \"Dioecesis Campifontis in Illinois\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Chicago appartenente alla regione ecclesiastica VII (IL, IN, WI). Nel 2017 contava 134.173 battezzati su 1.150.549 abitanti. \u00c8 retta dal vescovo Thomas John Joseph Paprocki.\nTerritorio.\nLa diocesi comprende 29 contee nella parte centrale dello stato americano dell'Illinois: Adams, Bond, Brown, Calhoun, Cass, Christian, Clark, Coles, Crawford, Cumberland, Douglas, Edgar, Effingham, Fayette, Greene, Jasper, Jersey, Macon, Macoupin, Madison, Menard, Montgomery, Morgan, Moultrie, Pike, Sangamon, Scott e Shelby.\nSede vescovile \u00e8 la citt\u00e0 di Springfield, dove si trova la cattedrale dell'Immacolata Concezione (\"Cathedral of the Immaculate Conception\"). A Alton sorge l'ex cattedrale dei Santi Pietro e Paolo (\"\"The Old Cathedral\" Saint Peter and Paul Church\").\nIl territorio si estende su 39.195\u00a0km\u00b2 ed \u00e8 suddiviso in 127 parrocchie, raggruppate in sette decanati: Alton, Decatur, Effingham, Jacksonville, Litchfield, Quincy e Springfield.\nStoria.\nLa diocesi di Quincy fu eretta il 29 luglio 1853 con il breve \"In suprema militantis\" di papa Pio IX, ricavandone il territorio dalla diocesi di Chicago; la nuova diocesi fu resa suffraganea dell'arcidiocesi di Saint Louis. In origine comprendeva la parte centro meridionale dell'Illinois. Joseph Melcher, vicario generale dell'arcidiocesi di Saint Louis, fu nominato primo vescovo della nuova sede; ma questi non accett\u00f2 la nomina e la sede rimase vacante.\nIl 9 gennaio 1857 fu deciso il trasferimento della sede vescovile da Quincy ad Alton con il breve \"Jam alias Nos\" di Pio IX, citt\u00e0 posta in una regione con una presenza cattolica molto pi\u00f9 numerosa rispetto a Quincy; e contestualmente la diocesi assunse il nome di diocesi di Alton.\nIn questa occasione fu nominato il primo vescovo, originario della Lorena in Francia, Henry Damian Juncker, che era parroco nell'Ohio. La sua prima preoccupazione fu di intraprendere una visita pastorale della diocesi, che contava all'epoca cinquantotto chiese, trenta missioni e ventotto preti. Alla sua attivit\u00e0 si deve la fondazione del seminario e l'apertura di diverse comunit\u00e0 religiose. A Juncker succedette Peter Joseph Baltes, di origini tedesche, il quale, in ottemperanza alle decisioni del sinodo di Baltimora, dot\u00f2 tutte le parrocchie con un numero sufficiente di bambini di scuole parrocchiali, costruite in mattoni, per evitare eventuali distruzioni causate da incendi.\nAlla sua morte la diocesi rimase vacante per due anni, durante i quali fu governata dal vicario John Janssen. In questo periodo di vacanza della sede, per l'incremento della popolazione cattolica dello Stato, fu decisa la divisione della diocesi di Alton in due; la parte meridionale fu eretta a diocesi, il 7 gennaio 1887, con il nome di diocesi di Belleville. John Janssen divenne il primo vescovo della nuova diocesi.\nNel 1888 fu nominato il terzo vescovo di Alton, l'irlandese James Ryan, che nel 1889 convoc\u00f2 il primo sinodo diocesano, che decise l'adeguamento dei regolamenti diocesani alle normative stabilite dai concili generali di Baltimora, la costruzione di nuove chiese e nuove scuole parrocchiali e una normativa per il comportamento dei sacerdoti. Durante il lungo episcopato di Ryan l'Illinois accolse un alto numero di immigrati provenienti dall'Europa, la maggioranza dei quali era di fede cattolica. Essi si concentrarono nella parte centrale della diocesi, in cui fino a quel momento era stata molto scarsa la presenza cattolica. Ryan fu il primo a stabilire una pastorale attenta alle diverse culture e delle diverse lingue parlate dai suoi fedeli.\nProprio questi cambiamenti e l'aumento della popolazione cattolica distribuita pi\u00f9 uniformemente su tutto il territorio diocesano determinarono la Santa Sede a spostare ancora una volta, il 26 ottobre 1923, la sede episcopale da Alton a Springfield, capitale dell'Illinois, in posizione pi\u00f9 centrale; contestualmente la diocesi assunse il nome attuale. Nello stesso anno fu nominato il nuovo vescovo, James Aloysius Griffin, il primo nato in territorio statunitense; a lui si deve la costruzione della nuova cattedrale, inaugurata il 14 ottobre 1928.\nNel 1995 le antiche sedi di Quincy e di Alton sono diventate sedi vescovili titolari.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 1.150.549 persone contava 134.173 battezzati, corrispondenti all'11,7% del totale."}
{"id": "511572", "revid": "110157", "url": "https://it.wikipedia.org/wiki?curid=511572", "title": "Eparchia di Stamford", "text": "Leparchia di Stamford (in latino: \"Eparchia Stanfordensis Ucrainorum\") \u00e8 una sede della Chiesa greco-cattolica ucraina negli Stati Uniti d'America, suffraganea dell'arcieparchia di Filadelfia. Nel 2017 contava 14.960 battezzati. \u00c8 retta dall'eparca Paul Patrick Chomnycky, O.S.B.M.\nTerritorio.\nL'eparchia comprende il New England e lo stato di New York.\nSede eparchiale \u00e8 la citt\u00e0 di Stamford, in Connecticut, dove si trova la cattedrale di San Vladimiro.\nIl territorio \u00e8 suddiviso in 51 parrocchie.\nStoria.\nL'esarcato apostolico di Stamford fu eretto il 20 luglio 1956 con la bolla \"Optatissimo unitatis\" di papa Pio XII, ricavandone il territorio dell'esarcato apostolico degli Stati Uniti d'America per i fedeli di rito orientale (oggi arcieparchia di Filadelfia).\nIl 10 luglio 1958 con la bolla \"Apostolicam hanc\" dello stesso papa Pio XII l'esarcato apostolico \u00e8 stato elevato ad eparchia ed \u00e8 entrato nella provincia ecclesiastica dell'arcieparchia di Filadelfia.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia nel 2017 contava 14.960 battezzati."}
{"id": "511573", "revid": "110157", "url": "https://it.wikipedia.org/wiki?curid=511573", "title": "Diocesi di Steubenville", "text": "La diocesi di Steubenville (in latino: \"Dioecesis Steubenvicensis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Cincinnati appartenente alla regione ecclesiastica VI (OH, MI). Nel 2017 contava 35.232 battezzati su 520.690 abitanti. \u00c8 retta dal vescovo Jeffrey Marc Monforton.\nTerritorio.\nLa diocesi comprende tredici contee nella parte orientale dello stato dell'Ohio, Stati Uniti d'America: Athens, Belmont, Carroll, Gallia, Guernsey, Harrison, Jefferson, Lawrence, Meigs, Monroe, Morgan, Noble e Washington.\nSede vescovile \u00e8 la citt\u00e0 di Steubenville, dove si trova la cattedrale del Santo Nome (\"Holy Name Cathedral\"). A Marietta sorge la basilica minore di Santa Maria Assunta.\nIl territorio si estende su 15.309\u00a0km\u00b2 ed \u00e8 suddiviso in 35 parrocchie.\nStoria.\nLa diocesi \u00e8 stata eretta il 21 ottobre 1944 con la bolla \"Dioecesium in orbe\" di papa Pio XII, ricavandone il territorio dalla diocesi di Columbus.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 520.690 persone contava 35.232 battezzati, corrispondenti al 6,8% del totale."}
{"id": "511574", "revid": "3115", "url": "https://it.wikipedia.org/wiki?curid=511574", "title": "Diocesi di Stockton", "text": "La diocesi di Stockton (in latino: \"Dioecesis Stocktoniensis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di San Francisco appartenente alla regione ecclesiastica XI (CA, HI, NV). Nel 2017 contava 253.600 battezzati su 1.376.940 abitanti. \u00c8 retta dal vescovo Myron Joseph Cotta.\nTerritorio.\nLa diocesi situata nella Valle Centrale della California comprende le contee di Alpine, Calaveras, Mono, San Joaquin, Solano, Stanislaus e Tuolumne.\nSede vescovile \u00e8 la citt\u00e0 di Stockton, dove si trova la cattedrale dell'Annunciazione.\nIl territorio si estende su 15.995\u00a0km\u00b2 ed \u00e8 suddiviso in 35 parrocchie.\nStoria.\nLa diocesi \u00e8 stata eretta il 13 gennaio 1962 con la bolla \"Ineunte vere\" di papa Giovanni XXIII, ricavandone il territorio dalla diocesi di Sacramento (contee di Calaveras, Mono, San Joaquin, Stanislaus e Tuolumne) e dall'arcidiocesi di San Francisco (contea di Solano).\nIl 9 agosto 1963, con la lettera apostolica \"Angelica salutatio\", papa Paolo VI ha proclamato la Beata Maria Vergine Annunziata (\"Beatissimam Virginem Mariam ab Angelo salutatam, seu sub titulo \u00abAnnuntiationis\u00bb\") patrona principale della diocesi.\nIl 15 settembre 1966 la diocesi si \u00e8 ampliata incorporando la contea di Alpine, precedentemente compresa nella diocesi di Sacramento.\nNel 2012 la diocesi \u00e8 stata coinvolta in uno scandalo riguardante gli abusi sessuali su minori da parte di un suo sacerdote, Michael Kelly. La diocesi ha accettato di patteggiare una causa civile in cui era accusata da una vittima di Kelly, che negli anni '80 aveva abusato di quello che all'epoca era un chierichetto. L'accordo prevede il versamento di 3,75 milioni di dollari alla vittima.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 1.376.940 persone contava 253.600 battezzati, corrispondenti al 18,4% del totale."}
{"id": "511576", "revid": "110157", "url": "https://it.wikipedia.org/wiki?curid=511576", "title": "Diocesi di Superior", "text": "La diocesi di Superior (in latino: \"Dioecesis Superiorensis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Milwaukee appartenente alla regione ecclesiastica VII (IL, IN, WI). Nel 2017 contava 65.235 battezzati su 446.140 abitanti. \u00c8 retta dal vescovo James Patrick Powers.\nTerritorio.\nLa diocesi fu ricavata dalla parte settentrionale della diocesi di La Crosse e la parte a nord-ovest della diocesi di Green Bay. Tutta all'interno dello stato del Wisconsin, comprende le contee di Ashland, Barron, Bayfield, Burnett, Douglas, Iron, Lincoln, Oneida, Price, Polk, Rusk, Sawyer, St. Croix, Taylor, Vilas e Washburn.\nSede vescovile \u00e8 la citt\u00e0 di Superior, dove si trova la cattedrale di Cristo Re (\"Christ the King\").\nIl territorio si estende su 40.701\u00a0km\u00b2 ed \u00e8 suddiviso in 103 parrocchie, raggruppate in cinque decanati: Nordovest, Sudovest, Centronord, Centrosud, Est.\nStoria.\nLa diocesi \u00e8 stata eretta il 3 maggio 1905, ricavandone il territorio dalle diocesi di Green Bay e di La Crosse.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 446.140 persone contava 65.235 battezzati, corrispondenti al 14,6% del totale."}
{"id": "511577", "revid": "93556", "url": "https://it.wikipedia.org/wiki?curid=511577", "title": "Diocesi di Syracuse", "text": "La diocesi di Syracuse (in latino: \"Dioecesis Syracusensis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di New York appartenente alla regione ecclesiastica II (NY). Nel 2017 contava 234.724 battezzati su 1.198.000 abitanti. \u00c8 retta dal vescovo Douglas John Lucia.\nTerritorio.\nLa diocesi comprende le seguenti contee dello stato di New York, negli Stati Uniti d'America: Broome, Chenango, Cortland, Madison, Oneida, Onondaga, Oswego.\nSede vescovile \u00e8 la citt\u00e0 di Syracuse, dove si trova la cattedrale dell'Immacolata Concezione (\"Cathedral of the Immaculate Conception\"). Nella stessa citt\u00e0 sorge la basilica minore del Sacro Cuore.\nIl territorio si estende su 14.915\u00a0km\u00b2 ed \u00e8 suddiviso in 127 parrocchie.\nStoria.\nLa diocesi \u00e8 stata eretta il 26 novembre 1886, ricavandone il territorio dalla diocesi di Albany.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 1.198.000 persone contava 234.724 battezzati, corrispondenti al 19,6% del totale."}
{"id": "511578", "revid": "92723", "url": "https://it.wikipedia.org/wiki?curid=511578", "title": "Eparchia della Santa Protezione di Maria di Phoenix", "text": "Leparchia della Santa Protezione di Maria di Phoenix (in latino: \"Eparchia Sanctae Mariae a Patrocinio in urbe Phoenicensi\") \u00e8 una sede della Chiesa greco-cattolica rutena suffraganea dell'arcieparchia di Pittsburgh. Nel 2019 contava 2.261 battezzati. La sede \u00e8 vacante.\nTerritorio.\nL'eparchia comprende i fedeli della Chiesa greco-cattolica rutena in Alaska, Arizona, California, Colorado, Hawaii, Idaho, Montana, Nevada, Nuovo Messico, Oregon, Utah, Washington e Wyoming.\nSede eparchiale \u00e8 la citt\u00e0 di Phoenix, in Arizona, dove si trova la cattedrale di Santo Stefano. A Sherman Oaks, in California, si trova l'ex cattedrale di Santa Maria, che \u00e8 stata danneggiata da un terremoto nel 1994.\nIl territorio \u00e8 suddiviso in 19 parrocchie.\nStoria.\nL'eparchia di Van Nuys fu eretta il 3 dicembre 1981 con la bolla \"De consentanea Christifidelium\" di papa Giovanni Paolo II, ricavandone il territorio dall'eparchia di Parma.\nIl 10 febbraio 2010 la sede eparchiale \u00e8 stata traslata da Van Nuys in California a Phoenix in Arizona e l'eparchia ha assunto il nome di eparchia della Santa Protezione di Maria di Phoenix. La pro-cattedrale di Santo Stefano a Phoenix \u00e8 stata elevata a cattedrale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia nel 2019 contava 2.261 battezzati."}
{"id": "511579", "revid": "2166030", "url": "https://it.wikipedia.org/wiki?curid=511579", "title": "Konya", "text": "Konya (pronuncia turca , , in italiano anche Conia e Iconio, quest'ultimo in riferimento alla citt\u00e0 antica) \u00e8 una citt\u00e0 della Turchia, sull'altopiano centrale dell'Anatolia. Ha una popolazione di oltre un milione di abitanti (stima 2010) ed \u00e8 il capoluogo della provincia di Konya, la pi\u00f9 grande della Turchia.\nGeografia fisica.\nClima.\nIl clima di Konya \u00e8 tipicamente continentale, data la grande differenza tra la temperatura media di gennaio (0\u00a0\u00b0C) e quella di luglio (23\u00a0\u00b0C).\nStoria.\nKonya \u00e8 una citt\u00e0 antica, visitata da Paolo di Tarso secondo gli Atti degli Apostoli. Fu un'importante citt\u00e0 romana e bizantina, sede arcivescovile, situata sulla strada che collegava Costantinopoli ad Antiochia.\nLa citt\u00e0 venne conquistata dai turchi selgiuchidi dopo la battaglia di Manzicerta nel 1071 e dal 1097 al 1243 fu la capitale del sultanato di Rum (altrimenti noto come sultanato d'Iconio). Il sultanato fu temporaneamente occupato dai crociati Goffredo di Buglione (agosto del 1097) e Federico Barbarossa (18 maggio del 1190).\nKonya raggiunse una relativa prosperit\u00e0 ed importanza dal 1205 al 1239 quando i sultani controllavano l'Anatolia interna, l'Armenia, parte del Medio Oriente ed anche della Crimea. Nel 1219 molti rifugiati persiani scapparono in citt\u00e0 dopo la disastrosa sconfitta subita ad opera dei mongoli di Gengis Khan. Nel 1243 anche la citt\u00e0 venne conquistata dai mongoli.\nA seguito della caduta del sultanato d'Iconio, la citt\u00e0 fu sede di un emirato indipendente dal 1307 al 1322, e nel 1420 fu occupata dall'Impero ottomano. Nel 1453 divenne capoluogo della provincia ottomana di Karaman. In questo periodo Solimano II fece costruire alcune moschee in citt\u00e0. \nGialal al-Din Rumi, conosciuto come Mevlana, fu un poeta sufi persiano che trascorse proprio a Konya gli ultimi cinquanta anni della sua vita. Egli fu il fondatore dell'ordine dei dervisci rotanti, pi\u00f9 correttamente definito mevleviyye.\nSociet\u00e0.\nReligione.\nNel 1923, in seguito allo scambio di popolazioni tra Grecia e Turchia, i cristiani greci abbandonarono la citt\u00e0 per stabilirsi in Grecia. Parallelamente numerosi musulmani dalla Grecia, in particolare di etnia albanese, si stabilirono nella regione di Konya.\nKonya fu l'ultima dimora di Rumi, il cui mausoleo \u00e8 situato in citt\u00e0. Nel 1273, i suoi discepoli a Konya stabilirono la confratenita islamica Mevlevi, conosciuta per i suoi dervisci rotanti. Ogni marted\u00ec e sabato, nel Mausoleo di Mevlana i dervisci eseguono la sama. A differenza delle esibizioni a Istanbul e in altre citt\u00e0, destinate tendenzialmente ai turisti, la sama di Konya \u00e8 un evento spirituale, obiettivo al mantenimento della tradizione della confraternita.\nKonya ha la reputazione di essere una delle citt\u00e0 pi\u00f9 religiose e conservatrici dell'intera Turchia. Conosciuta infatti come \"cittadella dell'Islam\", la sua popolazione \u00e8 tendenzialmente pi\u00f9 religiosa rispetto a quelle di molte altre citt\u00e0 del Paese.\nKonya \u00e8 inoltre sede titolare arcivescovile."}
{"id": "511582", "revid": "316629", "url": "https://it.wikipedia.org/wiki?curid=511582", "title": "Pietro II del Brasile", "text": "Biografia.\nInfanzia.\nPietro nacque alle 02:30 del 2 dicembre 1825 nel Palazzo di S\u00e3o Crist\u00f3v\u00e3o, a Rio de Janeiro. Il suo nome era un omaggio a san Pietro d'Alc\u00e1ntara. Attraverso suo padre, l'imperatore Pietro I, egli era membro del ramo imperiale brasiliano della casa di Braganza. Era inoltre nipote del re Giovanni VI del Portogallo e nipote di Michele I.\nSua madre era l'arciduchessa Maria Leopoldina d'Asburgo-Lorena, figlia di Francesco II, ultimo imperatore del Sacro Romano Impero. Attraverso la madre egli era nipote di Napoleone Bonaparte e cugino di primo grado degli imperatori Napoleone II di Francia, Francesco Giuseppe I d'Austria e Massimiliano I del Messico.\nIn quanto unico figlio legittimo di Pietro I sopravvissuto all'infanzia, venne riconosciuto ufficialmente quale erede al trono brasiliano col titolo di principe imperiale il 6 agosto 1826. L'imperatrice Leopoldina mor\u00ec l'11 dicembre 1826, alcuni giorni dopo aver dato alla luce un figlio nato morto, quando Pietro aveva appena un anno.\nSuo padre si rispos\u00f2 due anni dopo con Amelia Augusta di Leuchtenberg; il principe Pietro trascorse poco tempo con la matrigna, la quale abbandon\u00f2 il paese due anni dopo, ma i due ebbero ad ogni modo una relazione affettuosa e si mantennero in contatto sino alla di lei morte nel 1873. L'imperatore Pietro I abdic\u00f2 il 7 aprile 1831, dopo un lungo conflitto con i liberali, e con Amelia fece immediatamente ritorno in Europa per riportare la loro figlia sul trono portoghese che era stato usurpato da Michele, fratello di Pietro I. Lasciato solo, il principe imperiale Pietro assunse il titolo di \"Don Pietro II, Imperatore Costituzionale e Difensore Perpetuo del Brasile\".\nEducazione.\nPrima di lasciare il Brasile, l'imperatore Pietro I design\u00f2 tre persone alla carica di reggente per affiancare il figlio - che era ancora minorenne - e le sue tre sorelle. Il primo di questi fu Jos\u00e9 Bonif\u00e1cio de Andrada e Silva, amico dell'imperatore Pietro I e influente capo politico durante l'indipendenza del Brasile, che aveva portato alla formazione dell'Impero stesso. Il secondo fu Mariana de Verna, che aveva gi\u00e0 occupato la posizione di \"aia\" (governante) di Pietro II dalla sua nascita. Pietro II la chiamava \"Dadama\", in quanto non riusciva a pronunciare completamente la parola \"dama\" da bambino. Ad ogni modo egli continu\u00f2 a chiamarla in questo modo anche raggiunta l'et\u00e0 adulta, per affezione e soprattutto perch\u00e9 fu lei la donna che assolse per lui le vere funzioni di madre. La terza persona fu Rafael, un veterano afro-brasiliano della guerra tra Argentina e Brasile. Rafael era uno dei funzionari nel Palazzo di S\u00e3o Crist\u00f3v\u00e3o; Pietro I si fidava molto di lui e gli chiese espressamente di vegliare sulla salute di Pietro II.\nBonif\u00e1cio venne licenziato dalla sua posizione nel dicembre del 1833 e rimpiazzato da un altro tutore. Pietro II passava le giornate intere a studiare, facendo solo due ore di pausa per i propri svaghi. Si svegliava ogni giorno alle 6.30 del mattino e incominciava i propri studi alle 7.00, continuando sino alle 22.00, ora alla quale andava a letto. I tutori lo volevano indirizzare il pi\u00f9 lontano possibile dal seguire l'esempio paterno in fatto di educazione, carattere e personalit\u00e0, facendone un monarca modello. La sua naturale passione per la lettura gli permise di assimilare moltissime informazioni che gli furono poi utili nelle azioni di governo.\nPietro II, pur non essendo un genio era intelligente ed aveva una strabiliante capacit\u00e0 di apprendimento. L'imperatore ebbe un'infanzia infelice e solitaria. La prematura mancanza dei suoi genitori, infatti, \"avrebbe segnato Pietro II per tutta la sua vita\". Ebbe sempre pochi amici della propria et\u00e0, e persino i contatti con le sue sorelle furono sempre limitati. Il modo con cui era cresciuto lo fece quindi divenire una persona timida e riservata che vedeva nei \"libri un altro mondo ove isolarsi e proteggersi.\"\nIncoronazione.\nL'elevazione di Pietro II al trono imperiale nel 1831 aveva portato a un periodo di crisi tra i pi\u00f9 cruenti nella storia del Brasile. Nel medesimo anno era stata creata una reggenza per vegliare su di lui sino alla sua maggiore et\u00e0. Le dispute tra le diverse fazioni politiche, inoltre, avevano portato allo scoppio di diverse ribellioni, soprattutto di stampo anarchico.\nLa possibilit\u00e0 di abbassare l'et\u00e0 in cui Pietro avrebbe dovuto venire proclamato maggiorenne (2 dicembre 1843, a 18 anni), venne avallata gi\u00e0 dal 1835. L'idea aveva ricevuto il supporto di entrambe le principali fazioni politiche. La presenza di Pietro II come figura politica si dimostrava ormai chiaramente indispensabile per la sopravvivenza della nazione, sentita come unit\u00e0 statale.\nQueste pressioni per nominare Pietro II imperatore portarono alla formazione di una delegazione di stato che venne inviata al palazzo di S\u00e3o Crist\u00f3v\u00e3o per chiedere a Pietro II di accettare la dichiarazione di maggiore et\u00e0 anticipata. Il giovane principe imperiale non si tir\u00f2 indietro e il giorno seguente, 23 luglio 1840, l\"Assembl\u00e9ia Geral\" (l'assemblea nazionale) dichiar\u00f2 formalmente Pietro II quale nuovo sovrano. Egli venne acclamato, incoronato e consacrato il 18 luglio 1841.\n\"Fazione dei cortigiani\".\nDopo aver rimosso dal governo i suoi reggenti, Pietro fece s\u00ec che il Brasile potesse vantare un legittimo monarca di nuovo sul trono; l'autorit\u00e0 statale assunse una chiara e singola voce, quella di Pietro II. Malgrado tutto, l'imperatore si comport\u00f2 sempre come un arbitro, mantenendo le proprie visioni personali anche all'interno degli scontri politici, senza mai intervenire direttamente per l'una o l'altra parte. Il giovane imperatore era diligente nel suo nuovo ruolo, svolgendo ispezioni quotidiane e visitando tutte le sezioni di governo, interessato com'era a ogni singolo dettaglio. Peraltro egli fin\u00ec col concedere a tutti una certa confidenza, anche se la sua gentilezza e la sua timidezza lo rendevano apparentemente debole.\nDietro le quinte, un gruppo che divenne noto come la \"Fazione dei cortigiani\" cominci\u00f2 ad avere molta influenza sul nuovo imperatore. Questi cortigiani erano perlopi\u00f9 nobili d'alto rango e politici illustri. Pietro II venne sostanzialmente utilizzato da queste persone per eliminare politicamente i loro rivali. L'imperatore intanto veniva tenuto occupato con continui incontri, momenti di studio, affari di governo vari e nel contempo veniva isolato sempre pi\u00f9 dal vero governo.\nMatrimonio.\nData la timidezza e l'immaturit\u00e0 dell'imperatore, i cortigiani credevano che un matrimonio fosse la scelta giusta che avrebbe consentito di sviluppare il suo carattere. Il governo del Regno delle Due Sicilie si fece avanti, offrendo la mano della principessa Teresa Cristina. Venne pertanto inviato a Pietro II un ritratto di Teresa Cristina, che raffigurava una ragazza affascinante, ed egli accett\u00f2 subito la formalizzazione del fidanzamento. La nuova imperatrice consorte giunse in Brasile il 3 settembre 1843. Dopo averla vista di persona, per\u00f2, Pietro II si trov\u00f2 profondamente deluso.\nIl dipinto che aveva ricevuto era evidentemente un'idealizzazione della principessa: la vera Teresa Cristina era invece piccola, un po' sovrappeso, con il labbro inferiore pronunciato (\"labbro all'Asburgo\"), e tutto sommato non cos\u00ec attraente come gli era sembrata. Del resto, fece ben poco per nascondere la delusione. \"Secondo un rapporto volt\u00f2 le spalle di fronte alla sposa, secondo un altro fu talmente sopraffatto da doversi mettere a sedere. [\u2026] Pu\u00f2 benissimo darsi che abbia fatto entrambe le cose.\" Quella sera, Pedro II pianse e si lament\u00f2 con Mariana de Verna: \"Mi hanno ingannato, \"Dadama\"!\" Ci vollero diverse ore per convincerlo che il dovere gli imponeva di andare avanti. Ad ogni modo, la celebrazione del matrimonio ebbe luogo il giorno successivo, 4 settembre.\nRistabilire l'autorit\u00e0 imperiale.\nNel 1846 Pietro II era maturato fisicamente e caratterialmente e aveva imparato in sei anni di esperienza al governo a guardarsi dai complotti alle sue spalle e dal lasciarsi manipolare da chi lo circondava. Alto , occhi azzurri e capelli biondi, era divenuto un uomo molto attraente. I contemporanei cos\u00ec lo descrivono: \"Egli manteneva le sue emozioni sotto una disciplina ferrea. Non era mai rude e non perdeva mai le staffe. Aveva un linguaggio eccezionalmente discreto e molta prudenza nelle azioni.\"\nTra la fine del 1845 e l'inizio del 1846 Pietro II comp\u00ec un viaggio nelle province meridionali del Brasile, visitando Santa Catarina, S\u00e3o Paulo e Rio Grande do Sul, ricevendo grandi ovazioni dalla folla. Questo successo lo incoraggi\u00f2, per la prima volta nella sua vita, a prendere personalmente delle iniziative di governo, spazzando via completamente l'influenza dei cortigiani e rimuovendoli da ogni incarico pubblico, con l'intento di riformare completamente il proprio entourage per non creare attriti con il popolo.\nPietro II dovette affrontare tre crisi nel periodo compreso tra il 1848 e il 1852. Il primo problema fu l'importazione illegale di schiavi, gi\u00e0 condannata nel 1826 da un trattato col Regno Unito. Il traffico, per\u00f2, continu\u00f2 silenziosamente, e con un atto del 1845 il governo inglese autorizz\u00f2 le navi da guerra a fermare le navi brasiliane entro i territori inglesi per controllare che non avessero schiavi clandestini a bordo. Mentre lo stato si confrontava con questo problema, il 6 novembre \n1848 esplose la rivolta di Praieira. Questo conflitto scoppi\u00f2 tra le fazioni locali e la provincia di Pernambuco, e venne represso nel marzo del 1849. Il 4 settembre 1850 venne promulgato un editto che diede al governo l'autorit\u00e0 di combattere il traffico illegale di schiavi, abolendone definitivamente l'importazione. Nel 1852 questa prima crisi venne archiviata e il Brasile soppresse l'importazione di schiavi. La terza crisi sigl\u00f2 l'inizio di un conflitto con la Confederazione Argentina riguardo alla concessione di libera navigazione dei fiumi nell'area del R\u00edo de la Plata. Dagli anni Trenta dell'Ottocento il dittatore argentino Don Juan Manuel de Rosas aveva supportato ribellioni in Uruguay e Brasile. Fu solo nel 1850 che il Brasile fu in grado di arginare la minaccia rappresentata da Rosas, siglando un'alleanza tra Brasile, Uruguay e gli argentini insoddisfatti del governo dittatoriale. Questo port\u00f2 alla \"Guerra de la Plata\" e alla successiva caduta del dittatore argentino nel febbraio del 1852.\nLa vittoria di questa guerra consent\u00ec all'Impero brasiliano di acquisire stabilit\u00e0 e prestigio ed emergere come una delle maggiori potenze americane. Il Brasile divenne universalmente noto per il rispetto dei diritti umani e si distinse per correttezza e affidabilit\u00e0 nei commerci, oltre che per una grande stabilit\u00e0 interna, differenziandosi drasticamente dai regimi dittatoriali dell'America meridionale.\nPietro II e la politica.\nVerso la met\u00e0 dell'Ottocento il Brasile aveva raggiunto una notevole solidit\u00e0 economica e sociale. Lo stato era interconnesso con strade ferrate, rete elettrica, telegrafica e vie di comunicazione. Pietro II non era un monarca costituzionalista al cento per cento sul modello inglese, ma non era nemmeno un autocrate come lo zar di Russia. L'imperatore esercitava i propri poteri grazie alla cooperazione di politici eletti e con il supporto popolare. Egli si dimostr\u00f2 sempre un monarca leale e diligente, oltre che altamente qualificato nella scelta delle persone di governo che lo affiancassero nel suo operato, evitando cos\u00ec la corruzione e il malessere interno.\nIl sistema politico nazionale del Brasile rispecchiava quello di altre monarchie costituzionali nel mondo: l'imperatore era il capo di Stato e chiedeva al partito liberale o conservatore di formare un gabinetto di governo. L'altro partito, di fatto, costituiva l'opposizione nella legislatura, mantenendo assoluta imparzialit\u00e0 negli affari di governo, lavorando in accordo con la volont\u00e0 del popolo.\nVita familiare.\nIl matrimonio tra Pietro II e Teresa Cristina cominci\u00f2 male. Con maturit\u00e0, pazienza e la nascita del primo figlio, Alfonso, la loro relazione miglior\u00f2. Successivamente Teresa Cristina diede alla luce altri figli: Isabella nel 1846; Leopoldina nel 1847 e per ultimo Pietro nel 1848. Per\u00f2 entrambi i figli maschi morirono in giovane et\u00e0 e l'imperatore ne fu devastato.\nOltre a soffrire come padre, la sua visione futura del Brasile cambi\u00f2 completamente. Malgrado la sua affezione per le sue due figlie, egli si rendeva conto che la primogenita Isabella come sua erede non avrebbe avuto molte possibilit\u00e0 di succedere al trono brasiliano. Egli cominci\u00f2 quindi a vedere il sistema imperiale gravitante e imperniato unicamente sulla sua persona. Isabella e sua sorella ricevettero un'educazione eccezionale, anche se non ebbero mai un'adeguata preparazione al governo, dal momento che lo stesso Pietro II escluse Isabella dalla partecipazione agli affari di governo.\nAttorno alla met\u00e0 del secolo, inoltre, Pietro II intrecci\u00f2 relazioni anche con altre donne. La pi\u00f9 famosa di queste fu senz'altro Lu\u00edsa Margarida de Barros Portugal, contessa di Barral, che era divenuta governante dei figli dell'imperatore nell'agosto del 1856. Pietro II continu\u00f2 a condurre una vita piuttosto frenetica: si alzava sempre alle 7 di mattina per poi andare a letto alle 2 di notte, occupandosi sempre degli affari di stato e trascorrendo il proprio poco tempo libero studiando e leggendo. L'imperatore non amava le formalit\u00e0 e quotidianamente vestiva in tight nero, pantaloni e cravatta, come un elegante borghese.\nSolo nelle occasioni speciali indossava l'uniforme di corte. Le regal\u00ece complete (corona, mantello, scettro, ecc.) le indossava solo due volte all'anno, in occasione dell'apertura e della chiusura dell'Assemblea Nazionale. Ai politici Pietro II richiedeva otto ore di lavoro al giorno e una meritocrazia nella societ\u00e0, oltre che un'alta moralit\u00e0. Dal 1852 non ebbero quasi pi\u00f9 luogo balli di corte e assemblee interne all'entourage dell'imperatore, riducendo la spesa per la corte dal 3% allo 0,5% delle entrate annue statali nel 1889.\nPatrono delle arti e delle scienze.\n\"Sono nato per devolvermi alla cultura e alle scienze\", cos\u00ec l'imperatore rimarcava nel suo diario personale nel 1862. Come gi\u00e0 detto, egli teneva molto alla cultura personale. Era tra l'altro un noto citazionista. Molte erano le materie di cui Pietro II era appassionato, tra le quali spiccavano l'antropologia, la storia, la geografia, la geologia, la medicina, la giurisprudenza, gli studi religiosi, la filosofia, la pittura, la scultura, il teatro, la musica, la chimica, la fisica, l'astronomia, la poesia e la tecnologia.\nAlla fine del suo regno vi erano tre biblioteche al palazzo di S\u00e3o Crist\u00f3v\u00e3o contenenti oltre volumi. Egli era inoltre molto appassionato di lingue ed era in grado di parlare e scrivere non solo il portoghese, ma anche latino, francese, tedesco, inglese, italiano, spagnolo, greco, arabo, ebraico, sanscrito, cinese, occitano e Tupi-Guarani. Nel marzo del 1840 acquist\u00f2 una macchina per dagherrotipi divenendo cos\u00ec il primo fotografo brasiliano. Mise in piedi un laboratorio fotografico al palazzo di S\u00e3o Crist\u00f3v\u00e3o oltre a uno di chimica e uno di fisica. Fece costruire anche un osservatorio astronomico.\nL'erudizione dell'imperatore stup\u00ec Friedrich Nietzsche quando i due si conobbero. Victor Hugo gli scrisse: \"Sire, voi siete un grande cittadino, voi siete certamente discendente di Marco Aurelio\" e Alexandre Herculano disse di lui: \"Un principe la cui opinione generale \u00e8 che sia una delle menti pi\u00f9 elevate della sua era per la sua costante applicazione alle scienze e alla cultura.\" Egli divenne membro della Royal Society, della Accademia russa delle scienze, dell'Accademia reale di scienze, lettere e belle arti del Belgio, dell'American Geographical Society.\nNel 1875 venne eletto all'Accademia delle scienze francese, un onore precedentemente concesso a due soli altri capi di Stato: Pietro il Grande e Napoleone Bonaparte. Pietro II scambiava lettere con scienziati, filosofi, musicisti e altri intellettuali internazionali, molti dei quali divennero suoi amici come Richard Wagner, Louis Pasteur, Louis Agassiz, John Greenleaf Whittier, Michel Eug\u00e8ne Chevreul, Henry Wadsworth Longfellow, Arthur de Gobineau, Fr\u00e9d\u00e9ric Mistral, Alessandro Manzoni, Alexandre Herculano, Camilo Castelo Branco e James Cooley Fletcher.\nIl 7 marzo 1877 viene eletto per acclamazione a membro dell'Accademia della Crusca.\nL'apogeo del potere.\nLo scontro diplomatico con il Regno Unito.\nL'Impero Brasiliano si trov\u00f2 con Pietro II nel pieno della propria \"epoca d'oro\" ma questo status di benessere pubblico e sociale venne interrotto intorno alla seconda met\u00e0 dell'Ottocento da una serie di scontri politici e militari con altre potenze che, anche per motivi commerciali, osteggiavano l'espandersi dell'influenza brasiliana. Le tensioni si manifestarono ben presto contro il Regno Unito quando il console inglese a Rio de Janeiro, William Dougal Christie (strenuo sostenitore della \"diplomazia dei cannoni\"), invi\u00f2 un ultimatum al governo brasiliano richiedendo i risarcimenti per due incidenti di secondo piano accaduti tra la fine del 1861 e l'inizio del 1862.\nIl primo si riferiva al blocco di una nave commerciale inglese sulle coste del Rio Grande do Sul, episodio dopo il quale i beni della nave furono rubati dalla popolazione locale. Il secondo si riferiva all'arresto di un ufficiale della marina inglese che, ubriaco, stava disturbando le strade di Rio. Il governo brasiliano, come era prevedibile, si rifiut\u00f2 di cedere alle esorbitanti richieste inglesi per due fatti del tutto secondari e Christie ordin\u00f2 dunque a delle navi da guerra inglesi della zona di catturare alcuni vascelli mercantili brasiliani come indennit\u00e0.\nLa marina brasiliana si prepar\u00f2 per l'imminente conflitto, ordinando di attivare immediatamente l'artiglieria costiera, oltre a ordinare la costruzione di nuovi cannoni consentendo di aprire il fuoco sulle navi britanniche impegnate nella cattura dei vascelli mercantili brasiliani. Pietro II fu in questo caso la principale ragione della resistenza brasiliana in quanto egli per primo si rifiutava di cedere a tali proposte assurde. La presa di posizione di Pietro II giunse in maniera sorprendente a Christie, il quale cambi\u00f2 il tenore delle proprie richieste temendo di coinvolgere la madrepatria in uno scontro militare con una potenza marittima molto radicata sul territorio e si dedic\u00f2 dunque alla ricerca di un compromesso pacifico.\nLa Guerra uruguayana e la Guerra della Triplice Alleanza.\nNon appena si erano aperte ostilit\u00e0 al nord con il Regno Unito, il Brasile dovette subito fare i conti con le problematiche della parte meridionale dello stato. In Uruguay era scoppiata un'altra guerra civile che aveva visto contrapposti anche i differenti partiti politici. I conflitti interni, tra l'altro, avevano visto l'uccisione anche di molti possidenti brasiliani e della confisca dei loro terreni in Uruguay. Il governo brasiliano decise di intervenire, senza ad ogni modo dare impressione di cedimento nella questione inglese, per non correre il rischio di essere attaccato su due fronti.\nL'esercito brasiliano invase dunque l'Uruguay nel dicembre del 1864 dando inizio alla breve Guerra uruguayana che termin\u00f2 il 20 febbraio 1865. Nel frattempo, nel dicembre del 1864, il dittatore del Paraguay, Francisco Solano L\u00f3pez prese la situazione a proprio vantaggio col tentativo di fare del proprio stato la principale potenza dell'area. L'esercito paraguayano invase la provincia brasiliana del Mato Grosso (attuale stato del Mato Grosso do Sul), dando inizio alla Guerra della Triplice Alleanza.\nQuattro mesi pi\u00f9 tardi le truppe paraguayane invasero anche l'Argentina preludendo ad attaccare la provincia brasiliana del Rio Grande do Sul. Pietro II a questo punto decise personalmente di recarsi sul fronte di guerra. Egli era intenzionato a combattere in prima persona per il proprio paese anche se questo gli venne impedito dal governo il quale non poteva rischiare la morte del proprio sovrano.\nDa quel momento molti brasiliani partirono come volontari per questa guerra e lo stesso Pietro II, oltre a una notevole notoriet\u00e0, acquis\u00ec il soprannome di \"Volontario numero 1\". Pietro II giunse a sud nel luglio del 1865. Sbarcato a Rio Grande do Sul, dormendo accampato con i soldati, Pietro II giunse infine a Uruguaiana, un villaggio brasiliano occupato dalle armate paraguayane, l'11 settembre di quell'anno e con la sua presenza le forze nemiche vennero respinte.\nPer prevenire nuovi spargimenti di sangue si adoper\u00f2 in prima persona a promuovere i termini di resa al comandante paraguayano, il quale accett\u00f2. La personale coordinazione delle azioni militari e la presenza sul campo fecero di Pietro II ancora una volta la chiave vincente della situazione e dell'espulsione dei paraguayani dal territorio brasiliano. La vittoria dello scontro venne assegnata ai brasiliani ma la guerra cost\u00f2 all'Impero di Pietro II un tributo di vittime.\nLa decadenza e l'esilio.\nLa fine della schiavit\u00f9 e la detronizzazione.\nA causa degli sforzi a cui si era sottoposto negli ultimi anni la salute dell'imperatore era considerevolmente peggiorata e i suoi dottori personali gli suggerivano di recarsi in Europa per sottoporsi a trattamenti medici specifici. Egli lasci\u00f2 il Brasile il 30 giugno 1887. Giunto a Milano egli trascorse due settimane in bilico tra la vita e la morte.\nMentre si trovava ricoverato a letto, il 22 maggio ricevette la notizia che il governo brasiliano aveva ufficialmente abolito la schiavit\u00f9 in Brasile. Questa decisione venne fortemente approvata da Pietro II il quale, seppur provato e con flebile voce, disse \"Grande popolo! Grande popolo!\" Pietro II fece quindi ritorno in Brasile e sbarc\u00f2 a Rio de Janeiro il 22 agosto 1888, accolto ancora una volta a furor di popolo.\nL'apertura all'abolizione della schiavit\u00f9, per\u00f2, aveva creato molti disturbi a livello economico, soprattutto in contrasto con i ricchi possidenti coltivatori di caff\u00e8 i quali ora dovevano far conto solo su una manodopera a pagamento. Per contrastare le decisioni del governo, dunque, i proprietari terrieri si orientarono sempre pi\u00f9 verso gli ambienti repubblicani nella speranza di poter riprendere lustro politico, economico e sociale nello stato, dato che chi si opponeva alle nuove riforme rischiava la confisca dei propri beni.\nPer evitare un rovesciamento di tipo repubblicano, il governo brasiliano tent\u00f2 attraverso l'imperatore di addolcire i vari proprietari concedendo loro privilegi e titoli nobiliari, ponendo anche in parlamento figure politiche a loro favorevoli. Altra necessit\u00e0 era quella di riorganizzare la Guardia Nazionale, un servizio di sicurezza pubblico promosso dal governo ma formato dalla cittadinanza, opera che venne cominciata nell'agosto del 1889 per combattere soprattutto i molti dissidenti delle campagne.\nGran parte della popolazione sosteneva apertamente l'imperatore con il quale il Brasile aveva raggiunto una grande posizione sociale ed economica anche nel mondo, ma i repubblicani ebbero la meglio al governo e il 15 novembre 1889 con un colpo di Stato venne proclamata la repubblica. Quando a Pietro II giunse questa notizia egli comment\u00f2: \"Se cos\u00ec dev'essere, cos\u00ec sia. Sar\u00e0 la mia pensione. Ho lavorato troppo e sono troppo stanco. Ora vado a riposarmi.\" Dal 17 novembre di quell'anno Pietro II e la sua famiglia vennero esiliati.\nGli ultimi anni.\nDopo la proclamazione della repubblica, in Brasile vi fu una significativa reazione filo-monarchica che per\u00f2 venne subito repressa nel sangue, fatto che fece subito distinguere il regime repubblicano da quello imperiale ove regnava l'armonia e non la brutalit\u00e0. L'Imperatrice consorte Teresa Cristina mor\u00ec pochi giorni dopo essere giunta in Europa e Isabella e la sua famiglia si spostarono altrove mentre Pietro II rimase a Parigi. Gli ultimi anni di vita dell'ex imperatore furono malinconici e solitari: egli viveva in un modesto hotel quasi senza soldi e dedicandosi alla scrittura delle sue memorie e delle sue ultime volont\u00e0, nelle quali esprimeva il desiderio di tornare in Brasile dopo la morte.\nUn giorno decise di fare un giro in carrozza lungo la Senna anche se faceva molto freddo. Tornato a casa quella sera egli cadde ammalato. La malattia, sottovalutata, si trasform\u00f2 nei giorni successivi in polmonite. La salute di Pietro II peggior\u00f2 rapidamente ed egli mor\u00ec alle 00:35 del 5 dicembre 1891 circondato dai suoi famigliari. Le sue ultime parole furono, \"Oh Dio, garantisci pace e prosperit\u00e0 al Brasile...\"\nSecondo la sua volont\u00e0 nella sua bara venne posto un sacchetto contenente terra proveniente da tutte le province del Brasile.. Le sue spoglie tornarono in Brasile assieme a quelle della moglie solo nel 1920 quando il governo repubblicano gli riconobbe il grande ruolo di capo di Stato che aveva saputo portare il Brasile a un grande livello. Le salme vennero deposte con tutti gli onori nella cattedrale di Petr\u00f3polis, citt\u00e0 fondata dallo stesso Pietro II, ove ancora oggi si trovano.\nMatrimonio ed eredi.\nSpos\u00f2 nel 1843 sua cugina Teresa Cristina di Borbone-Due Sicilie, figlia del suo pro-zio re Francesco I delle Due Sicilie e della sua pro-zia Maria Isabella di Borbone-Spagna. Dal matrimonio nacquero quattro figli, di cui raggiunsero l'eta adulta solo le due figlie:"}
{"id": "511583", "revid": "599013", "url": "https://it.wikipedia.org/wiki?curid=511583", "title": "Igor' Maslennikov", "text": "\u00c8 stato un centro di stecca sinistra.\nBiografia sportiva.\nHa iniziato la sua carriera nel \"Torpedo Togliatti\" (oggi HC Lada Togliatti) di Togliattigrad nella \"Vysshaya Liga\" sovietica (l'equivalente dell'italiana Serie A2) nella stagione 1981-82. Resta per quattro stagioni, poi passa all\"'Olenogorsk Zvezda\" (1985-86) per una stagione, per poi ritornare al Torpedo.\nTrova un ingaggio nella massima serie sovietica nella stagione 1988-89 (\"Yaroslavl Lokomotiv\", per due stagioni).\nLa consacrazione arriva nel 1990-91, quando passa all'HC CSKA Mosca, squadra oramai in calo, ma che aveva dominato l'hockey sovietico ed europeo per tutti gli anni ottanta. Coi rossoblu di Mosca vince una Coppa Spengler, prima di trasferirsi in occidente.\nNella stagione 1992-93 approda in Italia, all'Hockey Club Bolzano, col quale disputa sette stagioni, vincendo quattro scudetti (1994-95, 1995-96, 1996-97 e 1997-98) un'Alpenliga e un Torneo 6 nazioni (rispettivamente, 1993-94 e 1994-95), oltre a due titoli di capocannoniere (1995-96 e 1997-98).\nNel 1999-00 passa in Germania, nella squadra degli Augsburger Panthers. Durante la sua prima stagione in Deutsche Eishockey-Liga (DEL), Maslennikov vince il premio per il miglior attaccante insieme ai compagni di linea Vostrikov e Peter Larsson. Si \u00e8 ritirato al termine della stagione 2001-02.\nSergei Vostrikov, il compagno di linea.\nIl suo nome \u00e8 indissolubilmente legato all'eterno compagno di linea, l'ala destra Sergej Vostrikov. I due hanno iniziato a giocare assieme nella stagione 1981-82 al Torpedo Togliatti, per tre stagioni. Poi di nuovo assieme ininterrottamente nei due anni al HC CSKA Mosca (1990-92), nei sette all'Hockey Club Bolzano (1992-1999) e nei primi tre con gli Augsburger Panthers (1999-2002)."}
{"id": "511586", "revid": "339392", "url": "https://it.wikipedia.org/wiki?curid=511586", "title": "Sergei Leontevi\u010d Vostrikov", "text": ""}
{"id": "511589", "revid": "339392", "url": "https://it.wikipedia.org/wiki?curid=511589", "title": "Igor Valentinovi\u010d Maslennikov", "text": ""}
{"id": "511591", "revid": "474175", "url": "https://it.wikipedia.org/wiki?curid=511591", "title": "Drin", "text": "Il Drin (in albanese \"Drini\", in macedone e serbo: \"\u0414\u0440\u0438\u043c\"/\"Drim\") \u00e8 un fiume che attraversa la parte centrale della penisola balcanica.\nLungo 335\u00a0km ha una portata media di 352\u00a0m\u00b3/s. Il bacino ha una superficie di 11.756\u00a0km\u00b2 che comprende gran parte del nord-est dell'Albania, la parte occidentale della Macedonia del Nord e la parte sud-occidentale del Kosovo. \nDrin Nero.\nIl Drin Nero (in macedone: \"\u0426\u0440\u043d \u0414\u0440\u0438\u043c\"/\"Crn Drim\", in albanese: \"Drini i zi\") nasce dal lago di Ocrida (\"Ohrid\"). Nel punto in cui esce dal lago, ad un'altitudine di 695\u00a0m s.l.m. sorge la citt\u00e0 macedone di Struga. Il fiume scorre per 149\u00a0km verso nord attraversando un territorio montuoso, a ovest di Debar (Dibra) delimita per alcuni km il confine con l'Albania per poi entrare nel territorio albanese. Poco prima del confine si trova la diga che forma il \"Debarsko Ezero\" (lago di Debar). Il fiume prosegue in Albania in direzione nord attraversando le impervie montagne del paese.\nDrin Bianco.\nIl Drin Bianco (in albanese: \"Drini i bardh\u00eb\", in serbo: \"\u0411\u0435\u043b\u0438 \u0414\u0440\u0438\u043c\"/\"Beli Drim\") nasce a nord della citt\u00e0 di Pe\u0107 in Kosovo. Il bacino comprende la parte occidentale della provincia, la cosiddetta pianura di Dukagjin, ossia la Metochia. Il suo corso \u00e8 fondamentalmente orientato verso sud attraversando strette vallate. Lungo 134\u00a0km \u00e8 il pi\u00f9 lungo fiume del Kosovo. A ovest della citt\u00e0 di Prizren entra in territorio albanese.\nLa congiunzione dei due fiumi.\nPresso la citt\u00e0 albanese di Kuk\u00ebs il Drin Nero e il Drin Bianco si uniscono. Nell'attraversamento delle Alpi Albanesi il fiume \u00e8 soggetto a numerosi sbarramenti, nell'alto corso d\u00e0 luogo al lago di Fierza (\"Liqeni i Fierz\u00ebs\", 72,5\u00a0km\u00b2 profondo fino a 128\u00a0m) segue il lago di Koman (\"Liqeni i Komanit\") usato per la navigazione, un traghetto infatti percorre quotidianamento il lago. La diga di Vau-Deja, che forma il \"Liqen i Vaut t\u00eb Dej\u00ebs\" (24,7\u00a0km\u00b2) si trova sul versante occidentale della catena montuosa.\nLa biforcazione.\nPoco dopo la diga, nella zona pianeggiante a ridosso della costa del nord dell'Albania, il corso del fiume si biforca. Gli smottamenti del terreno avvenuti nel 1858 fecero s\u00ec che la massa d'acqua cambi\u00f2 corso. Un piccolo braccio del fiume (Drini i Lezh\u00ebs) si dirige verso sud, un tempo questo era il corso principale. Poco a ovest della citt\u00e0 di Alessio, attraversa delle colline e raggiunge il Golfo del Drin nel Mare Adriatico.\nIl ramo principale del fiume (chiamato \"Grande Drin\", Drini i Madh) scorre verso ovest, attraversa la citt\u00e0 di Scutari e, nei pressi della castello di Rozafa, si unisce al fiume Boiana che esce dal lago di Scutari. Il fiume Boiana costituisce per un lungo tratto il confine tra l'Albania e il Montenegro, sfocia nell'Adriatico dopo circa 32\u00a0km. L'estuario \u00e8 situato nel Golfo di Drin, circa 20\u00a0km a nord-ovest del ramo meridionale."}
{"id": "511592", "revid": "206217", "url": "https://it.wikipedia.org/wiki?curid=511592", "title": "Associazione Sportiva Roma 1989-1990", "text": "Questa voce raccoglie le informazioni riguardanti lAssociazione Sportiva Roma nelle competizioni ufficiali della stagione 1989-1990.\nStagione.\nPersa la qualificazione alla Coppa UEFA dopo lo spareggio con la Fiorentina al termine del campionato 1988-89, dopo il definitivo addio di Nils Liedholm la societ\u00e0 giallorossa ingaggi\u00f2 Luigi Radice come allenatore, il quale inizialmente non era ben visto dalla tifoseria, ma si guadagn\u00f2 ben presto un'ottima stima. A livello di acquisti, fu preso il tedesco Berthold dal Verona, il portiere Giovanni Cervone, e il difensore Antonio Comi. In Coppa Italia, la Roma accedette alla fase a gironi eliminando e Palermo.\nIn questa stagione, la squadra disput\u00f2 tutte le gare interne allo Stadio Flaminio, causa la ristrutturazione dell'Olimpico per il Mondiale di Italia '90. Il Flaminio sembr\u00f2 portare fortuna alla squadra capitolina, che si ritrov\u00f2 quasi sempre a ridosso delle prime, fino a centrare tranquillamente l'obiettivo di entrare in zona UEFA. Il campionato regal\u00f2 ai giallorossi anche la soddisfazione di aver totalizzato 3 punti su 4 nei derby. Nella fase a gruppi della coppa nazionale, la Roma - abbinata ad e Inter - super\u00f2 i nerazzurri soltanto grazie al sorteggio; in semifinale, fu battuta dalla Juventus. Il piazzamento finale del campionato risult\u00f2 essere un sesto posto, sufficiente per accedere alla Coppa UEFA.\nMaglie e sponsor.\nLo sponsor tecnico \u00e8 NR, lo sponsor ufficiale \u00e8 Barilla. La prima divisa \u00e8 costituita da maglia rossa con colletto a polo giallo, pantaloncini rossi e calzettoni rossi bordati di giallo. In trasferta i Lupi usano una maglia bianca con colletto a polo rosso, pantaloncini bianchi, calzettoni bianchi bordati di rosso. I portieri usano una divisa costituita pantaloncini e calzettoni neri abbinati a maglie con colletto a polo grigia, in alternativa viene usata una divisa formata da maglia nera con maniche e decorazioni azzurre, pantaloncini neri e calzettoni bianchi.\nOrganigramma societario.\nDi seguito l'organigramma societario.\nArea direttiva\nArea tecnica\nArea sanitaria\nRosa.\nDi seguito la rosa.&lt;ref name=\"Rosa AS Roma - Saison 89/90\"&gt;&lt;/ref&gt;\nCalciomercato.\nDi seguito il calciomercato.\nStatistiche.\nStatistiche di squadra.\n\"Statistiche aggiornate al 29 aprile 1990\".\nStatistiche dei giocatori.\nDi seguito le statistiche dei giocatori."}
{"id": "511595", "revid": "1543377", "url": "https://it.wikipedia.org/wiki?curid=511595", "title": "Cantone di Barcelonnette", "text": "Il Cantone di Barcelonnette \u00e8 una divisione amministrativa dell'Arrondissement di Barcelonnette.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 passato da 11 a 16 comuni. Dal 1\u00ba gennaio 2016 per effetto della fusione di due comuni il numero \u00e8 passato a 15.\nComposizione.\nGli 11 comuni prima della riforma erano:\nDopo la riforma i comuni sono passati a 16, ridottisi poi a 15 dal 1\u00ba gennaio 2016 per la fusione dei comuni di Meyronnes e Larche a formare il nuovo comune di Val-d'Oronaye. :"}
{"id": "511596", "revid": "1318658", "url": "https://it.wikipedia.org/wiki?curid=511596", "title": "Cantone di Le Lauzet-Ubaye", "text": "Il Cantone di Le Lauzet-Ubaye \u00e8 stata una divisione amministrativa dell\"arrondissement\" di Barcelonnette.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, dall'aprile 2015 \u00e8 stato accorpato al Cantone di Barcelonnette.\nComposizione.\nComprendeva 5 comuni:"}
{"id": "511599", "revid": "1318658", "url": "https://it.wikipedia.org/wiki?curid=511599", "title": "Cantone di Allos-Colmars", "text": "Il Cantone di Allos-Colmars \u00e8 una divisione amministrativa soppressa dell\"arrondissement\" di Castellane.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, dall'aprile 2015 \u00e8 stato accorpato al Cantone di Castellane.\nComposizione.\nComprendeva 6 comuni:"}
{"id": "511602", "revid": "93685", "url": "https://it.wikipedia.org/wiki?curid=511602", "title": "Wace", "text": ""}
{"id": "511603", "revid": "1318658", "url": "https://it.wikipedia.org/wiki?curid=511603", "title": "Cantone di Annot", "text": "Il Cantone di Annot \u00e8 una divisione amministrativa soppressa dell\"arrondissement\" di Castellane.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, dall'aprile 2015 \u00e8 stato accorpato al Cantone di Castellane.\nComposizione.\nComprendeva 7 comuni:"}
{"id": "511604", "revid": "1543377", "url": "https://it.wikipedia.org/wiki?curid=511604", "title": "Cantone di Castellane", "text": "Il Cantone di Castellane \u00e8 una divisione amministrativa dell'Arrondissement di Castellane.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, ai 7 comuni del cantone sono stati aggiunti tutti i comuni dell'arrondissement di Castellane per un totale di 32 comuni.\nComposizione.\nAi 7 comuni originari\ndopo la riforma, si sono aggiunti i seguenti 25:"}
{"id": "511606", "revid": "1318658", "url": "https://it.wikipedia.org/wiki?curid=511606", "title": "Cantone di Entrevaux", "text": "Il Cantone di Entrevaux \u00e8 una divisione amministrativa dell\"arrondissement\" di Castellane.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, dall'aprile 2015 \u00e8 stato accorpato al Cantone di Castellane.\nComposizione.\nComprende 6 comuni:"}
{"id": "511607", "revid": "1318658", "url": "https://it.wikipedia.org/wiki?curid=511607", "title": "Cantone di Saint-Andr\u00e9-les-Alpes", "text": "Il Cantone di Saint-Andr\u00e9-les-Alpes \u00e8 una divisione amministrativa soppressa dell\"arrondissement\" di Castellane.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, dall'aprile 2015 \u00e8 stato accorpato al Cantone di Castellane.\nComposizione.\nComprendeva 6 comuni:"}
{"id": "511609", "revid": "287204", "url": "https://it.wikipedia.org/wiki?curid=511609", "title": "Cantone di Barr\u00eame", "text": "Il Cantone di Barr\u00eame \u00e8 una divisione amministrativa soppressa dell\"arrondissement\" di Digne-les-Bains.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, dal 1\u00ba aprile 2015 \u00e8 stato accorpato al Cantone di Riez.\nComposizione.\nComprendeva 8 comuni:"}
{"id": "511610", "revid": "112123283", "url": "https://it.wikipedia.org/wiki?curid=511610", "title": "Pistolesa", "text": "Pistolesa (\"Pistol\u00e9sa\" in piemontese) \u00e8 stato un comune italiano sparso della provincia di Biella, in Piemonte.\nIl 1\u00ba gennaio 1999 si era fuso con il comune di Mosso Santa Maria per dare vita al comune di Mosso, il quale a sua volta \u00e8 confluito vent'anni dopo con i vicini comuni di Soprana, Trivero e Valle Mosso nel nuovo comune di Valdilana. La sede municipale si trovava nella localit\u00e0 di Canova. \nStoria.\nIl paese fece parte dei possedimenti prima dei conti Ghibaudi di Cuneo e poi degli Alinei di Elva. Nella prima met\u00e0 dell'Ottocento la sua principale produzione era quella del bestiame di allevamento.\nUn tempo era anche denominato \"Pistolese\",\nFino al 1927 apparteneva alla provincia di Novara, poi fino al 1992 faceva parte della provincia di Vercelli, anno in cui venne accorpato alla neocostituita Provincia di Biella.\nIl codice ISTAT del comune soppresso era \"096045\", il codice catastale (valido fino al 1998) era \"G714\" Il comune si estendeva su una superficie di 373 ettari."}
{"id": "511611", "revid": "1318658", "url": "https://it.wikipedia.org/wiki?curid=511611", "title": "Cantone di Digne-les-Bains-Est", "text": "Il Cantone di Digne-les-Bains-Est \u00e8 una divisione amministrativa soppressa dell\"arrondissement\" di Digne-les-Bains.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, dal 1\u00ba aprile 2015 \u00e8 stato accorpato al Cantone di Digne-les-Bains-1.\nComposizione.\nComprendeva parte della citt\u00e0 di Digne-les-Bains e 3 comuni:"}
{"id": "511613", "revid": "2175", "url": "https://it.wikipedia.org/wiki?curid=511613", "title": "Cantone di Digne-les-Bains-Ovest", "text": ""}
{"id": "511615", "revid": "1318658", "url": "https://it.wikipedia.org/wiki?curid=511615", "title": "Cantone di Digne-les-Bains-Ouest", "text": "Il Cantone di Digne-les-Bains-Ouest \u00e8 una divisione amministrativa soppressa dell\"arrondissement\" di Digne-les-Bains.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, dal 1\u00ba aprile 2015 un comune \u00e8 stato accorpato al Cantone di Riez, 5 al nuovo Cantone di Digne-les-Bains-2, 3 al nuovo Cantone di Digne-les-Bains-1 mentre il comune di Digne-les-Bains \u00e8 stato risuddiviso tra questi due nuovi cantoni.\nComposizione.\nComprendeva parte della citt\u00e0 di Digne-les-Bains e 9 comuni:"}
{"id": "511617", "revid": "228587", "url": "https://it.wikipedia.org/wiki?curid=511617", "title": "SanDisk", "text": "SanDisk Corporation \u00e8 un'azienda multinazionale con sede negli Stati Uniti produttrice di memorie flash.\nStoria.\nSanDisk fu fondata nel 1988 da \"Eli Harari\", un esperto di memorie non volatili.\nSandisk produce diversi tipi di memoria flash, includendo varie schede di memoria, di chiavi USB e di dischi allo stato solido.\nIn collaborazione con Toshiba produce alcune delle memorie meno care sul mercato.\nLa compagnia ha sede a Milpitas in California (USA) con uffici in tutto il mondo e fabbriche in Giappone a Yokkaichi ed in Cina.\nNel gennaio 2007 presenta le nuove memorie Memory Stick M2 in tagli da 512 MB, 1 GB e 2 GB.\nA ottobre del 2007 SanDisk cita in giudizio 25 aziende per violazione di brevetti: ACP-EP Memory, A-Data, Apacer, Behavior Computer (d/b/a Emprex), Buffalo, Chipsbank, Corsair Memory, DaneElec, Edge, Imation/Memorex, Interactive Media (d/b/aKanguru), Kaser, Kingston Technology, LG Electronics, Phison Electronics, PNY, PQI, Silicon Motion, Skymedi, Transcend, TSR (d/b/a T.One), USBest, Verbatim, Welldone Company e Zotek/Zodata.\nA gennaio del 2008 annuncia per lo stesso anno la disponibilit\u00e0 di schede microSD da 12 GB e 16 GB.\nAd ottobre del 2015 Western Digital annuncia l'acquisizione di SanDisk Corp. per $19 miliardi di dollari.\nA settembre del 2017 le filiali di Western Digital SanDisk avviano un nuovo procedimento di arbitrato contro Toshiba presso la Corte internazionale di arbitrato dell'ICC, per la decisione di investire unilateralmente in apparecchiature di produzione presso le Fab 6, che costituisce una violazione dell'accordo di JV."}
{"id": "511620", "revid": "44939", "url": "https://it.wikipedia.org/wiki?curid=511620", "title": "Morte cellulare programmata", "text": ""}
{"id": "511622", "revid": "1318658", "url": "https://it.wikipedia.org/wiki?curid=511622", "title": "Cantone di La Javie", "text": "Il Cantone di La Javie \u00e8 stata una divisione amministrativa dell\"arrondissement\" di Digne-les-Bains.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, dal 1\u00ba aprile 2015 \u00e8 stato accorpato al Cantone di Seyne.\nComposizione.\nComprendeva 6 comuni:"}
{"id": "511623", "revid": "1318658", "url": "https://it.wikipedia.org/wiki?curid=511623", "title": "Cantone di Les M\u00e9es", "text": "Il Cantone di Les M\u00e9es \u00e8 una divisione amministrativa soppressa dell\"arrondissement\" di Digne-les-Bains.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, dal 1\u00ba aprile 2015 4 comuni sono entrati a far parte del Cantone di Riez 2 del nuovo Cantone di Oraison.\nComposizione.\nComprendeva 6 comuni:"}
{"id": "511624", "revid": "1318658", "url": "https://it.wikipedia.org/wiki?curid=511624", "title": "Cantone di M\u00e9zel", "text": "Il Cantone di M\u00e9zel \u00e8 una divisione amministrativa soppressa dell\"arrondissement\" di Digne-les-Bains.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, dal 1\u00ba aprile 2015 \u00e8 stato accorpato al Cantone di Riez.\nComposizione.\nComprendeva 8 comuni:"}
{"id": "511625", "revid": "1318658", "url": "https://it.wikipedia.org/wiki?curid=511625", "title": "Cantone di Moustiers-Sainte-Marie", "text": "Il Cantone di Moustiers-Sainte-Marie \u00e8 una divisione amministrativa soppressa dell\"arrondissement\" di Digne-les-Bains.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, dal 1\u00ba aprile 2015 \u00e8 stato accorpato al Cantone di Riez.\nComposizione.\nComprendeva 3 comuni:"}
{"id": "511626", "revid": "767487", "url": "https://it.wikipedia.org/wiki?curid=511626", "title": "Cantone di Riez", "text": "Il Cantone di Riez \u00e8 una divisione amministrativa dell'Arrondissement di Digne-les-Bains.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 passato da 9 a 26 comuni.\nComposizione.\nI 9 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 26:"}
{"id": "511628", "revid": "7969", "url": "https://it.wikipedia.org/wiki?curid=511628", "title": "Xerez CD", "text": ""}
{"id": "511629", "revid": "767487", "url": "https://it.wikipedia.org/wiki?curid=511629", "title": "Cantone di Seyne", "text": "Il Cantone di Seyne \u00e8 una divisione amministrativa in parte nell'Arrondissement di Digne-les-Bains e in parte nell'Arrondissement di Forcalquier.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 passato da 8 a 34 comuni, 20 dei quali fanno parte dell'Arrondissement di Forcalquier.\nComposizione.\nGli 8 comuni facenti parte prima della riforma del 2014 erano:\nDall'aprile 2015 i comuni appartenenti al cantone sono i seguenti 34:"}
{"id": "511630", "revid": "767487", "url": "https://it.wikipedia.org/wiki?curid=511630", "title": "Cantone di Valensole", "text": "Il Cantone di Valensole \u00e8 una divisione amministrativa dell'Arrondissement di Digne-les-Bains.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 passato da 4 a 10 comuni.\nComposizione.\nI 4 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 10:"}
{"id": "511633", "revid": "1318658", "url": "https://it.wikipedia.org/wiki?curid=511633", "title": "Cantone di Banon", "text": "Il Cantone di Banon \u00e8 una divisione amministrativa soppressa dell\"arrondissement\" di Forcalquier.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, dall'aprile 2015 \u00e8 stato accorpato al Cantone di Reillanne.\nComposizione.\nComprendeva 9 comuni:"}
{"id": "511635", "revid": "767487", "url": "https://it.wikipedia.org/wiki?curid=511635", "title": "Cantone di Forcalquier", "text": "Il Cantone di Forcalquier \u00e8 una divisione amministrativa dell'Arrondissement di Forcalquier.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 passato da 10 a 15 comuni.\nComposizione.\nI 10 comuni facenti parte prima della riforma del 2014 erano:\nDall'aprile 2015 i comuni appartenenti al cantone sono i seguenti 15:"}
{"id": "511636", "revid": "834", "url": "https://it.wikipedia.org/wiki?curid=511636", "title": "Technical death metal", "text": ""}
{"id": "511637", "revid": "1318658", "url": "https://it.wikipedia.org/wiki?curid=511637", "title": "Cantone di La Motte-du-Caire", "text": "Il Cantone di La Motte-du-Caire \u00e8 una divisione amministrativa soppressa dell\"arrondissement\" di Forcalquier.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, dal 1\u00ba aprile 2015 \u00e8 stato accorpato al Cantone di Seyne.\nComposizione.\nComprendeva 13 comuni:"}
{"id": "511638", "revid": "1318658", "url": "https://it.wikipedia.org/wiki?curid=511638", "title": "Cantone di Manosque-Nord", "text": "Il Cantone di Manosque-Nord \u00e8 stata una divisione amministrativa dell\"arrondissement\" di Forcalquier soppressa dal 2015, dopo essere stata istituita nel 1973 dalla suddivisione di quello che fino a quel momento era il Cantone di Manosque.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, la divisione in cantoni della citt\u00e0 di Manosque \u00e8 stata ridisegnata mentre gli altri due comuni sono stati accorpati al Cantone di Manosque-2.\nComposizione.\nComprendeva parte della citt\u00e0 di Manosque e 2 comuni:"}
{"id": "511641", "revid": "1318658", "url": "https://it.wikipedia.org/wiki?curid=511641", "title": "Cantone di Manosque-Sud-Est", "text": "Il Cantone di Manosque-Sud-Est \u00e8 una divisione amministrativa dell\"arrondissement\" di Forcalquier.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, la divisione in cantoni della citt\u00e0 di Manosque \u00e8 stata ridisegnata mentre gli altri due comuni sono stati accorpati al Cantone di Manosque-3.\nComposizione.\nComprende parte della citt\u00e0 di Manosque e 2 comuni:"}
{"id": "511643", "revid": "26630", "url": "https://it.wikipedia.org/wiki?curid=511643", "title": "Muffa", "text": "Le muffe sono un tipo di organismi pluricellulari appartenenti al regno dei funghi, capaci di ricoprire alcune superfici sotto forma di spugnosi miceli e solitamente si riproducono per mezzo di spore.\n\u00c8 comunemente chiamata muffa un agglomerato di questi sottili miceli, formatisi su materia vegetale o animale, generalmente come uno strato schiumoso o filamentoso, come segno di decomposizione e marcescenza. Nella tassonomia e nella filogenesi le muffe non costituiscono un gruppo preciso, trovandosi nelle divisioni Zygomycota, Deuteromycota e Ascomycota.\nDescrizione.\nLa presenza di muffa \u00e8 quasi sempre segno di un cibo avariato, anche se in alcuni casi le muffe sono oggetto di una coltivazione precisa: nella produzione di alcuni formaggi, come il gorgonzola, il Roquefort o lo Stilton, e per la produzione di antibiotici derivati dalle naturali difese contro i batteri.\nLa comunit\u00e0 scientifica ha largamente dimostrato l'alta tossicit\u00e0 per l'organismo umano dovuta alle spore rilasciate dalle muffe. \nPenetrano nei tessuti e sviluppano al loro interno le loro radici ife che prendono origine proprio dalle spore. \nPossono aderire alle cellule del primo tratto dell'apparato respiratorio e causare problemi in chi ha delle insufficienze immunitarie.\nLa famosa scoperta della penicillina, operata da Alexander Fleming, riguardava la muffa denominata \"Penicillium notatum\". La muffa \"Neurospora crassa\" \u00e8 generalmente usata come un organismo modello in esperimenti di biologia.\nLa muffa pu\u00f2 costituire un problema in ambienti chiusi che per loro collocazione o funzione sono soggetti a umidit\u00e0, come cantine e bagni. Pu\u00f2 essere vista su muri e soffitti, con una crescita che non si ferma a uno strato superficiale, ma invece intacca la robustezza della parete e produce inoltre un odore pungente e caratteristico. \u00c8 capace di crescere sul cibo non fresco e mantenuto in posti non ventilati, anche all'interno di contenitori stagni e persino nei frigoriferi e nei congelatori.\nLe spore della muffa formatasi all'interno degli edifici creano un problema, soprattutto riguardo all'inalazione delle spore. Infatti le spore di alcune muffe causano potenti allergie in quanto sono allergeni; inoltre le spore di alcuni funghi come lo \"Stachybotrys\" rilasciano potenti tossine che, nei polmoni, creano infiammazioni e lesioni polmonari, specie nei bambini e in soggetti asmatici o con basse difese immunitarie. Negli ambienti la presenza di muffa pu\u00f2 indicare un difetto di origine strutturale o accidentale: una scarsa esposizione solare (spesso la muffa viene uccisa dalla luce diretta del sole), un'eccessiva umidit\u00e0, per infiltrazioni di acqua o per condensa sui muri freddi, un'insufficiente ventilazione, una scarsa manutenzione o ponti termici."}
{"id": "511644", "revid": "1318658", "url": "https://it.wikipedia.org/wiki?curid=511644", "title": "Cantone di Manosque-Sud-Ouest", "text": "Il Cantone di Manosque-Sud-Ouest era una divisione amministrativa dell\"arrondissement\" di Forcalquier. Istituito nel 1985 da una seconda suddivisione del Cantone di Manosque, unico fino al 1973 e una prima volta suddiviso in Cantone di Manosque-Nord e Cantone di Manosque-Sud, \u00e8 stato soppresso nel 2015.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, la divisione in cantoni della citt\u00e0 di Manosque \u00e8 stata ridisegnata mentre gli altri due comuni sono stati accorpati al Cantone di Manosque-1.\nComposizione.\nComprendeva parte della citt\u00e0 di Manosque e 2 comuni:"}
{"id": "511646", "revid": "118951667", "url": "https://it.wikipedia.org/wiki?curid=511646", "title": "Belz (Ucraina)", "text": "Belz (in ucraino: \u0411\u0435\u043b\u0437, in polacco Be\u0142z, in yiddish: \u05d1\u05e2\u05dc\u05d6) \u00e8 una piccola citt\u00e0 dell'Oblast' di Leopoli nell'Ucraina occidentale, vicino al confine con la Polonia.\nLa popolazione attuale consta di 2.408 abitanti (2004).\nStoria.\nLa citt\u00e0 esiste almeno dal X secolo, come uno dei possedimenti della Citt\u00e0 Rosse della Rutenia sotto il governo della Polonia e della Boemia. Dal 981 fece parte della Rus' di Kiev, eccetto nel periodo che va dal 1018 al 1031, durante il quale appartenne alla Polonia. Nel 1366 divent\u00f2 parte del Regno di Polonia, fino alla prima spartizione della Polonia nel 1772.\nLa citt\u00e0 pass\u00f2 in seguito sotto l'Impero austro-ungarico, nel quale faceva parte della regione della Galizia. Dal 1919 al 1939 Belz fu di nuovo parte della neonata Polonia. In seguito, dal 1939 al 1944, fu occupata dalla Germania come parte del Governatorato Generale.\nBelz \u00e8 situata alla sinistra del fiume Solokija (affluente del fiume Bug), che fu il confine tedesco-sovietico negli anni 1939-1941. Dopo la guerra la citt\u00e0 torn\u00f2 alla Polonia fino al 1951 quando, in seguito a un piccolo aggiustamento dei confini, pass\u00f2 alla Repubblica Socialista Sovietica Ucraina, parte dell'Unione Sovietica. Dal 1991 fa parte dell'Ucraina indipendente."}
{"id": "511649", "revid": "93436", "url": "https://it.wikipedia.org/wiki?curid=511649", "title": "Narentani", "text": "I Narentani furono una popolazione di origine slava, insediatasi nella Dalmazia meridionale nell'alto medioevo. Ebbero a lungo fama di pirati.\nStoria.\nI Narentani furono uno dei popoli di origine slava che nei secoli VI e VII, probabilmente pressati dagli Avari in lotta con Bisanzio, furono costretti a spostarsi dalla zona di Cracovia fino alla Dalmazia, allora poco abitata.\nIl territorio su cui si insediarono era di difficile coltivazione e non permetteva di ottenere grandi raccolti; i Narentani seguirono allora l'esempio che 1500 anni prima veniva offerto dai pirati illirici della regina Teuta.\nIl nome di \"Narentani\" deriva dal fiume Narenta (in croato \"Neretva\") di fronte alla cui foce si trovano tutta una serie di isole ed isolette che allora formavano la cosiddetta \"Pagania\".\nA sua volta il territorio della Pagania prese questo nome dal fatto che i Narentani rifiutarono a lungo di accettare il Cristianesimo che invece avevano abbracciato i vicini Croati. Il \"De Administrando Imperio\", opera bizantina del 950 circa, descrive il territorio ancora con questo nome.\nLa pirateria.\nData la debolezza dell'Impero Romano d'Oriente i Narentani riuscirono a crescere in forza fino a quando non entrarono in diretto conflitto con l'altro Stato che stava crescendo approfittando della debolezza degli imperi: Venezia. Anche se formalmente soggette a Bisanzio, le popolazioni dell'Adriatico gestivano ormai i loro interessi politici e commerciali autonomamente, l'Impero bizantino non intervenne mai nelle dispute fra le popolazioni rivierasche, come non intervenne a fermare le incursioni dei Saraceni.\nAl massimo della loro potenza, il territorio dei Narentani comprendeva la fascia costiera continentale a nord del Narenta, le isole di Brazza, Curzola, Lagosta, Lesina, Lissa e Meleda. La loro espansione in direzione dell'Italia e delle coste settentrionali e occidentali dell'Adriatico che anche Venezia stava cercando di conquistare port\u00f2 presto a frequenti conflitti. Venezia si alle\u00f2 con i dalmati, e con il loro aiuto attorno all'840, i croati guidati dal duca Mislav e i narentani di Dr\u017eislav furono costretti a un primo trattato di pace; per Venezia lo sottoscrisse il doge Pietro Tradonico, di origine istriana.\nNell'anno 846 per\u00f2, i narentani erano di nuovo all'attacco e saccheggiavano la citt\u00e0 di Caorle. Nell'870, a met\u00e0 marzo, furono gli emissari del vescovo che ritornavano dal Concilio di Costantinopoli ad essere catturati da questo popolo di pagani, che rimasero tali fino a quando Basilio I riusc\u00ec a riunificare la Dalmazia dentro i confini imperiali.\nLa spedizione di Pietro Candiano I.\nIl 18 settembre 887 una spedizione punitiva veneziana, guidata dal doge Pietro I Candiano in persona, venne sconfitta nell'entroterra di Macarsca dai narentani del principe Liudislavo; il doge stesso fu ucciso. Venezia per circa un secolo non fece pi\u00f9 grandi campagne contro i narentani, per questo si suppone che i veneziani abbiano pagato un tributo in cambio della libert\u00e0 di navigazione.\nNel 943, il 2 febbraio, a Venezia, un gruppo di dodici fanciulle vergini venivano condotte in barca, agghindate con i loro pi\u00f9 bei gioielli, al rito della \"Purificazione\" alla chiesa di San Nicol\u00f2 al Lido. \nLa spedizione di Pietro Orseolo II.\nLa serie di battaglie contro Venezia ricorda la spedizione del doge Pietro II Orseolo che nel 996 li sconfisse a Lissa. Il 9 maggio dell'anno 1000, dopo una richiesta di aiuto da parte delle popolazioni vicine al Narenta, il doge Orseolo part\u00ec per la costa dalmata a capo di una grande flotta. Secondo la tradizione, per la prima volta fu alzato lo stendardo di San Marco, con il beneplacito di Bisanzio, ma chiaro simbolo di raggiunta indipendenza.\nLa spedizione di Orseolo II fu determinante e port\u00f2 alla cattura di alcuni ostaggi, che furono liberati a costo di pesanti concessioni: fine del versamento di tributi da parte di Venezia, garanzia di transito sicuro ed esenzione dai dazi per le galee mercantili. Le condizioni furono accettate, ma le due isole di Cazza e Lagosta resistettero: furono conquistate dopo duri combattimenti. Lagosta, porto principale dei pirati, fu rasa al suolo.\nNonostante ci\u00f2 i narentani continuarono nei loro atti di pirateria tanto che papa Onorio III, nel 1221, indisse addirittura una crociata contro questa popolazione.\nLa lotta contro Venezia, per\u00f2, stava diventando impari e nel 1278 i narentani persero tre delle loro isole: Brazza, Lesina e Lissa; infine Venezia, ormai al massimo della sua potenza, riusc\u00ec a conquistare la loro piazzaforte di Almissa nel 1444. I narentani finirono cos\u00ec assorbiti nei territori controllati dalla Serenissima."}
{"id": "511652", "revid": "1305772", "url": "https://it.wikipedia.org/wiki?curid=511652", "title": "Technical metal", "text": "Il termine technical metal \u00e8 utilizzato per indicare alcuni sottogeneri di musica metal:"}
{"id": "511653", "revid": "741067", "url": "https://it.wikipedia.org/wiki?curid=511653", "title": "Diego Fabbri", "text": "Biografia.\nFrequent\u00f2 l'oratorio di don Giuseppe Prati, conosciuto come don Pippo, che gli trasmise la passione per il teatro. Scrisse le sue prime composizioni, tra il 1931 e il 1935, per il teatro della parrocchia di San Luigi di Forl\u00ec.\nLa sua prima opera, \"I fiori del dolore\" (1931), fu dedicata espressamente: \u00abA don Pippo, che per primo mi insegn\u00f2 come fecondare di dolore le aiuole dei fiori\u00bb. Nello stesso anno il regime decise la chiusura dei circoli cattolici. La scelta di campo di Fabbri fu netta: non si iscrisse ai Gruppi universitari fascisti (GUF). Nel 1936 si laure\u00f2 in Economia e commercio all'Universit\u00e0 di Bologna affrontando la discussione in camicia bianca, anzich\u00e9 quella nera. Nel 1937 si spos\u00f2 con Giuliana Facciani (da cui ebbe sette figli), nel 1939 si trasfer\u00ec a Roma; lavor\u00f2 nella casa editrice Ave dell'Azione cattolica, nella quale prosegu\u00ec la sua carriera artistica.\nNella capitale gli impegni furono molti:\nMa la sua vera vocazione era per il teatro. Nel corso della sua carriera scrisse quasi cinquanta drammi, rappresentati, tra l'altro, in prestigiosi teatri come il Quirino, l'Eliseo ed il Teatro delle Arti e interpretati da grandi attori come Giorgio Albertazzi, Rossella Falk, Enrico Maria Salerno, Tino Buazzelli, Giancarlo Sbragia.\nNel 1946 scrisse \"Inquisizione\", che nel 1950 venne rappresentato con successo a Milano e che l'autore port\u00f2 alla ribalta anche a Parigi, dove si trasfer\u00ec nel 1952 per un breve periodo di tempo.\nNel 1955 al Piccolo Teatro di Milano rappresent\u00f2 \"Processo a Ges\u00f9\", considerato uno dei suoi capolavori, per la regia di Orazio Costa, che in seguito diriger\u00e0 la messa in scena di altri suoi lavori. Cattolico praticante, espresse grande rammarico quando il suo dramma venne denunciato al Sant'Uffizio per \u00aboffesa alla religione e istigazione all'odio sociale\u00bb.\nNel 1959 sceneggi\u00f2, insieme a Indro Montanelli, Roberto Rossellini e Sergio Amidei il lungometraggio \"Il generale Della Rovere\", per il quale ottenne la nomination all'Oscar alla migliore sceneggiatura originale nel 1962. Nel 1960 assunse la gestione e la direzione artistica del Teatro della Cometa di Roma, dove allest\u00ec parte dei suoi drammi. Nel maggio 1962 ader\u00ec al convegno internazionale \"Incontro romano della cultura\" su \u00abI Valori ideali del mondo latino nella lotta fra tradizione e modernit\u00e0\u00bb, organizzato dal Centro di Vita Italiana, di Nicola Francesco Cimmino e Ernesto De Marzio, al Teatro dei Servi di Roma. Nel 1970 venne eletto presidente dell'Ente Teatrale Italiano.\nMor\u00ec a Riccione il 14 agosto 1980.\nA Diego Fabbri sono intitolati: il principale teatro di Forl\u00ec e il Centro Diego Fabbri, un'istituzione culturale sul teatro e i linguaggi dello spettacolo. Il suo archivio privato \u00e8 custodito presso la Biblioteca comunale Aurelio Saffi di Forl\u00ec.\nPoetica.\nNel 1965 pubblic\u00f2 un articolo in cui enunci\u00f2 la sua concezione di arte, che era agli antipodi della concezione marxista di \"arte politica\" e criticava il processo, gi\u00e0 in atto, per il quale gli intellettuali erano diventati degli strumenti in mano alle forze politiche:\nFabbri non aveva difficolt\u00e0 a riconoscere all'arte una valenza sociale, ma non le attribuiva anche una dimensione politica. Egli si ricollegava, infatti, alla tradizione europea dell'interiorit\u00e0, risalente a Platone, per cui l'uomo \u00e8 irriducibile al politico:\nOpere teatrali.\nSecondo Gianfranco Morra, la produzione di Fabbri pu\u00f2 essere suddivisa in quattro tipologie:\nElenco completo:\nSceneggiature.\nElenco parziale:\nOnorificenze e riconoscimenti.\nNel 1961 Diego Fabbri vinse il Premio Marzotto per il teatro.\nNel 1977 l'Accademia dei Lincei gli confer\u00ec il Premio Feltrinelli per il teatro."}
{"id": "511654", "revid": "729019", "url": "https://it.wikipedia.org/wiki?curid=511654", "title": "Guerre eugenetiche", "text": "Le guerre eugenetiche sono una serie di conflitti immaginari avvenuti nell'universo di \"Star Trek\". Sono avvenuti sulla Terra dal 1992 al 1996 che devastarono molte parti del globo.\nLe guerre eugenetiche sono citate principalmente negli episodi \"Space Seed\" della serie classica di Star Trek e \"Borderland\" di \"\", come riferimenti alla storia del passato.\nIl numero complessivo dei morti risulta molto elevato: viene riferito che secondo alcuni storici dell'epoca di circa 30 milioni, mentre altri sostengono che vi siano stati 35 milioni di morti, e altri ancora ritengono che il conflitto ha causato una perdita totale di 37 milioni di vite.\nLe testimonianze di quanto accaduto sono riferite come poche e frammentarie, comunque le guerre eugenetiche vengono presentate come il risultato del Progetto Crisalide, un tentativo degli scienziati di migliorare la razza umana attraverso l'ingegneria genetica e la eugenetica che porta alla creazione dei Potenziati, un gruppo di superuomini che si ponevano al di sopra delle specie umana.\nIl conflitto risulta combattuto sul retroscena degli eventi dell'epoca e le origini geneticamente modificate dei nemici sono rimaste sconosciute alla maggioranza delle persone. Alcuni non erano neppure coscienti che vi fosse una guerra globale provocata dai Potenziati, ma vedevano solo piccoli episodi di guerra e atti di terrorismo che avvenivano un po' dappertutto.\nIpotesi sulle cause scatenanti del conflitto.\nNota: \"le seguenti informazioni sul conflitto sono tratte da una serie di libri, quindi non fanno parte della cronologia ufficiale di Star Trek n\u00e9 del suo canone.\"\nI motivi dell'inizio della guerra non sono stati ancora del tutto chiariti: alcuni sostengono che la guerra inizi\u00f2 a causa del tentativo dei terrestri di ribellarsi ai Potenziati, mentre altri sostengono che i Potenziati iniziarono a combattere tra loro per avere il predominio sul pianeta e vennero sconfitti proprio in quanto non riuscirono ad allearsi tra loro.\nPortata avanti attraverso una serie di operazioni segrete, la guerra provoc\u00f2 milioni di vittime che i governi attribuirono pubblicamente ad atti di terrorismo o a calamit\u00e0 naturali.\nDurante quest'epoca, nell'intento di dimostrare che il loro destino era quello di governare il mondo, i Potenziati scatenarono guerre civili e disordini in ogni parte del globo, nell'Europa dell'Est, in Liberia, in Somalia, in Per\u00f9, ad Haiti, nel Ruanda, in Sudan e in Bosnia.\nEssi contribuirono inoltre alle rivolte in Albania e ai disordini razziali a Los Angeles.\nSebbene l'opinione pubblica fosse cosciente di tali eventi, la maggior parte delle persone non pens\u00f2 che potessero essere connessi tra di loro, ed ignorava non solo che essi fossero delle battaglie combattute all'interno delle guerre eugenitiche, ma perfino la stessa esistenza di Khan.\nLa presa di potere di Khan Noonien Singh.\nKhan Noonien Singh, un Potenziato dal carattere estremamente ambizioso e crudele, aveva iniziato a far sentire la sua presenza gi\u00e0 nel periodo precedente alla guerra.\nEgli combatt\u00e9 contro i soldati sovietici vicino alla tomba di Lenin, imped\u00ec un colpo di Stato e contribu\u00ec alla sicurezza del presidente Michail Gorba\u010d\u00ebv durante il congresso di Reykjav\u00edk.\nSi dice che abbia percorso l'intero continente asiatico, incitando la lotta per la democrazia nella Corea del Sud; che abbia combattuto insieme ai ribelli afghani nella loro guerriglia contro le truppe sovietiche; che abbia personalmente creato l'incidente aereo che nel 1988 provoc\u00f2 la morte del generale Muhammad Zia-ul-Haq, leader del governo militare del Pakistan contribuendo cos\u00ec a ristabilire la democrazia e che abbia persino causato la morte \"naturale\" dell'Ayatollah Khomeini.\nAiutato e incoraggiato da individui affamati di potere, da organizzazioni commerciali e da partiti indipendenti di tutte le nazioni che egli era riuscito ad avere sotto il suo controllo, Khan tent\u00f2 di prendere il controllo dell'intero pianeta.\nNel 1992 ottenne il controllo del Sudest asiatico e del Medio Oriente con il ricatto, le estorsioni e le maniere forti.\nDecine di \"governanti prestanome\" ubbidirono o si allearono con Khan.\nKhan stabil\u00ec la sede del suo impero nel Gran Khanato di Chandigarh, in India.\nUn secondo centro di comando si trovava all'Isola Crisalide, che faceva parte delle Isole Tuamotu nell'atollo di Mururoa, in Polinesia, che erano state in precedenza una base di sperimentazione atomica francese (Centre d'Experimentation du Pacifique).\nGli altri Potenziati acquisirono posizioni chiave di potere nell'America meridionale, in Somalia, in Jugoslavia, in isole remote dell'Oceano Pacifico e in Nord Africa.\nLa fine del conflitto.\nTutti i Potenziati rimanenti vennero uccisi o imprigionati e gli embrioni Potenziati esistenti posti in sospensione criogenica e messi in quarantena.\nDurante il XXII secolo gli embrioni furono posti in una stazione spaziale segreta, la Cold Station 12, sotto il controllo della Interspecies Medical Exchange."}
{"id": "511657", "revid": "1318658", "url": "https://it.wikipedia.org/wiki?curid=511657", "title": "Cantone di Noyers-sur-Jabron", "text": "Il Cantone di Noyers-sur-Jabron \u00e8 una divisione amministrativa soppressa dell\"arrondissement\" di Forcalquier.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, dall'aprile 2015 \u00e8 stato accorpato al Cantone di Sisteron.\nComposizione.\nComprendeva 7 comuni:"}
{"id": "511659", "revid": "1318658", "url": "https://it.wikipedia.org/wiki?curid=511659", "title": "Cantone di Peyruis", "text": "Il Cantone di Peyruis \u00e8 una divisione amministrativa soppressa dell\"arrondissement\" di Forcalquier.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, dall'aprile 2015 \u00e8 stato diviso tra il Cantone di Forcalquier e il Cantone di Ch\u00e2teau-Arnoux-Saint-Auban.\nComposizione.\nComprendeva 4 comuni:"}
{"id": "511660", "revid": "658361", "url": "https://it.wikipedia.org/wiki?curid=511660", "title": "Chiesa cattolica in Africa", "text": "La chiesa cattolica in Africa \u00e8 parte della Chiesa cattolica universale, sotto la guida del Papa e della Santa Sede.\nStoria.\nEbbe uno sviluppo molto intenso nei primi secoli del Cristianesimo nell'Africa settentrionale, sia con le comunit\u00e0 di lingua greca legate all'Egitto, in particolare al patriarcato di Alessandria, che con la chiesa latina legata a Cartagine. Nell'Africa orientale particolare rilievo ha la Chiesa cattolica etiope, fondata nel III secolo, mentre in tutta l'Africa \u00e8 diffusa la chiesa cattolica di rito latino a seguito dell'attivit\u00e0 missionaria degli ultimi secoli.\nStati.\nLo stato africano col maggior numero di cattolici \u00e8 la Guinea Equatoriale, seguita da Capo Verde, Burundi, Lesotho, Congo, Angola, Ruanda e Uganda. Lo stato col minor numero di cattolici \u00e8 la Somalia.\nOrganizzazione e istituzioni.\nNel 2010 la chiesa cattolica africana comprendeva:\nLa popolazione cattolica ammontava a 172.950.000 fedeli pari al 17,77 % della popolazione del continente. Inoltre, al 2010, la chiesa africana contava:"}
{"id": "511661", "revid": "1169970", "url": "https://it.wikipedia.org/wiki?curid=511661", "title": "Giovanni de Matha", "text": "Biografia.\nDi nobile nascita, studi\u00f2 teologia a Parigi e nel 1192 venne ordinato sacerdote. Secondo la tradizione agiografica, durante la celebrazione della prima messa gli sarebbe apparso un angelo che gli avrebbe ispirato la fondazione di un ordine religioso destinato al riscatto dei prigionieri cristiani in mano ai mori.\nOttenuto il permesso di papa Innocenzo III, si un\u00ec all'eremita Felice di Valois e fond\u00f2 a Cerfroid, nei pressi di Meaux, una comunit\u00e0 consacrata alla Trinit\u00e0 e posta sotto la protezione della Beata Vergine del Rimedio, di cui Giovanni fu eletto superiore: il nuovo ordine venne approvato dal papa nel 1198.\nVenne anche a Roma, sotto la protezione di Innocenzo III, dove fond\u00f2 un convento ed un ospedale per i pellegrini nei pressi della Chiesa di San Tommaso in Formis al Celio, lui affidata dal Papa. Qui, nel 1209, incontr\u00f2 San Francesco d'Assisi al quale diede asilo divenendone amico.\nLa sua memoria liturgica cade il 17 dicembre; l'8 febbraio nella messa tridentina."}
{"id": "511662", "revid": "38120", "url": "https://it.wikipedia.org/wiki?curid=511662", "title": "Gli aristogatti", "text": ""}
{"id": "511663", "revid": "77280652", "url": "https://it.wikipedia.org/wiki?curid=511663", "title": "Technical thrash metal", "text": ""}
{"id": "511664", "revid": "1543377", "url": "https://it.wikipedia.org/wiki?curid=511664", "title": "Cantone di Reillanne", "text": "Il Cantone di Reillanne \u00e8 una divisione amministrativa dell'Arrondissement di Forcalquier.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 passato da 8 a 21 comuni.\nComposizione.\nGli 8 comuni facenti parte prima della riforma del 2014 erano:\nDall'aprile 2015 i comuni appartenenti al cantone sono i seguenti 21:"}
{"id": "511665", "revid": "1318658", "url": "https://it.wikipedia.org/wiki?curid=511665", "title": "Cantone di Saint-\u00c9tienne-les-Orgues", "text": "Il Cantone di Saint-\u00c9tienne-les-Orgues \u00e8 una divisione amministrativa soppressa dell\"arrondissement\" di Forcalquier.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, dall'aprile 2015 \u00e8 stato accorpato al Cantone di Forcalquier.\nComposizione.\nComprendeva 8 comuni:"}
{"id": "511667", "revid": "1592097", "url": "https://it.wikipedia.org/wiki?curid=511667", "title": "Neri per caso", "text": ""}
{"id": "511668", "revid": "1543377", "url": "https://it.wikipedia.org/wiki?curid=511668", "title": "Cantone di Sisteron", "text": "Il Cantone di Sisteron \u00e8 una divisione amministrativa dell'Arrondissement di Forcalquier.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 passato da 5 a 15 comuni.\nComposizione.\nI 5 comuni facenti parte prima della riforma del 2014 erano:\nDall'aprile 2015 i comuni appartenenti al cantone sono i seguenti 15:"}
{"id": "511669", "revid": "125414647", "url": "https://it.wikipedia.org/wiki?curid=511669", "title": "Antonimia", "text": "In semantica, lantonim\u00eca indica la relazione intercorrente fra due lessemi di significato opposto; si contrappone alla sinonimia.\nI membri di una coppia antonimica son detti 'antonimi' o 'contrari'. Pi\u00f9 propriamente, si dicono 'contrari' termini quali \"bianco\" e \"nero\" o \"caldo\" e \"freddo\", poich\u00e9 ammettono elementi intermedi (\"grigio\" e \"tiepido\"), mentre si dicono 'contraddittori' termini come \"vero\" e \"falso\" o \"vivo\" e \"morto\": infatti, a differenza dei termini contrari, non sono graduabili e non ammettono elementi intermedi. Secondo un'altra terminologia, invece, si distingue tra antonimi 'graduabili' e antonimi 'bipolari' (non graduabili).\nIn aggiunta, su un altro piano rileviamo differenze tra antonimi 'lessicali', la cui opposizione non pu\u00f2 essere colta da un punto di vista formale (come tra \"bello\" e \"brutto\"), e antonimi 'grammaticali', la cui opposizione si ottiene in modo trasparente per derivazione (\"felice\" &gt; \"infelice\"; \"caricare\" &gt; \"scaricare\").\nIn un enunciato, la relazione di antonimia ha un ruolo non solo sul piano paradigmatico (ove si sottolinea il rapporto associativo tra un dato lessema e altri che potrebbero figurare al suo posto) ma anche sul piano sintagmatico (ove si sottolinea il rapporto combinativo tra lessemi). Di fatto, in base al contesto, un lessema acquista determinati antonimi e non altri: cos\u00ec, l'antonimo di \"libero\" potr\u00e0 essere \"schiavo\", \"occupato\" o \"coniugato\", e quindi alcuni dei membri considerati 'antonimie lessicali' potranno essere pi\u00f9 o meno contrari ma invero non opposti."}
{"id": "511670", "revid": "1318658", "url": "https://it.wikipedia.org/wiki?curid=511670", "title": "Cantone di Turriers", "text": "Il Cantone di Turriers \u00e8 una divisione amministrativa soppressa dell\"arrondissement\" di Forcalquier.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, dal 1\u00ba aprile 2015 \u00e8 stato accorpato al Cantone di Seyne.\nComposizione.\nComprendeva 7 comuni:"}
{"id": "511671", "revid": "15756", "url": "https://it.wikipedia.org/wiki?curid=511671", "title": "Citro\u00ebn XM", "text": "La XM \u00e8 un'autovettura di fascia alta, prodotta tra il 1989 ed il 2000 in sostituzione della CX dalla Casa francese Citro\u00ebn.\nStoria.\nGenesi e debutto.\nAlla fine del 1984 prese il via il progetto Y30, finalizzato alla realizzazione dell'erede della CX, berlina dalle linee innovative, ma in commercio oramai da 10 anni e quindi non pi\u00f9 freschissima. In realt\u00e0, non esistono documentazioni in grado di assegnare al concepimento del nuovo progetto una precisa collocazione temporale. Si \u00e8 semplicemente a conoscenza di un dossier del settembre 1984, dossier denominato \"5\u00b0 Riferimento\" e che conteneva gi\u00e0 specifiche ben precise riguardanti la vettura che avrebbe dovuto sostituire la CX. Tali specifiche riguardavano essenzialmente il lato tecnico della vettura (pianale, motori, architettura generale), ma non quello stilistico, sul quale non si avevano ancora idee chiare e si prefer\u00ec lasciare ampia libert\u00e0 di movimento agli stilisti. A tale proposito, non venne chiamata in causa solo l'\u00e9quipe del Centro Stile Citro\u00ebn di V\u00e9lizy, ma anche altri tre esponenti del design automobilistico: lo Studio Innovazioni di Carri\u00e8res-sous-Poissy, la carrozzeria Bertone di Grugliasco (TO) e Marcello Gandini. Ognuno di tali esponenti avanz\u00f2 una sua proposta, ed in una prima fase di sviluppo del progetto ne vennero prese in considerazione due: quella del Centro Stile della Casa, disegnata da Daniel Abramson, e quella di Bertone, scaturita dalla matita di Marc Deschamps. Le altre due vennero scartate. Nel 1985, dai due disegni di Abramson e Deschamps vennero realizzati due prototipi che sarebbero stati vagliati nientemeno che da Xavier Karcher, presidente della Casa francese gi\u00e0 dal 1979. Questi scelse alla fine la proposta di Bertone, scartando quella del Centro Stile Citro\u00ebn: la ragione di tale decisione stava nel fatto che il modellino di Abramson era stilisticamente troppo vicino alla CX, dalla quale Karcher voleva distaccarsi in maniera decisa, rifiutando qualsiasi connessione stilistica con essa.\nDopo i primi collaudi alla galleria del vento, collaudi che diedero come responso un Cx di 0.28, si pass\u00f2 alla realizzazione vera e propria. Il primo prototipo venne approntato durante i primi mesi del 1987 a V\u00e9lizy (sempre su specifiche di Bertone). Alla fine dello stesso anno furono circa quaranta i prototipi marcianti da utilizzare per i test su strada.\nPer quanto riguardava l'abitacolo, l'incarico fu assegnato a Bob Matthews, il cui progetto fu preferito ad altre tre proposte per la pulizia delle sue linee ed il fatto che si sia pensato in maniera particolare anche al comfort dei passeggeri posteriori, per i quali Matthews scelse di rialzare leggermente il divano posteriore in modo da permettere una miglior visuale anche a chi avrebbe preso posto nella zona posteriore.\nNel frattempo venne preparato il programma di industrializzazione del prodotto, programma volto alla preparazione delle linee di produzione, ordinandone i macchinari necessari e controllando che non vi fossero problemi o difetti nel funzionamento degli stessi. A tale proposito, come stabilimento di produzione fu scelto quello di Rennes, in Bretagna.\nNel giugno del 1988 venne realizzata una prima preserie di ventidue esemplari, seguita da una seconda preserie di altri quarantadue esemplari, risalenti al mese di ottobre ed infine ad una terza preserie di 160 esemplari, approntata tra il dicembre 1988 ed il gennaio 1989. Scopo di tutti questi esemplari di preserie fu quello di essere impiegati per i test di resistenza ed affidabilit\u00e0 su percorsi di circa 30\u00a0000\u00a0km.\nSi arriv\u00f2 cos\u00ec alla presentazione, avvenuta al Salone di Ginevra, nel marzo del 1989. Contemporaneamente, il 1\u00ba marzo, fu avviata la produzione della nuova ammiraglia Citro\u00ebn, mentre il 23 maggio del 1989 ne cominci\u00f2 la commercializzazione ufficiale.\nDesign esterno ed abitacolo.\nLa linea della XM fu una creazione di Bertone: si trattava di una grossa berlina di segmento E con carrozzeria a due volumi. Realizzata nello stesso momento e sullo stesso pianale della cugina Peugeot 605, era caratterizzata da un coefficiente di penetrazione aerodinamica molto basso (Cx=0,28) che favoriva le prestazioni e contribuiva a ridurre i consumi. La particolarit\u00e0 della sua linea era la completa assenza di curve e l'utilizzo a profusione di spigoli che rendevano tale auto notevolmente pi\u00f9 anticonformista della 605, dotata anch'essa di una linea moderna ma pi\u00f9 tradizionale (pure ideata in Italia, ma dalla Pininfarina). La vetratura fasciava completamente la vettura, tanto che l'XM possedeva ben 13 vetri, uno dei quali, interno, proteggeva i passeggeri dal freddo durante l'apertura del portellone bagagliaio. Il frontale molto appuntito presentava gruppi ottici rettangolari e sottili che hanno caratterizzato il design di tutte le auto della Casa degli anni a venire. La fiancata presentava modanature orizzontali che andavano ad attraversare i due passaruota, impreziosendo cos\u00ec la fiancata stessa; una seconda linea di corda che partiva dalla fanaleria anteriore seguendo le maniglie fino al portellone e proseguendo sullo stesso come a cingere tutta la vettura. I passaruota posteriori non presentavano pi\u00f9 le classiche semicarenature, perdendo cos\u00ec una caratteristica che fino ad allora \u00e8 stata propria di tutte le idropneumatiche della Casa. La coda era caratterizzata da grossi gruppi ottici triangolari con indicatori di direzione bruniti separati da stop e luci di posizione attraverso una fascia in tinta con la carrozzeria; sulla parte superiore del portellone trovavano, invece, alloggiamento le luci di retromarcia in un'unica fascia plastica, pure brunita, che interessava tutta la coda e che ricomprendeva cos\u00ec anche gli indicatori di direzione. Il lunotto era spezzato orizzontalmente in due parti, una caratteristica stilistica che in realt\u00e0 raccolse anche non poche critiche.\nAll'interno, la plancia ricordava un po' il tema della Renault 25 pur essendo molto pi\u00f9 moderna ed elaborata; il volante, rigorosamente monorazza come da tradizione, incorporava anche i comandi per l'impianto hi-fi (optional: gli esemplari che non lo montavano avevano una razza priva di comandi); i sedili ergonomici consentivano una posizione molto comoda, quelli anteriori erano addirittura regolabili elettricamente, una vera \"chicca\" per l'epoca; il divano posteriore, invece, era completamente abbattibile, anche in modalit\u00e0 frazionata 2/3-1/3; il tunnel centrale, molto pronunciato, fu destinato all'alloggiamento del bracciolo pieghevole e dei sistemi di controllo delle sospensioni, oltre che della leva cambio. La strumentazione era costituita da un cruscotto di tipo tradizionale a tre elementi circolari (tachimetro, contagiri ed uno strumento circolare contenente gli indicatori di livello acqua, livello olio e livello carburante). Non venne pi\u00f9 utilizzato, quindi, il particolare tachimetro a tamburo tipico delle Citro\u00ebn degli anni settanta (strumentazione in realt\u00e0 gi\u00e0 abbandonata dalla CX III\u00b0 serie restyling nel 1985) . Era presente inoltre un pannello di controllo in grado di visualizzare fino a 24 messaggi diversi relativi ad anomalie o dimenticanze, come per esempio le portiere o il baule accidentalmente chiusi male. L'impianto di climatizzazione, inoltre, prevedeva anche delle bocchette per i passeggeri posteriori. Le versioni di punta non lesinavano quanto a prestigio, poich\u00e9 prevedevano inserti in radica e rivestimenti in pelle (in questo caso il divano posteriore non era frazionabile), nonch\u00e9 tutte le rifiniture di maggior eccellenza. Un altro aspetto della CX che la XM riusc\u00ec a migliorare fu l'abitabilit\u00e0 interna, decisamente ampliata soprattutto dietro attraverso l'adozione di un passo e di una carreggiata posteriore pi\u00f9 ampi nonch\u00e9 attraverso l'aumento dell'altezza interna. Contemporaneamente la XM manteneva tutte le caratteristiche salienti delle grandi ammiraglie francesi, ovvero qualit\u00e0 stradali eccellenti e comodit\u00e0 ancor oggi tra le migliori di sempre. Infine, un discorso anche sul bagagliaio: era ampio e di forma regolare, con chiusura a filo con il paraurti e con un grande portellone che permetteva un agevole stivaggio dei bagagli. Inoltre, era presente un divisorio in vetro tra bagagliaio ed abitacolo, in modo da isolare quest'ultimo dal punto di vista termico quando era necessario aprire il portellone durante la stagione fredda.\nStruttura, meccanica e motori.\nLa scocca della XM era interamente in acciaio, specialmente nelle zone destinate ad assorbire gli urti ed a farsi carico di quell'importante aspetto che era (ed \u00e8 ancor di pi\u00f9 ai giorni nostri) la sicurezza passiva. Inizialmente, quando ancora di era in fase di progetto, era stata approntata una struttura tubolare, poi accantonata per i pi\u00f9 alti costi che avrebbe comportato. Inoltre, vennero apportate altre modifiche alla scocca originaria in modo tale da minimizzare gli adattamenti successivi al momento di ricavarne versioni derivate. Realizzata avvalendosi del metodo degli elementi finiti e della progettazione assistita mediante CAD, la scocca della XM vantava una rigidezza torsionale pari ad 1.3 millirad su 1000 Nm di momento torcente applicato. La scocca \u00e8 stata poi sottoposta ad un rigoroso trattamento antiruggine, utilizzando svariate tecniche, dalla galvanizzazione all'elettrozincatura, al bagno in fosfato di zinco. Fanno eccezione i paraurti, la calandra e l'eventuale spoiler, realizzati in plastica.\nLa XM utilizzava un pianale completamente nuovo, ma che all'epoca della progettazione, e quindi prima ancora della nascita della XM stessa era stato scelto come base per l'altra ammiraglia del Gruppo PSA, la 605. Ma \u00e8 stato nella XM che tale pianale annoverava le caratteristiche tecnicamente pi\u00f9 interessanti, prima fra tutte il sistema Idrattiva, ossia un sistema di sospensioni idropneumatiche a controllo elettronico, presente per\u00f2 solo nelle versioni di punta (le versioni di base utilizzavano ancora soluzioni idropneumatiche \"tradizionali\", simili a quelle della BX). Si tratta di un'evoluzione del vecchio sistema di sospensioni idropneumatiche utilizzato sulle DS e sulle CX, portato ad un pi\u00f9 alto livello di performance attraverso l'ausilio di un calcolatore dotato di sensori posizionati su tutti i dispositivi che possano in qualche modo influenzare il comportamento dell'auto: acceleratore, trasmissione, freni, sospensioni, sterzo. Questi sensori interagiscono con la centralina che, a seconda delle condizioni di guida e di assetto del veicolo, regola dinamicamente la durezza delle sospensioni su due valori predefiniti, indipendentemente per ogni asse, aprendo o chiudendo una valvola che inserisce sui circuiti idraulici delle sospensioni una sfera idropenumatica supplementare simile a quelle impiegate sulle singole ruote, variando quindi la quantit\u00e0 di gas comprimibile e di conseguenza l'elasticit\u00e0 del sistema. Nell'arco di un secondo le sospensioni vengono ritarate ben 20 volte per ottenere un corretto ed equilibrato assetto di guida. Grazie a questa caratteristica, la XM segna un punto di riferimento nello sviluppo e nell'evoluzione del concetto di sospensioni.\nVa detto che questo sistema, nella prima serie, ha incontrato molti problemi di affidabilit\u00e0, anche se non per colpa del sistema in s\u00e9: i primi sistemi \"Idrattiva\", chiamati H1, soffrivano di frequenti guasti spesso causati dalla scarsa qualit\u00e0 dei connettori dei cablaggi, il che obbligava il calcolatore centrale ad adottare una politica di gestione del sistema \"in sicurezza\", disattivando, fino al successivo reset del sistema che avveniva solo spegnendo e chiudendo la vettura per alcuni minuti, le valvole che gestivano le sfere supplementari con conseguente irrigidimento delle sospensioni, il che si traduceva in un crollo del livello di comfort della vettura a livelli inaccettabili.\nCome accennato, le XM di base montavano di serie soluzioni pi\u00f9 tradizionali, anche se le sospensioni \"Idrattiva\" erano comunque previste come optional: ed allora ecco che per l'avantreno era previsto il pi\u00f9 semplice schema MacPherson, mentre il retrotreno era a bracci longitudinali, e su entrambi gli assi erano previsti ammortizzatori idraulici telescopici.\nI freni erano a disco sulle quattro ruote e quelli anteriori erano autoventilanti, mentre lo sterzo era a cremagliera con servocomando.\nL'architettura meccanica della XM prevedeva la classica accoppiata costituita dal motore anteriore trasversale e dalla trazione anteriore. Al suo debutto, la XM era prevista in cinque varianti motoristiche:\nLa XM era fornita con cambio manuale a 5 marce, ma a richiesta era possibile avere un cambio automatico a 4 rapporti. Si trattava dello stesso cambio utilizzato anche da altre vetture concorrenti come la Saab 9000, la Fiat Croma, la Lancia Thema e l'Alfa 164.\nEvoluzione.\nLa commercializzazione della XM avvenne inizialmente solo in Francia e in pochi altri Paesi europei: le vendite in Italia sarebbero cominciate solo a partire dal mese di novembre. Gli allestimenti furono due: normale e \"Pack\", quest'ultimo comprendente nella dotazione supplementare i cerchi in lega, l'ABS e gli interni in pelle.\nNell'estate del 1989, la gamma si ampli\u00f2 verso l'alto con l'arrivo della nuova versione di punta, la XM 3.0i V6 24v, il cui V6 PRV riusciva ad erogare fino a 200\u00a0CV di potenza massima grazie alla distribuzione bialbero. Nel mese di ottobre vi fu l'arrivo delle versioni a gasolio, con l'inconsueta distribuzione a 3 valvole per cilindro: da una parte la XM 2.1 D, equipaggiata con un motore XUD11 da 2138\u00a0cm\u00b3, della potenza di soli 83\u00a0CV poich\u00e9 si trattava di un diesel aspirato; dall'altra, la XM 2.1 TD, il cui motore da 2088\u00a0cm\u00b3 era stavolta sovralimentato mediante turbocompressore ed erogava quindi una potenza massima di 110\u00a0CV.\nAlla fine di quello stesso 1989, per la bont\u00e0 globale del progetto, la XM fu eletta Auto dell'anno per il 1990.\nNel 1991, al Salone di Francoforte, fu presentata anche la XM Break, ossia la versione station wagon, che grazie ai suoi quasi 5 metri di lunghezza divenne la pi\u00f9 grande tra le familiari in produzione in quel periodo. Le motorizzazioni previste per la grossa giardinetta erano le stesse della berlina, con l'eccezione del 2.0 a carburatore.\nDurante i primi due anni di produzione e nonostante il suo prezzo di partenza fosse ben pi\u00f9 alto della sua progenitrice, la XM ottenne buoni risultati in termini di vendite; nei primi due anni vennero immessi sul mercato oltre 130.000 esemplari ma ben presto il trend ebbe ad invertirsi bruscamente, a causa del manifestarsi di precoci e gravi difetti, alcuni dei quali gi\u00e0 illustrati in precedenza, i quali evidenziati dalla stampa automobilistica gettarono molte ombre sull'immagine del modello. \nNel 1992 vi fu un consistente aggiornamento alla gamma, consistente innanzitutto nell'eliminazione dei modelli a benzina sprovvisti di marmitta catalitica, in ossequio alla normativa Euro 1 che sarebbe entrata in vigore a partire dal 1\u00ba gennaio 1993. Le versioni a gasolio rimasero senza catalizzatore, ma nel corso di quell'anno vennero dotate di valvola EGR per il ricircolo dei gas esausti: tale dispositivo fu ritenuto sufficiente a rispettare l'imminente normativa antinquinamento, pertanto le \"XM\" a gasolio continuarono per tutta la loro commercializzazione a non montare il catalizzatore. Per quanto riguarda la gamma, scomparvero le versioni con motore 2 litri, sostituite da un unico modello, la XM 2.0 Turbo CT, equipaggiata con un 2 litri sovralimentato con turbocompressore a bassa pressione. Tale motore erogava una potenza massima di 141\u00a0CV. Il volante monorazza, simbolo della produzione Citro\u00ebn da oltre quarant'anni, venne sostituito da una birazza orizzontale. Gli allestimenti previsti furono ben cinque: \"Detente\", \"Sensation\", \"Ambiance\", \"Ambiance Vip\" ed \"Exclusive\".\nNel 1993 non vi furono particolari aggiornamenti, ma nonostante le novit\u00e0 dell'anno prima, le vendite continuarono a scendere inesorabilmente.\nIl restyling del 1994 si tradusse in piccoli aggiornamenti alla carrozzeria: nel frontale il logo della Casa venne spostato al centro della mascherina, la scritta in coda non era pi\u00f9 in stampatello ma in corsivo (con la M diventata minuscola, cio\u00e8 il monogramma divenne \"Xm\"), i paraurti assumevano una forma pi\u00f9 pronunciata e in coda venne montato uno spoiler a bava in sostituzione del precedente spoiler alto. Internamente, comparve un cruscotto completamente nuovo, mentre la plancia venne modificata sullo stile di quello Xantia e venne infine abbandonato il volante a due razze in luogo di un comando a 4 razze poi dotato di airbag. Il restyling fu anche l'occasione per eliminare molti dei numerosi difetti. Si parla allora di Xm \"phase 2\". Inizialmente infatti l'auto fu realizzata durante un periodo di crisi della gruppo PSA, che scelse di assemblarla facendo economia su alcuni componenti critici: \u00e8 per esempio il caso di molti connettori elettrici che, dopo poco tempo, tendevano a ossidarsi mandando in panne i sistemi elettronici della vettura, compreso quello che gestiva le sospensioni \"Idrattiva\", come gi\u00e0 illustrato. Peraltro, va detto che analoghi problemi elettrici ed elettronici riguardarono anche la cugina Peugeot 605, pur sprovvista di sospensioni idropneumatiche. Un altro grave difetto della XM furono i tamponi delle sospensioni anteriori, soggetti a rotture improvvise con tanto di fuoriuscita degli steli dal cofano motore. Nelle Xm phase II il problema delle sospensioni viene risolto adottando un'evoluzione del \"Idrattiva H1\", chiamato \"Idrattiva H2\" (dove \"H\" sta per \"Hydractive\", come \u00e8 anche noto tale sistema), che garantisce una maggiore affidabilit\u00e0. Risolto anche il problema delle sospensioni anteriori. Per quanto riguarda la gamma, vi furono ancora delle novit\u00e0: venne introdotta la Xm 2.0 16v, spinta da un 2 litri bialbero della potenza di 132\u00a0CV; la \"XM\" con motore 2.1 aspirato venne tolta di listino e, mentre la turbodiesel con motore 2.1 litri pass\u00f2 alla base dell'offerta delle versioni a gasolio, sopra di essa comparve la Xm 2.5 TD, equipaggiata da un motore da 2.446\u00a0cm\u00b3 con potenza massima di 129\u00a0CV. Inoltre, la versione di punta spinta dal bialbero da 3 litri, vide l'arrivo di un nuovo V6 PRV da 2963\u00a0cm\u00b3, sempre da 200\u00a0CV di potenza massima. La \"Xm V6\" equipaggiata con tale propulsore and\u00f2 a sostituire anche la \"XM V6\" con motore PRV monoalbero da 167\u00a0CV. Infine, la 2.0 Turbo CT sub\u00ec un incremento di potenza, da 141 a 147\u00a0CV. I livelli di allestimento si ridussero a due: \"VSX\" ed \"Exclusive\".\nMa ancora, nonostante la Xm fosse finalmente riuscita a scrollarsi di dosso i gravi difetti di giovent\u00f9, le vendite calarono di anno in anno con costanza. Vi fu per\u00f2 tempo per un'ulteriore novit\u00e0: nel 1997 la versione con motore V6 vide l'arrivo di un nuovo propulsore, non pi\u00f9 appartenente alla famiglia PRV, ma alla famiglia ES, un'unit\u00e0 da 2946\u00a0cm\u00b3 in grado di erogare fino a 190\u00a0CV di potenza massima.\nLa mesta uscita di produzione venne decretata nel novembre del 2000, dopo aver totalizzato poco pi\u00f9 di 330\u00a0000 esemplari nel giro di ben undici anni. Nel gennaio del 2001 venne messa in commercio la C5 che, ponendosi per dimensioni tra la Xm e la Xantia, non poteva ricoprire appieno il ruolo di ammiraglia della Casa francese. Di fatto, la fine della Xm lasci\u00f2 la Casa francese completamente priva di una vettura nel segmento ammiraglie per quasi 5 anni: nell'autunno del 2005 vi fu infatti il lancio della sua erede diretta, l'ambiziosa C6.\nSebbene le vendite totali non siano state molto entusiasmanti, oggi la XM \u00e8 oggetto delle attenzioni di molti appassionati e un po' dappertutto stanno sorgendo Club di modello che valorizzano una vettura ottima e al contempo decisamente sfortunata.\nRiepilogo caratteristiche.\nDi seguito vengono riepilogate le caratteristiche delle varie versioni costituenti la gamma \"XM\". I prezzi riportati sono in migliaia di lire e si riferiscono al livello di allestimento pi\u00f9 economico ed al momento del debutto nel mercato italiano (che pu\u00f2 differire da quello previsto per il mercato francese):"}
{"id": "511682", "revid": "124580811", "url": "https://it.wikipedia.org/wiki?curid=511682", "title": "Dasyatidae", "text": "I Dasiatidi (Dasyatidae ) sono una famiglia di pesci cartilaginei dell'ordine Myliobatiformes che comprende specie d'acqua salata e d'acqua dolce comunemente conosciute come pastinache o trigoni.\nDescrizione.\nSono caratterizzati dal corpo piatto romboidale, con margine laterale del capo che si continua con il margine anteriore delle grandi pinne pettorali a forma di ali. Le specie pi\u00f9 grandi raggiungono i 4 m di lunghezza. Gli occhi sono posti sul dorso, la bocca \u00e8 ventrale. La pinna dorsale \u00e8 assente o appena abbozzata. La coda \u00e8 sottile e lunga, ed \u00e8 dotata di un aculeo velenoso; negli esemplari di maggiori dimensioni, l'aculeo pu\u00f2 arrivare fino a 35-40 centimetri di lunghezza, ha un profilo dentellato ed \u00e8 rivestito da una guaina epiteliale.\nAlla radice dell'aculeo si trovano due ghiandole velenifere che secernono una sostanza composta dagli enzimi 5-nucleotidasi e fosfodiesterasi, che distruggono le cellule, e da serotonina, che provoca contrazioni muscolari. L'azione di tale complesso enzimatico \u00e8 necrotizzante e a questo si unisce la possibilit\u00e0 di infezioni batteriche anche gravi.\nSe la parte interessata \u00e8 un organo vitale, il decorso pu\u00f2 arrivare a essere mortale (si veda l'esempio del conduttore televisivo Steve Irwin, morto in Australia in seguito a una puntura di trigone in pieno petto il 4 settembre 2006).\nBiologia.\nSono animali bentonici che trascorrono gran parte del tempo poggiati sul fondo, coperti dalla sabbia o dal fango.\nAlimentazione.\nLa dieta dei dasiatidi include molluschi, vermi, crostacei e pesci.\nRiproduzione.\nSono animali ovovivipari, in cui le uova sono incubate e si schiudono nell'organismo materno.\nDistribuzione e habitat.\nI Dasiatidi sono presenti nelle acque dell'oceano Atlantico, dell'oceano Indiano e del Pacifico. Nel mar Mediterraneo la famiglia \u00e8 presente con 6 specie: \"Dasyatis centroura\", \"Dasyatis marmorata\", \"Dasyatis pastinaca\", \"Himantura uarnak\" (migrante lessepsiana), \"Pteroplatytrygon violacea\" e \"Taeniura grabata\".\nLa maggior parte delle specie vive nell'acqua salata ma esistono anche specie d'acqua dolce e salmastra.\nTassonomia.\nLa famiglia comprende i seguenti generi e specie:\nPesca.\nHanno in genere carni commestibili, non particolarmente pregiate."}
{"id": "511684", "revid": "484362", "url": "https://it.wikipedia.org/wiki?curid=511684", "title": "Chiesa cattolica in Asia", "text": "La Chiesa cattolica in Asia \u00e8 parte della Chiesa cattolica universale, sotto la guida del Papa e della Santa Sede. &lt;br&gt; Il Cattolicesimo in Asia \u00e8 in rapida crescita soprattutto nel Sud-est asiatico.\nStoria.\nL'Asia \u00e8 il luogo d'origine sia dell'ebraismo che della nascita e dello sviluppo della Chiesa cattolica e ortodossa. In Medio Oriente si trovano tuttora numerose chiese antiche, alcune delle quali sono unite alla chiesa cattolica. Il rito latino invece \u00e8 diffuso soprattutto nell'estremo oriente, per l'attivit\u00e0 missionaria soprattutto a partire dal XVI secolo.\nSenza considerare il Medio Oriente, alla fine del XIX secolo vi erano gi\u00e0 numerose missioni e diocesi cattoliche in parte poi soppresse. Qui un elenco parziale:\nStati.\nGli stati asiatici a maggioranza cattolica sono le Filippine (81%) e Timor Est (98%). Le Filippine, con circa 85 milioni di cattolici, costituiscono anche la pi\u00f9 grande comunit\u00e0 cattolica nazionale dopo il Brasile e il Messico (e prima degli USA).\nAltri stati asiatici con importanti minoranze cattoliche sono il Libano (26%), la Corea del Sud (11%), il Vietnam (10%), la Siria (circa 6%), Singapore (6%), Sri Lanka (6%), la Malaysia (4%), l'Indonesia (3%), il Kazakistan (2,5%), Israele (2%) e l'India (1,5%; nel Kerala 11%). Una situazione particolare \u00e8 rappresentata da alcuni stati del Golfo Persico (Emirati Arabi Uniti, Qatar, Bahrein) dove la minoranza cattolica si attesta al 10% circa, ma \u00e8 costituita quasi esclusivamente da immigrati; un fenomeno simile, ma con percentuali pi\u00f9 basse (2-4%), si riscontra anche in Kuwait e Oman. La diffusione del cattolicesimo in Cina \u00e8 mal documentata, alcune stime danno una percentuale intorno all'1%, con punte locali pi\u00f9 alte (8% a Hong Kong).\nLo stato col minor numero di cattolici \u00e8 la Mongolia.\nOrganizzazione e istituzioni.\nNel 2010 la Chiesa cattolica asiatica comprendeva:\nLa popolazione cattolica ammontava a 124.046.000 fedeli pari al 3,05 % della popolazione del continente. Inoltre, al 2010, la Chiesa asiatica contava:"}
{"id": "511685", "revid": "1318658", "url": "https://it.wikipedia.org/wiki?curid=511685", "title": "Cantone di Volonne", "text": "Il Cantone di Volonne \u00e8 una divisione amministrativa soppressa dell\"arrondissement\" di Forcalquier.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, dall'aprile 2015 \u00e8 stato diviso tra il Cantone di Ch\u00e2teau-Arnoux-Saint-Auban e il Cantone di Sisteron.\nComposizione.\nComprendeva 9 comuni:"}
