{"id": "432359", "revid": "1543377", "url": "https://it.wikipedia.org/wiki?curid=432359", "title": "Vincenzo Esposito (cestista)", "text": "Soprannominato \"El Diablo\" ed \"Enzino\", \u00e8 il quarto marcatore di sempre del campionato di basket italiano. \u00c8 inoltre il secondo italiano ad aver giocato nella National Basketball Association (NBA), ma il primo ad aver segnato punti.\nCarriera.\nGiocatore.\nCasertano, ha compiuto la trafila delle giovanili con la Juvecaserta per poi debuttare in Serie A1 con la prima squadra nel corso della stagione 1984-1985, a soli 15 anni.\nCon i bianconeri ha vinto una Coppa Italia nel 1988 e \u2013 tre anni dopo \u2013 anche il primo scudetto della storia del club casertano al termine della campionato 1990-1991. Proprio durante la decisiva gara 5 delle finali, in trasferta contro l'Olimpia Milano, Esposito ha sub\u00ecto un grave infortunio ai legamenti del ginocchio destro, ma \u00e8 restato a bordo campo sofferente per seguire l'esito della partita poi vinta. Nella stagione 1992-1993, la sua ultima a Caserta da giocatore, ha realizzato 20,5 punti di media in regular season e 22,6 nei play-out, ma ci\u00f2 non ha evitato la retrocessione in A2 dei campani.\nAll'et\u00e0 di 24 anni ha lasciato Caserta per disputare due campionati con la Fortitudo Bologna targata Filodoro. Nel suo primo anno di permenenza, la squadra era neopromossa in A1 e aveva 6 punti di penalizzazione in classifica, ma i 25,7 punti di media di Esposito hanno contribuito a portare i felsinei ai play-off. La stagione dei biancoblu si \u00e8 conclusa ai quarti di finale, mentre l'anno seguente \u00e8 arrivato un 2\u00ba posto in regular season (24,2 punti di media per Esposito) e un'eliminazione alle semifinali scudetto.\nNel frattempo alcuni scout oltreoceano si sono interessati a lui. Ha raggiunto un accordo di massima con i Cleveland Cavaliers, ma per via di alcune complicazioni dovute al primo lockout NBA \u2013 causato da una disputa tra lega e giocatori \u2013 non ha potuto firmare per quella franchigia. Esposito ha firmato cos\u00ec nel maggio 1995 per i Toronto Raptors, nuova squadra NBA i cui giocatori sono stati in larga parte selezionati nel draft d'espansione di quell'anno, anche se l'ingaggio di Esposito non \u00e8 passato dal suddetto draft. All'esordio ufficiale, il 15 novembre 1995 in casa contro gli Houston Rockets, la guardia casertana ha chiuso con 1 punto all'attivo che gli ha consentito di diventare il primo italiano a segnare in NBA (tre giorni prima era stato Stefano Rusconi a esordire in NBA con i Phoenix Suns, ma il centro veneto non aveva segnato punti nel minuto di gioco concessogli). Esposito ha disputato la sua partita pi\u00f9 prolifica in NBA il 6 aprile 1996, quando ha messo a segno 18 punti contro i New York Knicks al Madison Square Garden, con 5/14 al tiro dal campo e 7/8 ai liberi. La sua esperienza americana si \u00e8 conclusa con 30 partite giocate a una media di 9,4 minuti di media e 3,9 punti segnati a partita.\nRientrato in Italia dopo l'annata trascorsa in America, \u00e8 passato alla Scavolini Pesaro con un'operazione miliardaria: oltre ai circa 700 milioni di lire che Pesaro avrebbe pagato alla Fortitudo Bologna per rilevare il cartellino di cui gli emiliani erano ancora proprietari, l'accordo prevedeva anche che il giocatore avrebbe guadagnato un miliardo di lire a stagione. La parentesi pesarese non si \u00e8 rivelata felice: in riva all'Adriatico \u00e8 rimasto poco pi\u00f9 di un anno. Durante questo periodo, infatti, la squadra pesarese ha faticato a salvarsi nel campionato 1996-1997. Contestato dai tifosi e talvolta lasciato a lungo in panchina dal nuovo tecnico Du\u0161ko Vujo\u0161evi\u0107 in una formazione ultima in classifica, nel novembre del 1997 Esposito ha abbandonato Pesaro per ripartire dall'Olimpia Pistoia, dove ha terminato la stagione.\nNel mercato estivo del 1998 Esposito \u00e8 stato in trattativa per firmare in Serie A2 con Fabriano, ma poi ha optato per l'Andrea Costa Imola neopromossa in A1, unica altra squadra interessata a lui come dichiarato all'epoca dal suo agente. Con la formazione imolese la carriera di Esposito ha ripreso slancio, tanto da aggiudicarsi per tre volte consecutive la classifica dei realizzatori di Serie A1 oltre a essere nominato per due volte MVP del campionato. Nello specifico, al suo primo anno in Romagna ha contribuito con 24,5 punti di media al raggiungimento dei play-off (in cui Imola \u00e8 arrivata fino ai quarti di finale persi 3-1 contro la Fortitudo Bologna), nel 1999-2000 ha incrementato la sua produzione offensiva in 30,9 punti di media in regular season e 32,7 ai play-off, mentre nel 2000-2001 con 28,0 punti di media ha aiutato la squadra biancorossa a raggiungere la salvezza.\nNell'estate del 2001 \u00e8 passato a Udine dove ha ritrovato il playmaker concittadino Nando Gentile, con cui componeva una coppia capace di vincere uno scudetto con gi\u00e0 collaudata per anni ai tempi di Caserta, quando i campani arrivarono addirittura allo scudetto. La parentesi friulana tuttavia si \u00e8 rivelata meno fortunata di quella casertana dato che, adducendo problemi con il nuovo allenatore Fabrizio Frates e con l'ambiente, nel gennaio del 2002 Esposito ha lasciato Udine per andare in Spagna a terminare l'annata al Gran Canaria.\nTrovato l'accordo per la risoluzione del contratto con Udine, Esposito nell'agosto del 2002 ha fatto il suo primo ritorno a Imola, anche se la compagine romagnola era appena reduce dalla retrocessione in Legadue. Si \u00e8 confermato miglior realizzatore della sua squadra, con 24,9 punti di media.\nHa poi iniziato la stagione 2003-2004 con i colori dello Scafati Basket, altro club del campionato di Legadue ma \u2013 nonostante la presenza di Franco Marcelletti, per anni suo tecnico all'epoca di Caserta \u2013 nel febbraio del 2004 ha divorziato dai gialloblu ed \u00e8 passato in Serie A per fare il panchinaro di lusso alla Virtus Roma.\nNel 2004-05 \u00e8 tornato nuovamente all'Andrea Costa Imola, dove ha vinto la classifica dei realizzatori di Legadue segnando 26,9 punti di media nonostante i 36 anni di et\u00e0. A campionato concluso, con Imola salva, ha avuto una brevissima esperienza nei play-off della seconda serie spagnola con il Murcia.\n\u00c8 stato poi ingaggiato dalla Junior Casale Monferrato sempre in Legadue, ma la stagione si \u00e8 rivelata per il giocatore, rilasciato nel mese di febbraio del 2006 (i piemontesi non riusciranno comunque ad evitare la retrocessione a fine campionato) e allo stesso tempo approdato per pochi mesi all'Upea Capo d'Orlando fino al termine di un'annata conclusa con la salvezza in Serie A. Confermato dai siciliani anche per la stagione successiva e nominato nuovo capitano, il club e il giocatore hanno rescisso consensualmente il contratto a pochi giorni dalla prima giornata.\nNel dicembre 2006 ha accettato l'offerta del Gragnano Basket neopromosso in Serie B d'Eccellenza, poi \u00e8 tornato definitivamente in Romagna dove nel frattempo si era stabilito gi\u00e0 in precedenza. Nel luglio 2007 per la stagione successiva ha deciso di rimanere a giocare in B d'Eccellenza ma di rimanere appunto in Emilia-Romagna giocando con il Gira Ozzano, la terza squadra cestistica dell'area bolognese, con un passato in Serie A. Qui ha terminato la stagione come terzo marcatore del girone A di Serie B; non ancora sazio decide di rinnovare il contratto per un'altra stagione e, con 21,4 punti di media a partita, diventer\u00e0 il miglior realizzatore del campionato. Ozzano \u00e8 stata, nelle sue intenzioni, la sua ultima squadra da giocatore: difatti a met\u00e0 giugno, a 40 anni gi\u00e0 compiuti, ha deciso di concludere la carriera di cestista per iniziare quella di allenatore.\nIl 23 dicembre 2013, quando Esposito aveva gi\u00e0 da quattro anni la carriera da allenatore, l'Andrea Costa Imola (ancora militante nella seconda serie nazionale) ha annunciato a sorpresa il ritorno di Esposito sul parquet in qualit\u00e0 di giocatore. Allo stesso tempo, la guida tecnica della squadra \u00e8 passata ufficialmente da Esposito al suo vice Federico Vecchi, anche se la guardia casertana ha comunque mantenuto comunque un'ampia responsabilit\u00e0 nelle scelte tecniche. Il 12 gennaio si \u00e8 infortunato (lesione di primo grado al muscolo retto femorale della gamba sinistra) ed \u00e8 stato costretto a restare fermo tre settimane. Il giocatore si \u00e8 infortunato nuovamente il 16 febbraio (questa volta si \u00e8 trattato di uno strappo alla parte posteriore della coscia sinistra). Il suo apporto totale sul parquet \u00e8 stato di sette partite, con 28 minuti giocati di media, 6,7 punti e 1,7 assist a partita. Al termine della stagione 2013-2014, quarantacinquenne, ha deciso di chiudere definitivamente la sua carriera agonistica.\nAllenatore.\nNella stagione agonistica 2009-10, dismessi pantaloncini e scarpette, ha iniziato la carriera di allenatore in Serie A Dilettanti sulla panchina della matricola BitumCalor Aquila Basket Trento. All'ultima giornata di campionato Trento la sua formazione ha perso in casa con il Gira Ozzano finendo nona in classifica e mancando l'accesso ai play-off, anche se a soli due punti dal 5\u00ba posto. A fine giugno Esposito ha deciso di lasciare Trento e ha firmato un nuovo contratto con Agrigento sempre in Serie A Dilettanti.\nIl 26 luglio 2013 \u00e8 stato ingaggiato dall'Andrea Costa Imola in Legadue come capo allenatore.\nNella stagione 2014-2015 \u00e8 stato vice allenatore della Juvecaserta. Il 22 dicembre \u00e8 stato nominato capo allenatore, in sostituzione di Zare Markovski.\nIl 19 giugno 2015, dopo la retrocessione del club campano in Serie A2, la societ\u00e0 ha comunicato che non \u00e8 stato trovato l'accordo per il rinnovo del coach, ed Esposito \u00e8 stato allora ingaggiato dal Pistoia Basket 2000 (societ\u00e0 in cui aveva militato da giocatore quando la stessa si chiamava Olimpia Pistoia) per sostituire Paolo Moretti. La sua prima stagione in Toscana da allenatore \u00e8 terminata con il 6\u00ba posto in stagione regolare, piazzamento che ha consentito la qualificazione di Pistoia alle Finali di Coppa Italia per la prima volta nella sua storia. Esposito \u00e8 rimasto a Pistoia ancora per due stagioni: nella seconda ha portato la squadra biancorossa al 7\u00ba posto ricevendo il premio di miglior allenatore dell'anno.\nIl 22 maggio 2018 Esposito ha firmato con la Dinamo Sassari per due stagioni.\nL'11 febbraio 2019 per\u00f2 Esposito ha presentato le sue dimissioni alla societ\u00e0 per ragioni personali, dimissioni che sono state accettate \"a malincuore e con grande dispiacere\" dalla societ\u00e0.\nIl 26 maggio 2019 ha firmato un contratto di un anno, con opzione di prolungamento per la stagione successiva, con il Basket Brescia Leonessa. Il 1\u00ba dicembre 2020 rescinde consensualmente il suo contratto con la societ\u00e0 lombarda.\nStatistiche.\nSerie A.\n\"Le statistiche riguardano la sola stagione regolare (non prendendo in considerazione i play-off), le stagioni di Serie A dal 1984 al 1987 non sono state inserite per mancanza di fonti complete.\"\nNazionale.\nCon la Nazionale ha disputato: "}
{"id": "432403", "revid": "1982", "url": "https://it.wikipedia.org/wiki?curid=432403", "title": "Federico IV di Napoli", "text": ""}
{"id": "432406", "revid": "1305772", "url": "https://it.wikipedia.org/wiki?curid=432406", "title": "Untouchables (album)", "text": "Untouchables \u00e8 il quinto album in studio del gruppo musicale statunitense Korn, pubblicato l'11 giugno 2002 dalla Epic Records e dalla Immortal Records.\nDescrizione.\nTra la sua pubblicazione e quella di \"Issues\" (1999), il gruppo di Bakersfield (California) ebbe una pausa creativa di tre anni, per problemi di salute del batterista David Silveria. Su Internet circolava gi\u00e0 una prima versione di questo album, ma con una copertina diversa e con titoli differenti per le canzoni (tranne che per \"Here to Stay\"). A causa di ci\u00f2, secondo il frontman Jonathan Davis, si \u00e8 rivelato un insuccesso commerciale rispetto ai lavori precedenti. La sua produzione fu inoltre molto costosa. Questi eventi costrinsero i Korn a registrare il successivo album in fretta e furia, in modo da poter guadagnarci qualcosa.\nIl quinto lavoro dei Korn \u00e8 anche il primo a presentare una certa contaminazione elettronica, peraltro gi\u00e0 accennata nel disco precedente. Le 14 canzoni sono dedicate ai non conformisti, che nel titolo dell'album vengono definiti \"intoccabili\" (cos\u00ec sono detti i membri della casta minore dell'India).\nI singoli estratti da \"Untouchables\" sono \"Here to Stay\" e \"Thoughtless\", il primo dei quali ha vinto un Grammy Award alla miglior interpretazione metal nel 2003."}
{"id": "432408", "revid": "2036605", "url": "https://it.wikipedia.org/wiki?curid=432408", "title": "Caio Duilio (nave da battaglia 1876)", "text": "La Caio Duilio fu una corazzata della Regia Marina che insieme all\"'Enrico Dandolo\" faceva parte della classe Caio Duilio, e prest\u00f2 servizio dal 1880 al 1909. Con i suoi 4 cannoni da 450\u00a0mm in due torri binate e la velocit\u00e0 di 15 nodi, al momento della sua apparizione fu, per le caratteristiche di velocit\u00e0, protezione ed armamento, unanimemente riconosciuta come la corazzata pi\u00f9 potente in servizio.\nCostruzione.\nLa nave venne costruita su progetto di Benedetto Brin, direttore del Genio Navale, venne realizzata nel Cantiere navale di Castellammare di Stabia dove il suo scafo venne impostato il 24 aprile 1873. La nave, varata l'8 maggio 1876, venne completata il 6 gennaio 1880.\nReazioni.\nIl fatto che l'Italia, stato appena affacciatosi alla ribalta della politica internazionale, avesse deciso di costruire navi cos\u00ec potenzialmente pericolose per le potenze marittime europee non pass\u00f2 certo inosservato. All'estero le reazioni andarono dalla preoccupazione dei francesi, all'ammirazione degli americani, fino all'imbarazzato fastidio degli inglesi.\nPer quanto riguarda la Francia, la corazzata \"Caio Duilio\" con la gemella \"Enrico Dandolo\" costituivano da sole una formazione navale in grado di tenere in scacco l'intera flotta francese del Mediterraneo. Nessuna delle corazzate transalpine avrebbe potuto resistere ad una bordata delle due navi, n\u00e9 inseguirle se queste avessero deciso di rompere il contatto, e viste le non certo idilliache relazione italo-francesi dell'epoca, la cosa non era da sottovalutare. Un rapporto della camera dei deputati francese sui problemi della marina riconosceva che la \"Caio Duilio\" era \"... la pi\u00f9 potente nave da guerra che l'arte navale abbia mai espresso...\".\nServizio.\nLa corazzata \"Caio Duilio\" non ebbe mai occasione di misurarsi in battaglia. Erano gli anni della \"Belle \u00e9poque\" e tra le potenze europee si viveva il lungo periodo di pace sotto il quale montavano le tensioni che sarebbero esplose solo nel 1914.\nIl 6 marzo 1880, poco dopo l'entrata in servizio, uno dei cannoni principali venne caricato due volte per errore, cosa possibile dato il laborioso ed incerto metodo di caricamento dalla bocca, provocando lo scoppio della canna.\nIl servizio della corazzata si svolse interamente nel Mediterraneo dove comp\u00ec anche crociere di visita ai paesi rivieraschi e talvolta venne inviata nel Mediterraneo Orientale quando occasioni di tensione o di difesa degli interessi nazionali lo richiedevano. A parte l'indubbio potere dissuasivo nei confronti della Francia, praticamente la \"Caio Duilio\" non ebbe uno sfruttamento politico della sua poderosa presenza sui mari e, date le condizioni politico-economiche dell'Italia dell'epoca che non poteva, o non sapeva, sviluppare una pur vagheggiata politica estera di \"potenza\", proprio in quegli anni il governo italiano rifiut\u00f2 l'invito inglese di partecipare all'occupazione del Canale di Suez, non spost\u00f2 di fatto l'equilibrio navale nel Mediterraneo.\nAl contrario della \"Enrico Dandolo\", rimodernata nel 1894, la \"Caio Duilio\" non fu rimodernata e quando venne ritirata dal servizio, nel 1900, pass\u00f2 a compiti di nave scuola timonieri e mozzi, successivamente fu utilizzata come batteria di difesa costiera. La nave, posta in disarmo il 20 ottobre 1906, fu radiata il 27 giugno 1909 e demolita nello stesso anno.\nNome.\nLa nave \u00e8 stata la prima unit\u00e0 della Marina Italiana intitolata al console romano Gaio Duilio, ammiraglio ed eroe della prima guerra punica.\nSuccessivamente il nome \"Caio Duilio\" verr\u00e0 dato ad una nave da battaglia varata nel 1913 che dopo aver preso parte al primo conflitto mondiale sarebbe stata ricostruita tra il 1937 e il 1940, partecipando in questa configurazione al secondo conflitto mondiale per entrare a far parte al termine del conflitto della Marina Militare, venendo impiegata come nave ammiraglia ed andando in disarmo nel 1956.\nIl nome \"Caio Duilio\" verr\u00e0 poi dato ad un incrociatore lanciamissili/portaelicotteri entrato in servizio negli anni sessanta ed andato in disarmo nel 1990 dopo essere stato utilizzato nell'ultimo decennio come nave scuola per gli allievi dell'Accademia Navale di Livorno.\nIl nome \"Caio Duilio\" \u00e8 attualmente portato da un Cacciatorpediniere lanciamissili varato a Riva Trigoso il 23 ottobre 2007 ed entrata in servizio il 22 settembre 2011. \u00c8 la prima nave con questo nome a non essere stata costruita a Castellammare di Stabia."}
{"id": "432435", "revid": "287204", "url": "https://it.wikipedia.org/wiki?curid=432435", "title": "Reflections (Apocalyptica)", "text": "Reflections \u00e8 il quarto album studio del gruppo musicale finlandese Apocalyptica pubblicato nel 2003, con un'edizione rivisitata pubblicata pi\u00f9 tardi, sempre nel 2003, chiamata Reflections Revised, contenente 5 brani aggiuntivi e un DVD. Tra i 5 brani aggiuntivi ce ne sono due di musica classica, Faraway e Faraway Vol.2 (featuring Linda)."}
{"id": "432441", "revid": "2075278", "url": "https://it.wikipedia.org/wiki?curid=432441", "title": "Blizzard Entertainment", "text": "Blizzard Entertainment \u00e8 una casa produttrice di videogiochi statunitense situata in Irvine (California). Fu fondata nel 1991 con il nome di \"Silicon &amp; Synapse\" da Allen Adham, Michael Morhaime (CEO dal Luglio 2008) e Frank Pearce e fa parte del gruppo Activision Blizzard. Il 18 gennaio 2022 Microsoft ha annunciato l\u2019acquisizione di Activision Blizzard per 68,7 miliardi di dollari rendendo lo studio una sussidiaria di Xbox Game Studios.\nLa Blizzard Entertainment \u00e8 particolarmente apprezzata per essere una software house \"atipica\", avendo privilegiato la qualit\u00e0 alla quantit\u00e0, infatti l'azienda ha prodotto un numero esiguo di videogiochi rispetto alle case della loro stessa longevit\u00e0, tuttavia ognuno di essi ha ricevuto vari riconoscimenti dalla critica ed \u00e8 divenuto un best seller. In particolare, la Blizzard ha creato tre saghe di videogame che sono diventate famosissime nel mondo videoludico: \"StarCraft\", \"Diablo\" e \"Warcraft\". Ulteriore motivo di vanto per la compagnia \u00e8 dato dall'enorme successo che \"World of Warcraft\" ha avuto all'interno del nutrito panorama dei MMORPG.\nStoria.\nLa Blizzard Entertainment fu fondata nel febbraio del 1991 con il nome originale di Silicon &amp; Synapse da Michael Morhaime ( presidente), Allen Adham e Frank Pearce, un anno dopo il conseguimento da parte dei tre fondatori della laurea triennale all'Universit\u00e0 della California. In un primo momento l'azienda si concentr\u00f2 nella conversione di giochi per conto di altre aziende. Alcuni dei giochi che convertirono furono \"J.R.R. Tolkien's The Lord of the Rings, Vol. I\" e \"Battle Chess II: Chinese Chess\".\nNel 1993 l'azienda inizi\u00f2 sviluppare i suoi primi giochi per console: Rock N'Roll Racing, Lost Vikings e Blackthorne (pubblicati da Interplay Production). Nel 1994 la societ\u00e0 assunse il nome \"Chaos Studios\", per poi cambiarlo in \"Blizzard Entertainment\" dopo aver scoperto che esisteva un'altra societ\u00e0 con il nome \"Chaos\". Lo stesso anno la Blizzard Entertainment fu acquistata dalla Davidson &amp; Associates per meno di 10 milioni di dollari, e pubblic\u00f2 il suo primo gioco con il nuovo nome: .\nNel 1996 la Davidson &amp; Associates fu acquistata (assieme alla \"Sierra On-Line\") dalla CUC International, mentre la Blizzard acquist\u00f2 la \"Condor Games\", situata in San Mateo (California), che in quel momento stava producendo \"Diablo\" per la Blizzard; la \"Condor Games\" nel frattempo cambi\u00f2 nome in \"Blizzard North\" che divenne difatti il settore di sviluppo della Blizzard. A formare la presidenza della Blizzard North furono i fondatori della Condor: David Brevik fu presidente e i fratelli Schaefer: Max e Erich, vicepresidenti.\nNel gennaio del 1997, a seguito dell'uscita di Diablo, la Blizzard lanci\u00f2 il suo servizio gratuito di gioco online: \"Battle.net\". Sempre nel 1997 la CUC International si un\u00ec alla HFS Corporation per formare la Cedant Software. Nel 1998 la Blizzard fu venduta alla Havas a causa di uno scandalo legato a falso in bilancio in cui era coinvolta la CUC International. Lo stesso anno la Havas fu acquistata dalla Vivendi. Nel 2002 la Blizzard fu in grado di riacquistare dalla Interplay i diritti su tre titoli prodotti dalla storica Silicon &amp; Synapse.\nNel 2004, la Blizzard stabil\u00ec degli uffici europei in un quartiere periferico di Parigi (V\u00e9lizy-Villacoublay) per fornire supporto alla comunit\u00e0 europea di \"World of Warcraft\" che venne pubblicato subito dopo, il 23 ottobre; la Blizzard fu cos\u00ec la prima azienda a fornire supporto europeo ad un MMORPG. Il 16 maggio del 2005 la Blizzard acquist\u00f2 la \"Swingin' Ape Studios\", che stava gi\u00e0 lavorando a \"StarCraft: Ghost\" per la Blizzard. Il 1\u00ba agosto del 2005 gli uffici della Blizzard North furono chiusi e il personale si trasfer\u00ec negli uffici di Irvine. Il 28 ottobre del 2005 la Blizzard organizz\u00f2 la sua prima convention, il \"BlizzCon\", all'Anaheim Convention Center in Anaheim (California).\nLa Blizzard Entertainment continu\u00f2 a far parte del gruppo Vivendi fino a luglio 2008, quando venne a confluire assieme ad Activision nel nuovo soggetto Activision Blizzard. In questo anno la Blizzard fu premiata al Technology &amp; Engineering Emmy Awards per la creazione di World of Warcraft.\nNella classifica dei primi 20 videogiochi pi\u00f9 venduti per PC negli Stati Uniti d'America del 2008 comparivano 6 suoi videogiochi: World of Warcraft (Battle Chest, World of Warcraft, ), Warcraft III (Battle Chest), Diablo 2 (Battle Chest), Starcraft (Battle Chest). Da notare che nessuno dei giochi presenti in classifica \u00e8 uscito nel 2008, e Starcraft usc\u00ec addirittura nel 1998, un fatto inusuale in un mercato dinamico come quello dei videogiochi.\nIl 18 gennaio 2022 viene annunciata l'acquisizione di Activision Blizzard da parte di Microsoft per 68,7 miliardi di dollari, ci\u00f2 la rende l'acquisizione pi\u00f9 costosa nella storia del gruppo di Seattle.\nVideogiochi.\nProgetti pubblicati.\nLa Blizzard ha inoltre autorizzato la realizzazione di \"\" (1997), espansione di \"Diablo\", ma non ha preso parte al progetto, che \u00e8 stato sviluppato da Synergistic Software e pubblicato da Sierra On-Line.\nControversie.\nBattle.net.\nBattle.net \u00e8 un servizio per il gioco online utilizzato dalla Blizzard per i giochi Diablo, Starcraft, Starcraft: Brood War, Diablo II, Diablo II: Lord of Destruction, Warcraft II: Battle.net Edition, Warcraft III, e Warcraft III Expansion Set: The Frozen Throne. Fu pubblicato nel 1997 assieme a Diablo. Il suo compito \u00e8 quello di fornire ai giocatori un servizio per partecipare alle partite su Internet. Tra le sue funzionalit\u00e0 vi sono, tra l'altro, quelle di chat, creazione di partite multigiocatore sia cooperative contro giocatori controllati dal computer che pvp (giocatore contro giocatore). Battle.net \u00e8 gratuito e richiede solamente una connessione ad Internet ed un account.\nUn gruppo di giocatori ha studiato a fondo il protocollo di Battle.net e dei giochi Blizzard ed ha pubblicato un pacchetto emulativo di Battle.net (sotto licenza GNU GPL) con il nome di bnetd. Con questo pacchetto i giocatori possono giocare online con i titoli Blizzard senza doversi per forza connettere ai server ufficiali.\nNel febbraio del 2002 la Blizzard avvi\u00f2 un'azione legale contro gli autori di questo pacchetto. Il software permetterebbe infatti la possibilit\u00e0 di eludere le protezioni anti-pirateria di Battle.net evitando il controllo del codice seriale dei prodotti, violando cos\u00ec la licenza d'uso (EULA) di Battle.net.\nAnche se gli autori del pacchetto si dichiararono a favore dell'integrazione del sistema di controllo dei seriali della Blizzard con il loro prodotto, la Blizzard stessa denunci\u00f2 il fatto che un pacchetto software come il loro \u00e8 atto ad incentivare la pirateria. La diatriba legale termin\u00f2 con la vittoria della Blizzard in tutti i gradi di giudizio e la cancellazione del progetto bnetd.\nCon l'uscita di Starcraft II, avvenuta il 27 luglio 2010, \u00e8 stata aggiornata anche tutta la piattaforma Battle.net. Si \u00e8 vista l'introduzione di una lista amici condivisa tra tutti i giochi Blizzard e l'integrazione con Facebook. Tutto questo \u00e8 stato reso possibile dai nuovi Real ID. Un sistema opzionale che trasforma di fatto Battle.net in un gaming social network. Accettando una richiesta di amicizia Real ID si pu\u00f2 infatti vedere il nome reale del nostro amico oltre che accedere a tutte le nuove opzioni di comunicazione sopra descritte.\nIl 6 luglio 2010 era stato annunciato che l'utilizzo del Real ID sarebbe stato reso obbligatorio nei Forum dei vari siti Blizzard. Questa notizia provoc\u00f2 aspre polemiche e spinse la software house di Irvine a una clamorosa retromarcia. Mike Morhaime, Amministratore delegato e cofondatore di Blizzard Entertainment, in una lettera aperta alla community comunic\u00f2 direttamente che il Real ID non sarebbe stato pi\u00f9 integrato nei nuovi Forum.\nWarden Client.\nLa Blizzard utilizza uno speciale software con il nome di \"Warden Client\". Quando in funzione, il client controlla il computer dell'utente per verificare il rispetto dei termini della licenza d'uso. Il software \u00e8 noto per essere integrato assieme al client di World of Warcraft, cos\u00ec da prevenire l'utilizzo di programmi di terze parti che possano alterare la normale esperienza di gioco e fornire un vantaggio sleale.\nIl client controlla i vari processi, le finestre attive e una piccola porzione del codice in memoria di tutti i processi attivi (non solo World of Warcraft) per determinare quali siano effettivamente in esecuzione e quale sia il loro compito. Il procedimento di determinazione viene fatto attraverso la comparazione dei valori di \"hash\" ottenuti tra le stringhe analizzate ed una lista di valori corrispondenti presumibilmente a dei programmi illeciti. Il funzionamento di questo software, essendo vagamente paragonabile a quello di uno spyware, ha portato la Blizzard ad essere accusata da pi\u00f9 enti di violazione della privacy.\nTralasciando il fatto che questo software possa effettivamente rilevare delle informazioni riservate, dati personali o sensibili, alcuni utenti di Linux sono stati sospesi dall'utilizzo del servizio in seguito all'utilizzo di un software perfettamente lecito (Cedega) in quanto il Warden Client lo categorizzava erroneamente come programma illecito. In risposta a questo inconveniente la Blizzard ha riattivato tutte le utenze erroneamente sospese ed ha regalato loro 20 giorni di gioco gratuito. La Blizzard, inoltre, ha pi\u00f9 volte dichiarato che Warden non invia alcun tipo di informazione se non un \"segnale di violazione\" al server. Ad ogni modo, se questo fosse vero, non sarebbe stato possibile per la Blizzard distinguere i veri casi di violazione da quelli falsi generati dall'uso di Cedega.\nIn quanto a comportamenti opinabili nel confronto della privacy dei suoi clienti la Blizzard risulta recidiva, infatti gi\u00e0 nel 1998 essa fu accusata da una class action di analizzare e raccogliere informazioni dai computer degli utenti senza il loro esplicito consenso.\nFreeCraft.\nIl 20 giugno del 2003 la Blizzard invi\u00f2 una diffida ufficiale per violazione del diritto d'autore agli sviluppatori di un progetto open source denominato FreeCraft, accusato di essere clone di Warcraft. Il progetto aveva la stessa struttura e gli stessi personaggi di Warcraft II, ma differenti musiche ed elementi grafici.\nFreeCraft permetteva tra l'altro di utilizzare la grafica originale di Warcraft II previo inserimento del CD. I programmatori, tuttavia, decisero di abbandonare il progetto senza sfidare la Blizzard, anche se poco dopo si riorganizzarono e continuarono il loro lavoro su un progetto simile di nome \"Stratagus\".\nMolestie sessuali.\nIn seguito a un'indagine durata due anni, nel luglio 2021 lo Stato della California ha mosso una causa legale nei confronti di Activision Blizzard, con le accuse di molestie sessuali e discriminazione nei confronti dei dipendenti di sesso femminile. Nei documenti legali il dipartimento investigativo accusa l'azienda, e in particolare Blizzard Entertainment, di favorire un ambiente di lavoro basato sul silenzio implicito dove il trattamento sessista del genere femminile \u00e8 accettato, con comportamenti come battute sullo stupro, abuso di alcolici, palpeggiamenti, discussione aperta di rapporti sessuali, catcalling e critiche sulla maternit\u00e0. Alcune vittime che ponevano resistenza alle molestie hanno lamentato svantaggi nel posto di lavoro, come il trasferimento forzato ad altri progetti.\nBattle.net Account.\nBlizzard Entertainment present\u00f2 nel 2008 un nuovo servizio denominato Blizzard Account, successivamente evoluto in Battle.net Account. Questo servizio permetteva agli acquirenti di prodotti originali Blizzard (specialmente StarCraft, Diablo II e WarCraft III) di scaricare i giochi acquistati senza la necessit\u00e0 di utilizzare alcun CD. In seguito all'evoluzione del servizio, gli Battle.net Account sono diventati il fulcro centrale di tutti i servizi offerti da Blizzard. World of Warcraft, Starcraft II, Diablo III ed ogni sito Blizzard (compreso lo Store) richiedono obbligatoriamente la creazione di questo nuovo tipo di account.\nLa Blizzard ha dichiarato l'intenzione di voler integrare al sistema Battle.net Account la funzionalit\u00e0 di Blizzard Level (cio\u00e8 sistemi di \"achievement\" simili a quelli di Gamerscore) per tutti i suoi nuovi titoli."}
{"id": "432446", "revid": "42020", "url": "https://it.wikipedia.org/wiki?curid=432446", "title": "Carlo Roberto d'Ungheria", "text": ""}
{"id": "432477", "revid": "2071552", "url": "https://it.wikipedia.org/wiki?curid=432477", "title": "Distribuzione di Dirichlet", "text": "In teoria della probabilit\u00e0 la distribuzione di Dirichlet, spesso denotata con formula_1, \u00e8 una distribuzione di probabilit\u00e0 continua, dipendente da un vettore di numeri reali positivi formula_2, che generalizza la variabile casuale Beta nel caso multivariato. Prende il nome dal matematico tedesco Peter Gustav Lejeune Dirichlet.\nHa come funzione di densit\u00e0 di probabilit\u00e0\ndove formula_4 e formula_5 sono numeri reali positivi tali che\nIl suo valore atteso \u00e8\nla moda \u00e8\nmentre la varianza \u00e8\nInoltre, per ogni coppia formula_10 con formula_11, si ha che la covarianza \u00e8\nTeoremi.\nLa distribuzione Beta come caso particolare.\nSe k=2, formula_13, allora formula_14 \u00e8 distribuita come una variabile casuale Beta formula_15\nLa distribuzione di Dirichlet come prior coniugate della v.c.Multinomiale.\nNell'ambito dell'inferenza bayesiana la variabile casuale di Dirichlet \u00e8 una prior coniugate della variabile casuale multinomiale in quanto se si applica alla\nuna distribuzione \"a priori\" delle \u03b8 corrispondente ad una variabile casuale di Dirichlet\nallora la distribuzione \"a posteriori\" delle \u03b8 \u00e8 anch'essa una variabile casuale di Dirichlet, ma con i parametri incrementati dai valori osservati\nQuesto teorema pu\u00f2 essere visto come una generalizzazione multivariata dell'equivalente teorema univariato, che coinvolge variabile casuale binomiale al posto della multinomiale e la variabile casuale Beta al posto della Dirichlet.\nDalla Gamma (Erlang B) alla Dirichlet.\nSe si hanno \"k\" indipendenti variabili casuali distribuite ciascuna come una variabile casuale Gamma con un parametro comune a tutti e unitario e un parametro individualizzato (si tratta dunque di variabili casuali dette Erlang B, ciascuna con il proprio parametro)\ndefinendo la loro somma come\nallora si ha che"}
{"id": "432482", "revid": "287204", "url": "https://it.wikipedia.org/wiki?curid=432482", "title": "Sulkhan-Saba Orbeliani", "text": "Biografia.\nDi famiglia aristocratica, per i suoi studi brillanti fu nominato precettore del principe Vaxtang, futuro re Vaxtang VI di Kartli.\nNel 1686 cominci\u00f2 a scrivere l'opera didattica \u10e1\u10d8\u10d1\u10e0\u10eb\u10dc\u10d4 \u10e1\u10d8\u10ea\u10e0\u10e3\u10d8\u10e1\u10d0 (\"La saggezza della menzogna\") composta da 110 favole, proverbi e storie provenienti dal repertorio dei cantastorie girovaghi e della letteratura popolare georgiana, ordinate secondo uno schema narrativo di origine persiana. Dell'opera esistono numerose versioni manoscritte. La prima edizione a stampa (incompleta) risale al 1859, e vide la luce a San Pietroburgo.\nAll'et\u00e0 di quaranta anni lasci\u00f2 la famiglia, don\u00f2 le sue terre ai fratelli, e si fece monaco nel monastero di Giovanni Battista a Davit Garedzha, nella Georgia orientale, assumendo il nome ecclesiastico di Saba. Nel 1701 si convert\u00ec al cattolicesimo, ed entr\u00f2 nell'ordine di San Basilio.\nIl re Vaxtang VI lo chiam\u00f2 a corte come consigliere poco dopo la sua ascesa al trono (1703), e gli permise di realizzare la prima casa editrice georgiana. Poi, a causa della forte pressione militare esercitata sulla Georgia dai Safavidi e dagli Ottomani, Vaxtang VI incaric\u00f2 Sulxan-Saba di recarsi in Francia, alla corte di Luigi XVI, e di visitare a Roma il pontefice Clemente XI per stringere alleanze. La missione in Europa dur\u00f2 dal 1714 al 1716, e politicamente fu un fallimento. Ma permise ad Orbeliani di conoscere il pensiero europeo nei primi anni dell'Illuminismo.\nDopo il rientro in Georgia, dal 1716 al 1720, scrisse della sua esperienza europea nel libro \"Viaggio in Europa\", il primo libro di viaggio della letteratura georgiana.\nMa l'opera maggiore di Orbeliani fu senza dubbio il \"Dizionario georgiano\" (\u10e1\u10d8\u10e2\u10e7\u10d5\u10d8\u10e1 \u10d9\u10dd\u10dc\u10d0 \u10d0\u10dc\u10e3 \u10da\u10d4\u10e5\u10e1\u10d8\u10d9\u10dd\u10dc\u10d8 \u10e5\u10d0\u10e0\u10d7\u10e3\u10da\u10d8); un lavoro monumentale comprendente 50.000 lemmi, che lo impegn\u00f2 per un trentennio (1686-1716). Ogni lemma non contiene solo il significato della parola, ma registra anche le varianti popolari o arcaiche, e l'etimologia.\nNel 1724 and\u00f2 in esilio in Russia."}
{"id": "432498", "revid": "1428919", "url": "https://it.wikipedia.org/wiki?curid=432498", "title": "Giuseppe Arzilli", "text": "Per tre volte \u00e8 stato uno dei Capitani Reggenti: la prima volta tra ottobre 1986 e aprile 1987; poi tra l'ottobre 1999 e l'aprile 2000; l'ultima tra l'ottobre 2004 e l'aprile 2005.\nDal 1974 al 2006 \u00e8 stato membro del Consiglio Grande Generale della Rep. di San Marino per sette legislature consecutive.\nDal 1997 al 2006 \u00e8 stato rappresentante per la Rep. di San Marino presso il consiglio d'Europa, ricoprendone la vicepresidenza dal Gennaio all'Ottobre 2006.\nHa ricevuto la medaglia d'argento pro-merito per la presenza di 10 anni e il titolo di Membro onorario del Consiglio d'Europa\n\u00c8 stato un esponente del Partito Democratico Cristiano Sammarinese.\nAttualmente ricopre il mandato di Ambasciatore non residente della Rep. di San Marino presso la confederazione Svizzera."}
{"id": "432503", "revid": "2166030", "url": "https://it.wikipedia.org/wiki?curid=432503", "title": "Castelrosso (Grecia)", "text": "Castelrosso (), ufficialmente Meg\u00edsti (, \u00abla pi\u00f9 grande\u00bb, rispetto agli isolotti circostanti) \u00e8 un'isola e comune della Grecia, posta all'estremit\u00e0 orientale del suo territorio.\nSituata nel Mar di Levante, si trova a meno di dalle coste anatoliche della Turchia di fronte a Ka\u015f, mentre 72 miglia nautiche la separano da Rodi, da cui dipende amministrativamente.\nDal punto di vista amministrativo l'isola, insieme ad alcuni isolotti vicini, \u00e8 un comune della Grecia appartenente alla periferia dell'Egeo Meridionale (unit\u00e0 periferica di Rodi). Secondo i dati del censimento del 2011 Castelrosso ha 492 abitanti.\nLa superficie del comune \u00e8 complessivamente di circa .\nCastelrosso \u00e8 il luogo di ambientazione del film italiano \"Mediterraneo\", che ricevette l'Oscar al miglior film straniero nel 1992.\nGeografia.\nCastelrosso ha forma quasi triangolare, con una superficie di e un orientamento NE-SO.\nI punti estremi sono rappresentati dai capi Santo Stefano a nord (il punto pi\u00f9 vicino alla costa turca, a una distanza di ), Nifti a est e Pounenti a sud-ovest.\nTra le prime due localit\u00e0 si trova un'ampia baia che rappresenta il porto naturale dell'isola (naturalmente ridossato in quanto rivolto verso nord e quindi la costa anatolica) e la sede dell'unica cittadina.\nL'isola \u00e8 quasi tutta montuosa con coste alte e scoscese. L'elevazione principale \u00e8 il monte Vigla, alto \nIl suolo \u00e8 formato da calcari cretacici e dell'eocene, di natura carsica, inciso da profonde grotte verticali. Quasi ovunque manca la vegetazione. L'isola \u00e8 priva di sorgenti, e l'acqua piovana viene raccolta tramite cisterne.\nL'arcipelago di Castelrosso.\nPur non essendo situata nell'Egeo ma nel Mar di Levante, Castelrosso fa parte storicamente dell'arcipelago del Dodecaneso, ma a sua volta essa costituisce l'isola principale di un piccolo raggruppamento comprendente le isole di Strongili e Ro, pi\u00f9 diversi isolotti: alcuni (Agios Georgios, Psomi e Psoradia) territorio greco e altri (Bayrak, Besmi, Catal, Gurmenli, Guvercinli, Heybeli, Kovan, Kovanli, Okzuz, Sariada, Saribelen e Sican), quasi tutti poco pi\u00f9 che scogli, appartenenti alla Turchia.\nStoria.\nL'isola, che fa parte storicamente della regione della Licia, fu colonizzata da elementi dorici, che la chiamarono Megiste. Iscrizioni rinvenute ai piedi del Castello dei Cavalieri confermano che, durante l'et\u00e0 ellenistica, l'isola fu governata da Rodi e che faceva parte della sua Perea. I Rod\u012b inviarono un sovrintendente, o \"epistatis\", per controllare gli eventi dell'isola.\nDurante il periodo bizantino, Castelrosso entr\u00f2 a far parte dell'Eparchia delle Isole, la cui capitale era Rodi.\nNel 1306 l'isola fu presa dai Cavalieri dell'Ordine dell'Ospedale di S. Giovanni di Gerusalemme, guidati da Foulques de Villaret, che si stavano spostando da Cipro a Rodi, a sua volta conquistata tre anni dopo e che divenne il centro del loro dominio. Costoro restaurarono il castello, che fu destinato a servire da prigione per i Cavalieri che si fossero macchiati di qualche colpa.\nNel 1440 l'isola fu occupata dal sultano mamelucco d'Egitto, al-\u2018Az\u012bz Jam\u0101l al-D\u012bn Y\u016bsuf, che distrusse il castello. Dieci anni pi\u00f9 tardi l'isola fu conquistata da Alfonso V d'Aragona, re di Napoli, che nel 1461 ricostru\u00ec il castello e vi destin\u00f2 un suo governatore. Napoli perse il possesso dell'isola nel 1512, quando essa fu conquistata dal sultano ottomano Solimano il Magnifico.\nIl 22 settembre 1659, durante la guerra di Candia, l'isola fu conquistata da Venezia e il castello fu ancora una volta diroccato, ma gli Ottomani furono in grado di ricostruirlo subito dopo.\nFra il 1828 e il 1833 Castelrosso si un\u00ec agli insorti greci, ma alla fine della Guerra d'indipendenza greca, torn\u00f2 a far parte dell'Impero Ottomano.\nNel 1912, durante la Guerra italo-turca, gli abitanti chiesero al generale Ameglio, comandante delle forze italiane d'occupazione a Rodi, che la loro isola fosse annessa all'Italia. Ci\u00f2 fu rifiutato e il 14 marzo 1913 la popolazione locale imprigion\u00f2 il governatore turco e la sua guarnigione ottomana e proclam\u00f2 un governo provvisorio.\nNell'agosto dello stesso anno, il governo greco invi\u00f2 da Samo un governatore provvisorio, rafforzato da un certo numero di gendarmi: essi tuttavia furono espulsi dagli abitanti il 20 ottobre 1915. Il 28 dicembre 1915, la marina militare francese, occup\u00f2 l'isola grazie all'incrociatore \"Jeanne d'Arc\", intervenendo in ufficiale appoggio alla locale fazione filo-francese che temeva rappresaglie turche. I francesi rapidamente bloccarono un nuovo tentativo di sbarco in quella stessa giornata di un contingente greco di euzoni.\nLe batterie costiere turche risposero all'occupazione francese bombardando l'isola nel 1917 riuscendo ad affondare la nave appoggio idrovolanti britannica \"HMS Ben-my-Chree\".\nCon il Trattato di S\u00e8vres, l'isola fu infine assegnata all'Italia. La Francia aveva seri problemi a gestire i collegamenti con la madrepatria, mentre l'Italia voleva espandere la sua presenza nel vicino Dodecaneso. La Regia Marina ne prese possesso dai francesi il 1\u00ba marzo 1921 e Castelrosso fu cos\u00ec integrata nei possedimenti delle Isole italiane dell'Egeo.\nI rapporti tra italiani e autoctoni furono abbastanza buoni, sia perch\u00e9 gli italiani assicuravano protezione dalla Turchia, sia perch\u00e9 la presenza italiana non cre\u00f2 grosse imposizioni, se si eccettua il divieto di dipingere le case coi colori azzurro e bianco, che ricordavano il colore della bandiera greca. L'insegnamento della lingua italiana venne accettato senza problemi.\nGli italiani collegarono via cavo l'isola con Antifilo, sul continente. Nel 1926 venne costruita la Palazzina della Delegazione, a opera dell'architetto Florestano Di Fausto, in stile coloniale.\nNel 1928, a causa delle condizioni economiche estremamente disagiate in cui versava l'isola, conseguenti alla crisi economica globale e al crollo del mercato delle spugne naturali, numerosi abitanti emigrarono in Australia e nelle Americhe, riducendo sensibilmente la popolazione che, all'inizio del secolo, aveva raggiunto la cifra di circa abitanti. Agli inizi degli anni trenta la popolazione residente era di circa persone, che in gran parte viveva di rimesse, del commercio con il Libano e della produzione di carbone di legna, destinato all'Egitto. Met\u00e0 delle case erano disabitate.\nFu organizzata l'amministrazione civile dell'isola con libere elezioni svoltesi nel 1928, 1930, 1932 e 1934. Nel 1937 il sindaco venne sostituito da un podest\u00e0 di nomina governativa.\nLa convenzione del 1932 fra Italia e Turchia, che defin\u00ec i confini marittimi fra le due potenze, assegn\u00f2 tutte le isolette del piccolo arcipelago intorno a Castelrosso - eccezion fatta per Ro e Strongili - alla Turchia. Durante gli anni trenta costitu\u00ec un punto d'atterraggio per gli idrovolanti francesi e italiani.\nTra il dicembre del 1933 e il marzo del 1934 si verificarono delle proteste popolari causate dall'inasprimento della tassazione doganale e dal divieto di taglio indiscriminato dei boschi. Come conseguenza il sindaco Ioannis Lakerdis venne rimosso.\nNel censimento del 1936 la popolazione era ulteriormente scesa a abitanti.\nDurante la Seconda guerra mondiale, il 25 febbraio 1941, nel corso dell'Operazione Abstention, incursori britannici occuparono l'isola, ma le forze italiane di Rodi la ripresero tre giorni dopo. La disfatta britannica dest\u00f2 molto sconcerto in Inghilterra e venne esaltata dalla stampa italiana. I britannici mentre lasciarono l'isola bombardarono la Palazzina della delegazione.\nSia nel corso del tentativo di occupazione britannico sia nel resto della guerra, tra la popolazione civile non mancarono atti di eroismo, come quello della maestra Anastasia Arnaoutoglou, che, ponendosi tra un soldato britannico e un marinaio italiano ferito, gli salv\u00f2 la vita da un'esecuzione sommaria. Venne ufficialmente decorata dal re Vittorio Emanuele III con la medaglia d'argento al valor militare.\nTuttavia come punizione per l'assistenza data da alcuni locali ai commandos britannici, gli italiani arrestarono 29 cittadini locali maschi sospettati di \"attivit\u00e0 contro lo stato\" che furono deportati prima a Rodi, poi a Coo e infine a Brindisi per essere processati. Molti di loro non fecero ritorno all'isola.\nQuando l'Italia capitol\u00f2, il 10 settembre 1943, l'isola fu ancora una volta occupata dalle forze britanniche, che ne conservarono il possesso per il resto del conflitto. I soldati italiani lasciarono l'isola il 28 settembre 1943. All'arrivo dei britannici la popolazione residente era scesa a circa abitanti.\nLa popolazione civile fu quindi evacuata dall'isola e trasportata a Gaza, allora possedimento britannico. Nel luglio del 1944, un deposito di carburante esplose e incendi\u00f2 un attiguo deposito di munizioni, nel benestante quartiere di Kavos, distruggendo in tal modo circa met\u00e0 delle abitazioni dell'isola. Ci sono numerosi resoconti di saccheggi da parte delle truppe britanniche, sia prima che dopo l'incendio.\nNel settembre del 1945, a guerra finita, il governo britannico noleggi\u00f2 la nave \"Empire Patrol\" (ex nave \"Rodi\" catturata in periodo bellico alla societ\u00e0 italiana Adriatica di Navigazione) per riportare gli esuli a Castelrosso, ma dopo poche ore dalla partenza da Porto Said la nave prese fuoco. Molti profughi morirono e gli altri persero del tutto i propri averi.\nDepredati delle proprie case e dei propri averi, quasi tutti gli abitanti di Castelrosso accettarono di trasferirsi in Australia, dove costituiscono tuttora una compatta comunit\u00e0.\nCastelrosso fu assegnata alla Grecia in virt\u00f9 dei trattati di Parigi del 1947. Il 15 settembre 1947 ebbe effettivamente inizio l'amministrazione greca. L'isola formalmente si un\u00ec allo Stato greco il 7 marzo 1948, unitamente alle altre isole del Dodecaneso.\nLe conseguenze della guerra spopolarono Castelrosso che nel 1990 contava meno di 250 abitanti. Da allora la popolazione \u00e8 raddoppiata: la popolarit\u00e0 del film \"Mediterraneo\", pur non essendo aderente alla realt\u00e0 storica della guerra, ha permesso all'isola un crescente benessere economico legato al turismo, italiano ed europeo.\nL'architettura coloniale italiana.\nNel periodo coloniale italiano furono edificate strutture civili al fine di rafforzare e caratterizzare la presenza italiana. Le pi\u00f9 importanti ancora visibili sono:\nDemografia ed economia.\nLa popolazione e l'economia raggiunsero il loro apogeo alla fine del XIX secolo quando fino a persone abitavano l'isola. A quel tempo Castelrosso era l'unico porto sicuro lungo la rotta tra Makr\u00ed (oggi Fethiye) e Beirut. Le sue navi mercantili commercializzavano prodotti dell'Anatolia (carbone, legname) merci egiziane (riso, zucchero, caff\u00e8, tessuti e filati), e cereali anatolici a Rodi e Cipro. Nell'isola vi \u00e8 stata anche una redditizia produzione di carbonella (molto ricercata ad Alessandria, dove veniva utilizzata per i narghil\u00e8). Molto fiorente era anche l'industria della pesca e, soprattutto, quella delle spugne.\nAll'alba del ventesimo secolo cominci\u00f2 la decadenza dell'isola e della sua economia, fatti che coincisero con il declino dell'impero ottomano e la deportazione dei greci anatolici nel 1923. Alla fine degli anni 20 del novecento la popolazione dell'isola era scesa a unit\u00e0, mentre circa abitanti erano emigrati all'estero, prevalentemente in Australia, Egitto, Grecia e in America. In quel momento in citt\u00e0 erano abitate 730 case, mentre 675, gi\u00e0 vuote, caddero in rovina.\nLa popolazione, secondo il censimento del 2001, ammontava a 430 persone, buona parte delle quali nella citt\u00e0 di Meg\u00edsti. Il comune comprende anche le isole di Ro e Strongili. Molti dei suoi emigrati vivono in Australia, dove sono noti come \"Kassies\", in particolare nelle citt\u00e0 di Perth e Sydney.\nOggi una parte non trascurabile dell'economia deriva dal turismo, soprattutto da quello giornaliero proveniente da Ka\u015f, che essendo a sua volta meta turistica ospita numerosi vacanzieri in particolare turchi.\nTurismo.\nLa pi\u00f9 celebrata attrazione dell'isola \u00e8 la Grotta azzurra, situata sull'inaccessibile costa sudorientale, e molto pi\u00f9 grande di quella di Capri.\nAl di sopra del paese, sulla punta pi\u00f9 alta dell'isola dopo il monte Vigla, sorge un castello chiamato \"Pale\u00f3castro\" o \"Pan\u00e1ghia\" (da un vicino monastero dedicato alla vergine). Esso \u00e8 di origine greca antica, con pianta rettangolare di . La fortezza \u00e8 dotata di numerose grandi cisterne al suo interno, possiede una torre e sul lato orientale resti di propilei. Sulla sua base \u00e8 scolpita un'iscrizione greca del quarto o terzo secolo a.C. in dialetto dorico, dove \u00e8 menzionata \"Megiste\" e il possesso rodio dell'isola. Dal castello si gode un vasto panorama della citt\u00e0, dell'isola e della costa anatolica.\nInfrastrutture e trasporti.\nCastelrosso \u00e8 provvista di un porto naturale collegato da servizi regolari con Rodi, il Pireo e Ka\u015f (cittadina turca situata a dall'isola), e di un aeroporto servito da voli di linea nazionali.\nCuriosit\u00e0.\nLa prima traccia, strumentale, del terzo album solista di David Gilmour (voce e chitarra dei Pink Floyd) \"On an Island\", edito nel 2006, si intitola proprio Castellorizon, in riferimento a quest'isola del Mar di Levante. In particolare i testi dei brani di quest'album girano tutti intorno al tema della vacanza, che perde la sua banale concezione ludica per diventare motivo di una maggiore introspezione a livello personale, e la perizia di dettagli nei testi delle varie tracce lascia supporre che l'intero album sia stato ispirato da una vacanza trascorsa dal chitarrista in questi luoghi."}
{"id": "432521", "revid": "2014155", "url": "https://it.wikipedia.org/wiki?curid=432521", "title": "Cristiano VII di Danimarca", "text": "Biografia.\nI primi anni.\nCristiano era figlio di Federico V, re di Danimarca e della sua prima moglie, Luisa di Hannover, figlia del re Giorgio II di Gran Bretagna.\nDivent\u00f2 re alla morte del padre, il 14 gennaio 1766, a soli 17 anni. Aveva una forte personalit\u00e0 e un talento considerevole, ma il suo temperamento fu spesso capriccioso e violento, anche a causa, sembra, della durezza dell'educazione ricevuta dal tutore, il conte Detlev Reventlow. Soffr\u00ec di gravi problemi mentali, forse di schizofrenia, sebbene fosse persona intelligente, ed avesse anche periodi di lucidit\u00e0 mentale.\nIl disastroso matrimonio e il governo ombra del dottor Struensee.\nNel 1766 Cristiano si spos\u00f2 con la cugina quindicenne Carolina Matilde, figlia di Federico di Hannover, principe di Galles, e della principessa Augusta di Sassonia-Gotha-Altenburg. Il matrimonio della coppia venne celebrato al Palazzo di Christiansborg l'8 novembre 1766, dopo che i due si erano conosciuti appena in quanto si temeva che, scoprendo i problemi mentali del marito, Carolina Matilde avrebbe rifiutato di sposarlo, mentre le rispettive famiglie erano intenzionate a concludere un matrimonio d'interesse politico, proficuo per Regno Unito e Danimarca. Cristiano VII si occup\u00f2 pochissimo della moglie al punto da giungere a dichiarare pubblicamente di non poter amare Carolina Matilde, perch\u00e9 era \"sconveniente amare la propria moglie\" e dal 1767, il re inizi\u00f2 una relazione stabile con la prostituta St\u00f8vlet-Cathrine, che venne addirittura ammessa a corte permettendo al re di abbandonarsi agli eccessi pi\u00f9 sfrenati.\nIl re cadde sempre pi\u00f9 in uno stato di disordine mentale che continu\u00f2 a peggiorare nel tempo. Tra i sintomi da lui mostrati, vi erano paranoia, automutilazioni e allucinazioni. Abbandon\u00f2 infine il governo a Johann Friedrich Struensee, medico e suo archiatra di corte. Questa fiducia nei confronti di Struensee era dovuta al fatto che, sebbene egli facesse parte di un circolo di aristocratici illuminati esclusi dalla corte di Copenaghen, si dimostrava un medico eccezionale ed aveva consentito al re di riprendersi parzialmente dalla sua malattia con soggiorni nella regione dello Schleswig-Holstein. Il 5 aprile 1768 il dottor Struensee accompagn\u00f2 re Cristiano VII in un viaggio a Parigi e poi a Londra passando per l'Hannover ove rimase dal 6 maggio 1768 al 12 gennaio 1769. Il 12 maggio 1768 il dottore venne incluso nel Consiglio di Stato e divent\u00f2 amante della regina Carolina Matilde.\nDal matrimonio di Cristiano VII con Carolina Matilde nacquero comunque due figli, il futuro Federico VI e la principessa Luisa Augusta di Danimarca, che tuttavia si crede fosse figlia di Struensee, come sembra riscontrabile dalle somiglianze visibili sui ritratti.\nNel 1769 Cristiano VII invit\u00f2 presso di s\u00e9 l'astronomo ungherese Miksa Hell a Vard\u00f8. I due osservarono insieme il transito di Venere e i calcoli dell'astronomo sono ancora oggi la cifra pi\u00f9 precisa riscontrata prima dell'uso della moderna strumentazione per la distanza Terra-Sole (circa 151 milioni di chilometri). A corte Cristiano VII chiam\u00f2 anche un altro ungherese, il linguista J\u00e1nos Sajnovics, il quale si dedic\u00f2 allo studio delle affinit\u00e0 tra linguaggio Sami, Finlandese e Ungherese.\nIl tragico divorzio e gli ultimi anni.\nNel 1772, Cristiano VII raggiunse l'apice dei suoi problemi di salute e venne indotto dalla Regina vedova (la seconda moglie del defunto padre) Giuliana Maria di Brunswick-L\u00fcneburg a emettere un ordine di arresto per la regina e il suo amante dopo avergli portato le prove della loro relazione. In seguito alla confessione dei due, Struensee venne messo a morte, decapitato e poi squartato innanzi al pubblico; il matrimonio fra Cristiano VII e la moglie venne annullato. Carolina Matilde ottenne di poter mantenere i propri titoli ma dovette lasciare la Danimarca e i figli, trascorrendo i suoi ultimi giorni in esilio a Celle (Hannover), dove mor\u00ec l'11 maggio 1775.\nFino al 1784 la Danimarca fu governata essenzialmente dalla regina vedova, Giuliana Maria di Brunswick-L\u00fcneburg, dal fratellastro del re, Federico, e dal politico danese Ove H\u00f8egh-Guldberg. Dal 1784 in poi, il figlio di Cristiano VII, Federico, assunse la reggenza del trono per conto del padre, segnata da riforme liberali, ma anche dal disastro delle guerre napoleoniche. Fu durante questi ultimi anni a ogni modo che Cristiano VII riusc\u00ec a collezionare anche alcuni successi a livello politico, come la creazione del ducato di \"Schleswig-Holstein\" nel 1773. In quello stesso anno, infatti, egli riusc\u00ec a rompere la secolare tradizione di coreggenza con la casata secondaria degli Holstein-Gottorp e a riunire i due ducati di Schleswig e Holstein nelle mani del sovrano danese. Il duca rinunciatario della coreggenza era il granduca Paolo Romanov (futuro zar Paolo I) che pretese in cambio dalla Danimarca la cessione della Contea di Oldenburgo.\nCristiano mor\u00ec nel 1808 a Rendsburg, nello Schleswig, per un aneurisma cerebrale, all'et\u00e0 di 59 anni.\nMassone, col suo finanziamento e con quello del suo cugino invi\u00f2 in Sicilia per i suoi studi Friederich M\u00fcnter, che frequent\u00f2 le biblioteche alla ricerca di documenti sui Templari.\nDiscendenza.\nCristiano e Carolina Matilde ebbero due figli:\nRiferimenti nella cultura.\nLe vicende di Cristiano VII, della regina Carolina Matilde e di Johann Friedrich Struensee hanno ispirato il romanzo storico \"Il medico di corte\" dello scrittore svedese Per Olov Enquist (\"Iperborea\", 2001),\nLo scrittore e drammaturgo Dario Fo trasse ispirazione dalla vita di Cristiano VII per il romanzo storico \"C'\u00e8 un re pazzo in Danimarca\" (\"Chiarelettere\", 2015),\nNel film \"Royal Affair\", Mads Mikkelsen interpreta Johann Friedrich Struensee, medico personale di Cristiano VII (interpretato da Mikkel Boe F\u00f8lsgaard), approfondendo il rapporto tra la malattia del sovrano e il suo decorso evolutivo."}
{"id": "432543", "revid": "287204", "url": "https://it.wikipedia.org/wiki?curid=432543", "title": "Anitra", "text": ""}
{"id": "432546", "revid": "10929", "url": "https://it.wikipedia.org/wiki?curid=432546", "title": "Cestodi", "text": ""}
{"id": "432587", "revid": "767487", "url": "https://it.wikipedia.org/wiki?curid=432587", "title": "Dick Tracy (film 1990)", "text": "Dick Tracy \u00e8 un film del 1990 diretto e interpretato da Warren Beatty, liberamente ispirato al fumetto omonimo di Chester Gould, pellicola preceduta da quattro film della serie \"Dick Tracy Amazing Adventure\" dal 1945 al 1947, iniziata con l'omonimo \"Dick Tracy\" di William Berke.\nTrama.\nAmbientato negli anni trenta, il film si apre con un giovane senzatetto, chiamato Ragazzo, testimone di un massacro di gangster per mano di Zucca Piatta e Grilletto, due sicari di Alphonse \"Big Boy\" Caprice, un grottesco mafioso che ha in pugno diverse piccole imprese della citt\u00e0. Il detective Dick Tracy indaga sul massacro con i suoi due fidi colleghi, Sam Catchem e Pat Patton venendo poi a caso a conoscenza di Ragazzo, salvandolo dal violento padrone. In seguito Dick Tracy decide di adottare temporaneamente il ragazzino insieme alla fidanzata Tess Cuorsincero. In poco tempo, il vivace Ragazzo diventa la spalla di Tracy.\nIntanto Big Boy uccide Labbra Manlins (un altro suo debitore), il proprietario del \"Club Ritz\" e gli ruba la ragazza, la seducente e formosa Mozzafiato Mahoney. Con la scomparsa di Manlins, Dick Tracy va al club di Big Boy e lo arresta sotto l'accusa di omicidio. Mozzafiato \u00e8 l'unica estimone, ma invece di fornire delle prove contro Big Boy, tenta senza successo di sedurre Dick Tracy. Big Boy viene cos\u00ec scarcerato per insufficienza di prove, e la sua mossa successiva \u00e8 allearsi con altri criminali, tra cui Spud Spaldoni, il Grinza e altri per fortificare il suo impero. Spaldoni per\u00f2 rifiuta e cos\u00ec viene ucciso quella stessa notte con un'autobomba. Il giorno dopo Big Boy e i suoi scagnozzi catturano e per poco uccidono Dick Tracy legandolo vicino a una caldaia sul punto di esplodere, ma viene salvato da Ragazzo, che viene poi premiato dalla polizia con un diploma di \"detective onorario\", ma siccome \u00e8 provvisorio, lo potr\u00e0 diventare solo se si trova un nome.\nDick Tracy conduce una finta perquisizione al Club Ritz e Pat riesce furtivamente a impiantare un dispositivo radio cos\u00ec che Cimice, l'informatore della polizia, possa ascoltare i piani criminali di Big Boy e quindi sventarli prontamente. 88 Tasti, il pianista del Club Ritz, viene contattato dal \"Blank\", un misterioso individuo senza faccia che gli offre anonimamente un affare per sbarazzarsi di Tracy. Il pianista riferisce l'offerta a Big Boy, che per\u00f2 la rifiuta. Eventualmente Big Boy scopre la spia e quindi, parlando di un falso colpo con Grinza, attira Tracy in una trappola mortale in un magazzino, ma il detective viene salvato dal Blank, che uccide Grinza sul posto. Desideroso di sbarazzarsi di Tracy, Big Boy alla fine accetta l'offerta del Blank. Aiutato da 88 Tasti, Blank droga Dick Tracy e lo incastra nell'omicidio del procuratore distrettuale corrotto John Fletcher. Con Tracy in cella, Big Boy riesce a tornare in attivit\u00e0 e ad espandere il suo impero del crimine.\nNel frattempo Tess, che aveva lasciato la citt\u00e0 dopo essere rimasta offesa da un episodio tra Tracy e Mozzafiato, ha un ripensamento e torna, ma viene rapita dal Blank, che la conduce nel palazzo di Big Boy per incastrarlo. Intanto Tracy viene scarcerato grazie all'aiuto di Sam, Patton e del Ragazzo, che si \u00e8 rinominato \"Dick Tracy Junior\". Il detective riesce a far testimoniare Borbotto, il quale rivela che 88 Tasti lo ha incastrato. In seguito Tracy e la polizia circondano il Club Ritz per recuperare Tess. Ritrovandosi alle strette, Big Boy manda i suoi uomini ad affrontare i poliziotti, ma alla fine di una violenta sparatoria, il gruppo di Tracy ha la meglio. Big Boy fugge con Tess attraverso un passaggio segreto e si nasconde all'interno del ponte mobile cittadino, dove lega la donna tra due enormi ruote dentate, in modo che venga stritolata. Tracy raggiunge Big Boy e si mette a combatterlo, ma lo scontro viene interrotto dal Blank, che tenendo Tracy sotto tiro gli ordina di uccidere Big Boy. Dick Tracy Junior per\u00f2 interviene in tempo, fa mollare la pistola a Blank e Big Boy ne approfitta per sparargli. Furioso, Dick Tracy uccide Big Boy facendolo precipitare tra gli ingranaggi del ponte.\nDick Tracy salva Tess e smaschera Blank scoprendo con sgomento che si tratta di Mozzafiato. La donna intendeva liberarsi di Big Boy per diventare la padrona della malavita cittadina al suo posto e farsi aiutare da Tracy attirandolo a una vita di corruzione. Mozzafiato e Tracy si scambiano un bacio d'addio e lei muore tra le sue braccia. Nell'epilogo, proprio mentre Tracy sta facendo la proposta di matrimonio a Tess, il detective viene chiamato a fermare una rapina, cos\u00ec Dick Tracy parte all'azione accompagnato da Dick Tracy Junior.\nProduzione.\nNel film Madonna interpreta le canzoni \"Sooner or Later\", \"More\" e \"What Can You Lose\" (scritte da Stephen Sondheim). Queste tre canzoni sono contenute nell'album \"I'm Breathless\" che contiene canzoni ispirate dalle atmosfere del film (tra cui il brano di successo \"Vogue\"). Nell'album \u00e8 contenuta la canzone \"Now I'm Following You\" che vede la partecipazione di Warren Beatty nelle vesti di cantante.\nIl direttore della fotografia Vittorio Storaro lo ha reso volutamente simile ad un cartone animato, utilizzando solo colori primari e in una sola tonalit\u00e0 (proprio come nei fumetti), creando giochi di luce ed ombra e trasformando, con un trucco adeguato, gli attori in veri e propri personaggi dei fumetti.\nQuasi tutte le riprese in esterni sono state filmate sullo stesso set, che fu poi sistematicamente modificato attraverso il blue screen. Questo set ricorrente non \u00e8 stato creato appositamente per il film: \u00e8 lo stesso utilizzato per la famosa scena della rapina in \"\" (1971)."}
{"id": "432590", "revid": "174925", "url": "https://it.wikipedia.org/wiki?curid=432590", "title": "Pus", "text": ""}
{"id": "432602", "revid": "287204", "url": "https://it.wikipedia.org/wiki?curid=432602", "title": "Jirachi", "text": ""}
{"id": "432604", "revid": "1714743", "url": "https://it.wikipedia.org/wiki?curid=432604", "title": "Federico V di Danimarca", "text": "Biografia.\nI primi anni.\nFederico nacque il 31 marzo 1723 al Castello di Copenaghen, nipote del re Federico IV di Danimarca e figlio di Cristiano, principe ereditario e di sua moglie, Sofia Maddalena di Brandeburgo-Kulmbach. Il 12 ottobre 1730 re Federico IV mor\u00ec ed il padre di Federico ascese al trono col nome di Cristiano VI, lasciando il titolo di principe ereditario a Federico stesso.\nCristiano VI e Sofia Maddalena erano devoti pietisti e Federico crebbe con un'educazione strettamente religiosa, sebbene le sue reali inclinazioni all'edonismo ed alla gioia dei piaceri della vita come il vino e le donne emerger\u00e0 poi negli anni.\nIl regno.\nL'influenza personale di Federico V nell'ambito delle azioni di governo fu sempre piuttosto limitata. Il re talvolta si dava all'alcolismo, e la maggior parte del suo regno vide forzatamente l'azione di abilissimi ministri come Adam Gottlob von Moltke, Johann Hartwig Ernst von Bernstorff e Heinrich Carl von Schimmelmann. Essi evitarono di coinvolgere la Danimarca nelle guerre europee che infestarono il XVIII secolo; il paese rimase infatti neutrale anche durante la Guerra dei Sette Anni (1756-1763), che pure coinvolgeva le vicine potenze di Russia e Svezia.\nNel campo della politica interna, Federico V promosse con von Moltke delle riforme agrarie pi\u00f9 liberali rispetto ai suoi predecessori, che per\u00f2 apportarono benefici minimi agli agricoltori. Nella capitale, Federico V apr\u00ec il Frederiks Hospital. Il 29 giugno 1753 il re istitu\u00ec la prima lotteria di stato danese denominata \"Det Kongelige Kj\u00f8benhavnske Klasselotteri\", ancora oggi esistente.\nMalgrado la sua poca attenzione agli affari di governo, Federico V fu particolarmente attivo nell'arricchire la sua corte e la Danimarca di splendide e sfarzose opere architettoniche, sfruttando le ricche finanze in un periodo di pace e prosperit\u00e0 per lo stato. Federico V diede cos\u00ec vita al Palazzo di Amalienborg nella periferia di Copenaghen come sua residenza estiva.\nIn ambito culturale, Federico V fond\u00f2 l'Accademia Reale d'Arte danese (\"Det Kongelige Danske Kunstakademi\") a Copenaghen, che apr\u00ec ufficialmente il 31 marzo 1754, il giorno del suo trentunesimo compleanno. Grande amante del teatro, nel 1748 apr\u00ec il Teatro Reale di Copenaghen (nella piazza (Kongens Nytorv) chiamandovi ad operare commedianti del calibro di Nicolai Eigtveds e che misero in scena anche opere proibite da suo padre.\nFervido massone, fu membro della loggia di Sankt Martin.\nIl re mor\u00ec dopo 43 anni di vita e 20 di regno. Le sue ultime parole furono: \u00ab\u00c8 una grande consolazione per me nelle mie ultime ore sapere che non ho mai, di mia volont\u00e0, offeso nessuno e non c'\u00e8 neanche una goccia di sangue sulle mie mani\u00bb. Federico V venne sepolto nella Cattedrale di Roskilde, vicino a Copenaghen.\nL'eredit\u00e0.\nIl 1\u00ba agosto 1771, cinque anni dopo la morte del re, venne eretta una statua equestre in onore di Federico V nelle vesti di imperatore romano, realizzata ad opera dello scultore francese Jacques Fran\u00e7ois Joseph Saly che venne posta nella Piazza di Amalienborg a Copenaghen.\nDa Federico V prese il nome il villaggio di Frederiksv\u00e6rk sull'isola di Sj\u00e6lland, il villaggio di Frederiksted sull'isola di St. Croix, nelle Isole Vergini statunitensi, cos\u00ec come il distretto di Frederiksstaden a Copenaghen. La citt\u00e0 di Serampore nello stato indiano del Bengala occidentale, era conosciuta col nome di \"Frederiksnagore\" dal 1755 al 1845, quando divenne parte delle Indie olandesi, e la citt\u00e0 di Paamiut in Groenlandia \u00e8 ancora oggi conosciuta col nome tradizionale di Frederikshaab, sempre in onore di Federico V.\nMatrimoni e figli.\nIl principe ereditario Federico spos\u00f2 in prime nozze ad Altona, nell'Holstein, l'11 dicembre 1743 la principessa Luisa di Hannover, figlia di re Giorgio II di Gran Bretagna e della principessa Carolina di Ansbach. La coppia fu genitrice di sei figli, di cui per\u00f2 uno nato morto.\nLuisa, che assistette all'ascesa del marito al trono danese, mor\u00ec per\u00f2 il 19 dicembre 1751 al Palazzo di Christiansborg per poi essere sepolta alla Cattedrale di Roskilde. All'epoca della sua morte era incinta del sesto figlio, che anch'egli mor\u00ec. La coppia ebbe in totale i seguenti figli:\nDopo la morte della prima moglie il 19 dicembre 1751 Federico spos\u00f2 in seconde nozze Giuliana Maria, figlia di Ferdinando Alberto II, duca di Brunswick-L\u00fcneburg, al Palazzo di Frederiksborg l'8 luglio 1752. La coppia ebbe un solo figlio:\nRe Federico V ebbe inoltre cinque figli illegittimi da Else Hansen:"}
{"id": "432612", "revid": "1154737", "url": "https://it.wikipedia.org/wiki?curid=432612", "title": "Infruttescenza", "text": "L'infruttescenza \u00e8 l'insieme dei frutti derivanti dagli ovari di una infiorescenza, disposti secondo lo schema di quest'ultima. \nIn certi casi possono somigliare a frutti semplici. Ne sono un esempio le infruttescenze dell'ananas che sono formate da una riunione di bacche inframezzate a tessuti del ricettacolo e delle brattee."}
{"id": "432617", "revid": "977683", "url": "https://it.wikipedia.org/wiki?curid=432617", "title": "Therizinosauria", "text": "I terizinosauri (Therizinosauria), chiamati anche segnosauri, sono un gruppo di dinosauri vissuto nel Cretaceo, riconosciuto solo in anni recenti. I suoi membri possiedono un miscuglio di caratteristiche di altri gruppi di dinosauri, che vanno dai sauropodomorfi ai piccoli ed evoluti oviraptorosauri, agli ornitischi erbivori. Il gruppo \u00e8 attualmente considerato parte dei Maniraptora, una delle principali divisioni dei saurischi Teropodi.\nDescrizione.\nL'aspetto generale dei terizinosauri pu\u00f2 essere cos\u00ec generalmente riassunto: un animale lungo dai quattro ai dieci metri, con una coda robusta e piuttosto corta, un collo lungo e snello, un cranio piccolo e dotato di becco simile a quello dei prosauropodi del Triassico, deboli denti posti in fondo alle mascelle, un corpo molto voluminoso e un pube rivolto all'indietro come nei dinosauri ornitischi, due zampe posteriori corte con piedi larghi e a quattro dita, e infine due arti anteriori lunghi e dotati di micidiali artigli lunghissimi e affilati.\nScoperta e classificazione.\nLa ricostruzione di questi animali, per lungo tempo basata su scheletri molto incompleti, \u00e8 stata oggetto di moltissime discussioni tra i paleontologi: fin dalla loro scoperta negli anni cinquanta, coincisa con il dissotterramento in Mongolia di insoliti resti descritti come \"Therizinosaurus\", questi dinosauri sono stati oggetto di varie classificazioni a causa delle loro caratteristiche a dir poco insolite. Lo stesso \"Therizinosaurus\", per esempio, \u00e8 stato dapprima classificato come una tartaruga (da qui il nome specifico \"cheloniformis\"); poi, qualche anno dopo, nuovi resti hanno permesso di classificarlo come un dinosauro. Il problema si pose comunque: tutto ci\u00f2 che si conosceva di questo dinosauro erano due immensi arti anteriori dotati di lunghi artigli, e scarsissimi resti delle zampe posteriori. Nel 1980 alcuni paleontologi mongoli descrissero un animale chiamato \"Segnosaurus\", dotato di caratteristiche intermedie tra i saurischi e gli ornitischi.\nInsieme ad altri animali simili rinvenuti pochi anni dopo (\"Erlikosaurus\" ed \"Enigmosaurus\"), \"Segnosaurus\" venne incluso nella famiglia dei segnosauridi, che fu accostata variamente ai teropodi, ai prosauropodi a addirittura agli ornitischi per molti anni. Nel 1993, per\u00f2, la scoperta di uno scheletro quasi completo negli strati finali del Cretaceo inferiore della Mongolia, denominato \"Alxasaurus\", mise in luce i reali rapporti di parentela di questi dinosauri, in cui venne incluso anche \"Therizinosaurus\". Ora questi dinosauri sono considerati dei celurosauri facenti parte del gruppo dei Maniraptora, con caratteristiche primitive ed evolute al tempo stesso. Scoperte ancora pi\u00f9 recenti (\"Beipiaosaurus\") hanno mostrato che questi dinosauri erano dotati di penne e piume. Nel 2005, poi, la descrizione di un primitivo segnosauro dello Utah (\"Falcarius\") ha messo in luce ulteriori somiglianze con altri teropodi, gli oviraptorosauri. \"Falcarius\" \u00e8 ritenuto essere un passaggio intermedio tra i teropodi carnivori e i terizinosauri erbivori.\nNel 2012, il paleontologo Antonio Fiorillo ha scoperto tracce e impronte fossili di therizinosauro nei territori dell'Alaska.\nPaleobiologia.\nI segnosauri erano quasi sicuramente erbivori, vista la dentizione, e probabilmente erano dotati di guance che favorivano la nutrizione. Alcuni paleontologi hanno invece suggerito che questi dinosauri potessero cibarsi di termiti, di cui distruggevano i nidi con gli smisurati artigli. Altri ancora, invece, hanno ipotizzato che potessero essere dinosauri pescatori alla maniera degli orsi grizzly americani. Gli artigli sembrerebbero adatti a \"fiocinare\" i pesci, e in Asia centrale si sono scoperte orme fossili che sembrerebbero essere state prodotte dai piedi dotati di membrana interdigitale, come quelli delle anatre, di un segnosauro denominato \"Macropodosaurus gravis\". Il becco senza denti, per\u00f2, non sarebbe certo stato utile come strumento per trattenere prede scivolose quali i pesci.\nClassificazione.\n Therizinosauria \n `--+--\"Erlikosaurus\" \n +--\"Falcarius\"\n +--\"Jianchangosaurus\"\n +--\"Saurexallopus\"\n `--\"Therizinosauroidea\"\n `--+--\"Alxasaurus\" \n +--\"Beipiaosaurus\" \n +--\"Martharaptor\"\n +--Therizinosauridae\n `--+--\"Enigmosaurus\" \n +--\"Erliansaurus\" \n +--\"Eshanosaurus\"\n +--\"Nanshiungosaurus\" \n +--\"Neimongosaurus\" \n +--\"Nothronychus\"\n +--\"Segnosaurus\" \n +--\"Suzhousaurus\" \n +--\"Therizinosaurus\""}
{"id": "432642", "revid": "287204", "url": "https://it.wikipedia.org/wiki?curid=432642", "title": "Ren\u00e9 Duguay-Trouin", "text": "Anche se offuscato dal nome del pi\u00f9 famoso di tutti i corsari, Jean Bart, ha vissuto una vita molto avventurosa, ricca di avvenimenti sia militari, sia sentimentali. Sostanzialmente si tratta del classico personaggio \"cappa e spada\" che nei secoli XVII-XVIII era tutt'altro che una figura letteraria.\nGli inizi della carriera.\nRen\u00e9 nacque a Saint Malo nel 1673, uno dei porti favoriti dai corsari, ottavo di 10 fratelli. All'epoca era normale che vi fossero famiglie molto numerose, ma anche che la mortalit\u00e0 infantile le falcidiasse, cosa che accadde a 5 dei suoi fratelli, che non raggiunsero l'et\u00e0 adulta.\nLa sua famiglia era legata al mare, infatti erano sia armatori che corsari. Il padre, Luc Trouin, era quasi sempre per mare, essendo al tempo stesso capitano e armatore.\nLa madre, Marguerite Boscher, era il vero punto di riferimento della famiglia, che allevava, ma di cui curava anche gli interessi finanziari in assenza del marito.\nLa vita del mare affascinava il piccolo Ren\u00e9, che passava ore a guardarlo fantasticando, specie mentre aspettava che il padre tornasse, cosa che in genere significava anche un dono riportato da chiss\u00e0 quale Paese esotico. Durante quelle ore, conobbe e fece amicizia con Barnab\u00e9 Cloquemin, che diventer\u00e0 suo grande amico e fedele compagno di avventure.\nTuttavia, all'alba della pubert\u00e0 Ren\u00e9 ebbe nella sua vita degli importanti cambiamenti: a 14 anni, nel 1687, suo padre mor\u00ec cinquantenne, logorato dalla durissima vita che i marinai all'epoca dovevano sopportare. Ma in quello stesso anno in cui il padre, che rappresentava il passato della sua vita, scompare, Ren\u00e9 vide i due famosi corsari Jean Bart e Claude de Forbin accolti nella sua citt\u00e0, dopo che, catturati dagli inglesi, erano riusciti a evadere da Plymouth e ad attraversare la Manica su di una scialuppa a remi.\nAll'epoca erano ancora giovani (37 e 32 anni) e nel pieno della loro carriera, per cui non mancarono di impressionare Ren\u00e9 e di fargli volare la fantasia lontano dalla vita monastica cui era destinato.\nInfatti, avendo la sua famiglia il consolato francese a Malaga, avevano per amico l'arcivescovo di tale diocesi, il quale era fratello naturale del Re di Spagna. Per lui, che non era il primogenito, la carriera da prelato sembrava una via predestinata.\nMa il giovane Ren\u00e9 non si interessava di vita ecclesiastica, voleva solo una cosa: la vita del mare.\nDopo aver partecipato a bagordi e risse, ratti di ragazze ecc. a Rennes e a Caen, dove doveva studiare filosofia come materia propedeutica per la sua entrata in convento, accadde l'irreparabile: uccise in duello un rivale in amore.\nA quel punto, la sua carriera ecclesiastica tramont\u00f2 definitivamente e lui, tornato a Saint Malo, si imbarc\u00f2 in fretta in una nave, la \"Trinit\u00e9\" (che suona alquanto ironico visto il suo fallimento nella carriera ecclesiale) da 18 cannoni, armata dalla sua stessa famiglia, sotto il capitano Legoux, Era il 16 dicembre 1690 e Ren\u00e9 aveva sedici anni. La nave non era un mercantile: praticamente la famiglia Trouin si costruiva legalmente le navi che poi usava per azioni di pirateria. Il primo scontro fu contro gli Inglesi, e si concretizz\u00f2 nella cattura di un bastimento carico di indaco e zucchero, ma subito dopo un fortunale invest\u00ec il piccolo \"Trinit\u00e9\" con tale forza che quasi lo affond\u00f2.\nUna volta riparati i danni, il vascello in cui era imbarcato Ren\u00e9 torn\u00f2 in azione, e dal momento che era scoppiata la Guerra della Lega D'Asburgo, con la Francia di Luigi XIV contro il resto dell'Europa, il primo scontro che venne sostenuto fu contro un'altra nave corsara, olandese, che venne costretta alla resa.\nLa \"Trinit\u00e9\" cattur\u00f2 in seguito la \"Fran\u00e7ois Samuel\" e la \"Seven Stars of Scotland\". Duguay-Trouin dimostr\u00f2 tale valore da essere nominato al comando della fregata \"Danycan\", piccolo corsaro da 14 cannoni, poco dopo aver compiuto 18 anni.\nIl 6 giugno 1692, il re gli diede il comando della nave \"Hermine\", da quaranta cannoni. Cattur\u00f2 con quella cinque navi all'entrata della Manica.\nIl comando successivo fu quello della \"Couqueten\", che era in migliori condizioni della precedente e aveva 18 cannoni. Questa fu la nave che gli diede il primo grande successo: in collaborazione con un'altra nave corsara, venne attaccato un convoglio mercantile inglese scortato da 2 navi da guerra della Marina, che per\u00f2 non riuscirono ad impedire che ben 12 mercantili fossero catturati, anche se 2 vennero poi ripresti.\nDopo quest'incredibile azione, Ren\u00e9 ebbe il comando della \"Profond\", i cui 32 cannoni non compensavano il cattivo stato della nave. La sfortuna si abbatt\u00e9 su di essa, e prima una epidemia mise fuori combattimento met\u00e0 equipaggio, poi vi fu uno scontro durissimo con una nave svedese che di notte ha scambiato la francese per un'altra.\nFu costretto a far scalo a Lisbona, dove Duguay-Trouin si riveler\u00e0 ancora ben predisposto per le avventure galanti e i duelli. Sempre in quell'anno, il 1693, ebbe il comando della \"Hercules\", da 28 cannoni.\nCon questa ebbe uno dei suoi successi pi\u00f9 importanti, perch\u00e9 proprio mentre esso aveva a bordo un grave malcontento, con gli ufficiali che premevano per rientrare a Saint Malo essendo stati per mare per troppo tempo senza successi, rivel\u00f2 che in sogno vide ben 2 grandi navi venire incontro all\"'Hercules\", e con ci\u00f2 chiese altri 8 giorni di ricerca prima del rientro in porto. Il giorno dopo, caso o meno che fosse, la profezia che ebbe in sogno si realizz\u00f2, infatti i gabbiani che volavano nell'aria segnalavano l'avvicinarsi di 2 navi, che fermate si rivelarono cariche di oro, argento e avorio. Solo un fatto non era stato previsto dalla profezia; la \"Couqueten\" era in vista delle navi al momento dell'azione e per questo reclam\u00f2 ed ebbe una parte della preda.\nTornato a Lisbona in varie occasioni, non perse l'occasione di far valere le sue doti di spadaccino e di amatore. Duell\u00f2 addirittura con il capo cannoniere del \"Profond\", costringendolo alla fuga; ma soprattutto nella sua citt\u00e0 con un maestro d'armi francese, spalleggiato da 2 compagni, che riusc\u00ec a tenere in scacco fino a quando non vennero separati.\nA Lisbona nel 1694 comandando la \"Diligente\" (36 cannoni) ebbe una relazione con una bella dama che per\u00f2 era gi\u00e0 l'amante di un altro, un nobile. Non pot\u00e9 andare ad un appuntamento perch\u00e9 gli fu ordinato dall'Ambasciatore francese di far scappare 2 nobili portoghesi. Allora Ren\u00e9 mand\u00f2 il suo amico a scusarsi del mancato appuntamento, e la dama gli diede come regalo per il suo capitano una tabacchiera con dei confetti alla cannella. Questi fecero passare un brutto guaio a bordo, perch\u00e9 a bordo, la cordiale atmosfera che vi era per i due ospiti portoghesi venne incrinata dall'esposizione di quella tabacchiera, quando il Conte de Prado intim\u00f2 a Ren\u00e9 di dire da dove l'aveva presa, e con la complicit\u00e0 dell'amico si invent\u00f2 istantaneamente una storia su furti e ricettatori. La cosa sembr\u00f2 funzionare, ma cos\u00ec fu chiaro che l'amante' ufficiale della bella signora di Ren\u00e9 era proprio il conte de Prado.\nIl 12 aprile 1694, a bordo della nave \"Diligente\", copr\u00ec la fuga del convoglio che stava scortando ma fu sconfitto da uno squadrone di sei navi comandato dall'ammiraglio David Mitchell. La \"Diligente\", a malapena a galla e perduta la maggioranza dell'equipaggio, fu costretta ad arrendersi. Duguay-Trouin fu preso prigioniero e condotto a Plymouth.\nPrigionia a Plymouth.\nDurante il 1694 Duguay-Trouoin ritorn\u00f2 anche alla guerra come corsaro. Al comando della \"Diligente\" vi fu un'azione contro una nave inglese da carico, scortata dal vascello \"Prince of Orange\", con i suoi 56 cannoni. La tattica del corsaro francese fu quella di mostrare la bandiera inglese per riuscire ad avvicinarsi alla nave inglese e spararle per prima, ma alla fine decise di rinunciare: il bastimento trasportava legname e carbone, come si riusc\u00ec in qualche modo a stabilire, e cos\u00ec la nave francese scapp\u00f2 via senza nemmeno aver ammainato la bandiera, con una salva di qualche cannone tiratale dietro dal vascello inglese.\nLa fortuna non era stata dalla parte dei francesi, ma and\u00f2 anche peggio quando 15 giorni dopo, il 12 maggio 1694, Duguay su ritrov\u00f2 in mezzo ad una fitta nebbia, preso tra la costa inglese e 6 grosse navi inglesi. IL comandante volle addirittura andare all'assalto di una di queste, dopo che una cannonata abbatt\u00e9 parte dell'alberatura impedendo la fuga. Per\u00f2 la mossa non funzion\u00f2 per un fraintendimento sulla rotta da seguire, e la nave venne tempestato da una tempesta di cannonate tirate dagli efficienti cannonieri inglesi. L'equipaggio francese addirittura scapp\u00f2 dentro la stiva per ripararsi dai proiettili, tanto che il comandante li stan\u00f2 'a colpi di granata a mano'.\nMa ormai era tardi, e la bandiera di combattimento venne ammainata, cos\u00ec che non fosse possibile, per le leggi di guerra dell'epoca, di rialzarla ancora. In pi\u00f9, Duguay venne ferito ad una gamba da una fucilata. Alla fine, la nave si arrese, e il comandante Duguay venne portato a bordo la nave inglese \"Monck\" dove venne accolto con ogni riguardo, tanto che gli venne addirittura ceduta la cabina del capitano.\nLa nave attracc\u00f2 a Plymouth, dove si continu\u00f2 a trattare l'illustre prigioniero in maniera eccessivamente liberale, con la libert\u00e0 di muoversi per la citt\u00e0 e non scappare dalla cerchia di mura, solo sulla parola. L'arrivo in porto del comandante della \"Prince of Orange\", per\u00f2, cambi\u00f2 le cose, perch\u00e9 l'inglese non aveva dimenticato il trucco della finta bandiera inglese. Cos\u00ec pretese che Ren\u00e9 venisse rinchiuso in prigione, cosa che in effetti venne accordata. La prigionia per\u00f2 non era particolarmente dura, e poteva vedersi con dei visitatori, tra cui la bella mercantessa che aveva incontrato per Plymouth. Uno dei carcerieri del corsaro francese era innamorato della bella signora che veniva a trovarlo, e il francese si arrangi\u00f2 subito nel caso specifico: se non evadeva, non era detto che non sarebbe stato impiccato per l'uso sleale della bandiera.\nSfrutt\u00f2 il cuore innamorato del guardiano, gli organizz\u00f2 un incontro con la signora, che era complice nel tentativo di fuga, ma riusc\u00ec ad uscire dalla cella anche lui per tale incontro, e scapp\u00f2 rocambolescamente. Vi era ad attenderlo l'amico Barnab\u00e9 e un altro ufficiale, che erano liberi anche loro di muoversi per la citt\u00e0. La scialuppa fornita da un altro amico: un capitano svedese, con armi e viveri, fu la salvezza. imbarcati in tutto 4 persone, a forza di remo attraversarono la Manica, evitando di poco la localizzazione da parte di una fregata inglese, grazie alla nebbia, poi raggiunsero la Bretagna mentre dopo aver evitato di affondare per via di acqua entrata a bordo e torn\u00f2 a Saint-Malo.\nFu accompagnato nella fuga dal tenente Nicolas Thomas, dal medico Lhermite, da Pierre Legendre e dal quartiermastro.\nAltre missioni.\nPoco dopo, Duguay riprese il mare, ben deciso a 'vendicarsi' della sconfitta subita dagli Inglesi. Cos\u00ec prese il mare con la FRANCOIS, da 48 cannoni, che lo attendeva a Rochelle.\nIl 3 gennaio del 1695, al largo di Ouessant, intercett\u00f2 2 vascelli inglesi, ciascuno con una quarantina di cannoni, che scortavano un gruppo di mercantili. Questi scapparono, ma nonostante l'inferiorit\u00e0 numerica, la nave francese conquist\u00f2 il NONSUCH.\nGrazie anche a questa azione, viene inviato a Parigi e viene accolto da Luigi XIV, che gli don\u00f2 una spada. Oramai i corsari erano l'unica forma di guerra navale possibile alla Francia sui mari, dopo la sconfitta di Le Houge, 1692.Tale vittoria inglese spinse i francesi a rivolgersi alla guerra sui mari contro il traffico mercantile, cosa che venne svolta in maniera molto efficace, tanto che gli inglesi finirono in stallo di fronte alla depredazione delle loro linee mercantili, e si ritrovarono pi\u00f9 in difficolt\u00e0 contro questa 'minaccia asimmetrica' che contro la flotta da guerra francese.\nCon la nave catturata agli inglesi, ribattezzata \"Sans Pareil\", Ren\u00e9 ripart\u00ec per un'ennesima azione. Seppe infatti da un capitano norvegese, che 2 grosse navi olandesi attendevano la scorta britannica per partire in alto mare, ancorate al largo di Vigo.\nDal momento che la nave francese non aveva cambiato, come spesso accadeva, il nome dipinto sulla fiancata, il corsaro francese ebbe la brillante idea, tutt'altro che leale, di presentarsi come la nave di scorta per le 2 olandesi. Queste la scambiarono per ci\u00f2 che affermava d'essere, ma solo per venire catturate e utilizzate da equipaggi da preda.\nMa poco dopo accadde che si incontrarono con 'vere' navi inglesi, 2 vascelli e 1 fregata. Duguay si avvicin\u00f2 alle navi inglesi, dimostrando di essere 'uno di loro', ma il comandante della fregata non ci vide chiaro e cerc\u00f2 di avvicinarsi alle 2 navi olandesi, lasciate in lontananza dietro la \"Sans Pareil\". Allora, prima che il trucco si svelasse, Dugay consider\u00f2 di gettare la maschera: infatti era quasi il tramonto e con l'oscurit\u00e0 si poteva sperare un disimpegno: cambi\u00f2 rotta, si avvicin\u00f2 alla fregata, iss\u00f2 la bandiera francese e le spar\u00f2 una bordata a bruciapelo, poi gir\u00f2 attorno e spar\u00f2 una seconda bordata sull'altro lato. Messa fuori uso la nave, scapp\u00f2 nell'oscurit\u00e0 con le sue navi olandesi, sfuggendo ai lenti vascelli, mentre la fregata non era pi\u00f9 in grado di inseguirlo.\nQuesta ennesima azione di successo lo vide nominato Capitano di fregata leggera della Marine Royale francese, ovvero entr\u00f2 in servizio effettivo nella flotta 'ufficiale' del Re.\nNel 1697 la Pace di Ryswick sospese la guerra di corsa e Duguay-Trouin pass\u00f2 il suo tempo a Saint-Malo con le donne. Fu coinvolto in un duello con un gentiluomo, Charles Cognetz, per una questione di gioco. Entrambi furono portati di fronte all'ufficiale di polizia, M. de Vauborel, che esplicitamente proib\u00ec ogni ulteriore violenza.\nLa guerra di Successione spagnola.\nNel 1702, allo scoppio della guerra di successione spagnola, Duguay-Trouin comand\u00f2 la \"Bellone\" e la \"Railleuse\". Divenne quindi ufficiale nella Marina reale francese.\nNel 1703 visse l'azione pi\u00f9 ambiziosa, quella di attaccare e conquistare la flotta di pescherecci olandesi dello Spitzberg. Ma la spedizione non ebbe fortuna. Partito con l\"'Eclatant\" e con 2 altre navi, si vide arrivare addosso una quindicina di bastimenti che sulle prime sembravano mercantili, ma che in realt\u00e0 erano navi da guerra olandesi. La nave di Duguay riusc\u00ec a salvare a stento le sue compagne che essendo pi\u00f9 lente vennero raggiunte da 5 navi nemiche. Legate le vele si frappose tra inseguitori e inseguiti, disalber\u00f2 una nave olandese con una bordata, e poi slegando le vele, acceler\u00f2 e scapp\u00f2 via, salvando con estremo coraggio la sua formazione. Ma la missione non ebbe ugualmente successo, i 200 pescherecci d'altura olandesi concentrati nel porto di Greehaven non vennero mai catturati, invece le navi vennero portate dalle forti correnti fino quasi all'Artico. Dopo lunga e stentata navigazione la flotta francese torn\u00f2 in Patria con la sola consolazione di avere evitato guai peggiori.\nNonostante questo mancato successo, venne nominato capitano di vascello, e poi cavaliere di San Luigi.\nNel 1704 cattur\u00f2 sulle coste d'Inghilterra un vascello da guerra da 54 cannoni e dodici navi mercantili.\nIl 22 giugno 1705 part\u00ec con 3 vascelli, \"Lis\", \"Achilels\", \"Jason\", e 3 fregate, e facendo rotta a Sud and\u00f2 alla ricerca di navi portoghesi provenienti dal Brasile.\nLa battaglia contro la \"Devonshire\" e contro Forbin.\nNell'ottobre di quell'anno si imbarc\u00f2 per intercettare la flotta da carico inglese diretta con un corpo di spedizione in Portogallo. Si trattava di una forza di 200 navi mercantili circa, scortate da 5 vascelli inglesi. La potenza di fuoco delle navi inglesi era molto elevata, ma i francesi si impegnarono a fondo e riuscirono a sconfiggere gli inglesi.\nLa flotta francese comprendeva le 6 navi di Ren\u00e9 Duguay-Trouin, ma anche le 6 unit\u00e0 di un altro scuffiala, Forbin. Questo si attard\u00f2 a manovrare la sua squadra, mentre Duguay and\u00f2 all'attacco per cercare di intercettare le navi inglesi da carico.\nMa la battaglia fu durissima. La \"Devonshire\" in particolare, con i suoi 80 cannoni, si dimostr\u00f2 un avversario micidiale, ma alla fine, mentre stava per essere abbordata, un incendio la fece saltare in aria, con tutto l'equipaggio tranne 3 marinai. La \"Lis\", la nave di Duguay venne danneggiata gravemente, come anche il resto della squadra.\nMa quando giunse in porto seppe che il Forbin aveva annunciato la cattura delle navi inglesi come sua conquista personale. Vi fu un durissimo scontro verbale tra i 2, pacificato dal Re in persona a Versailles.\nCapitano di vascello nel 1706, attacc\u00f2 con tre navi una flotta brasiliana al largo di Lisbona, che era carica di viveri e munizioni e scortata da dieci navi da guerra: il combattimento dur\u00f2 due giorni.\nL'impresa di Rio.\nA quel punto della carriera, Duguay aveva ottenuto praticamente tutto quello che poteva desiderare, a livello personale, ma ancora trentaquattrenne era tutt'altro che disinteressato ad altre, sia pure rischiose missioni. Obiettivo: Rio de Janeiro.\nQuesta citt\u00e0 era gi\u00e0 stata attaccata dai francesi, ma dopo lo sbarco erano stati sconfitti pesantemente e centinaia di loro erano tenuti prigionieri, mentre lo sfortunato loro comandante venne addirittura assassinato. Si trattava di conquistare questa citt\u00e0 e i dintorni e liberare i prigionieri connazionali. Dovettero essere superati problemi di ordine finanziario, gelosie, intrighi, grazie anche all'appoggio del Re che assicur\u00f2 la partecipazione della marina in cambio di un quinto dei profitti eventuali. Il 3 giugno 1711 la missione part\u00ec da Brest, sfugg\u00ec alla sorveglianza della flotta inglese, e le 13 navi della missione, 7 vascelli e 6 fregate, arrivarono davanti a Rio de Janeiro il 12 settembre.\nLa battaglia iniziale fu segnata dalla sorpresa, con le navi francesi che si incunearono nella baia di Rio senza nemmeno rispondere al fuoco dei portoghesi, subendo perdite ma impressionando talmente i loro avversari, che essi arenarono le loro navi per timore di subire l'abbordaggio. Segu\u00ec uno sbarco sull'Isola delle Capre con 500 uomini, che subito iniziarono a installarvi una batteria costiera. Il giorno dopo arrivarono a terra 3200 francesi, che iniziarono ad a conquistare la citt\u00e0 e i dintorni. Una delle 3 brigate in cui era ripartito il corpo di spedizione era comandata dallo stesso Ren\u00e9 Duguay-Trouin.\nLa battaglia definitiva si ebbe solo il 19 settembre, quando i portoghesi contrattaccarono con 1500 uomini, ma dopo le prime azioni di successo, Duguay riusc\u00ec a far respingere l'attacco grazie anche all'appoggio dei 5 mortai e 24 cannoni installati sull'Isola delle Capre. Il 20 settembre tutto era finito, e cominci\u00f2 il saccheggio della citt\u00e0.\nA quel punto il governatore portoghese, Don Francisco Castro Morais che per guadagnare tempo mand\u00f2 un padre gesuita a trattare, fino a quando i francesi minacciarono di distruggere la citt\u00e0 a cannonate. Rio non poteva essere tenuta a lungo da Duguay e i suoi uomini, che accettarono un riscatto di 610.000 crusadi e altre mercanzie, per un totale di 600 tonnellate. Le navi francesi si portarono via anche molti superstiti della spedizione precedente, che erano rimasti imprigionati nel frattempo nelle fortezze locali. Ma se il viaggio ebbe fortuna all'andata, e la guerra fu breve e vittoriosa, a quel punto si manifest\u00f2 la malasorte. 2 delle navi vennero per\u00f2 perdute durante la rotta del ritorno, una delle quali era comandata da uno dei pi\u00f9 cari amici di Ren\u00e9, e per giunta trasportava 600.000 lire in oro e argento.\nDopo la vittoria ottenuta, il Re concesse a Trouin una pensione di 2000 lire e la nomina a chef d'escadre.\nGli ultimi anni.\nAl termine della sua carriera comand\u00f2 la flotta di base a Saint-Malo, quindi quella di Brest, la flotta dell'Oriente; nel 1731 ebbe l'incarico di reprimere le scorrerie dei corsari barbareschi di Tunisi che minacciavano i commerci francesi nel Mediterraneo, ed infine ebbe il comando del porto di Tolone. \nQuesta nomina giunse nel 1715, ma in quell'anno vi occorse anche la morte dell'amato sovrano Luigi XIV. Il successore Luigi XV invi\u00f2 Duguay-Trouin a incutere il dovuto timore della bandiera francese ai corsari nordafricani, ma la missione si rivel\u00f2 una sorta di passeggiata. Fu l'ultima delle missioni di Trouin, e avvenne nel 1731. Gli ultimi 25 anni della sua vita, dove prematuramente raggiunse i pi\u00f9 ambiziosi obiettivi, furono per il resto assai anonimi, sostanzialmente si ritir\u00f2 a vita privata.\nLa triste decadenza fisica del corsaro avvenne progressivamente, a causa di gotta, emicranie e altri disturbi. Mor\u00ec il 17 settembre 1736 munito dei conforti religiosi, in casa sua, a Rue Richelieu a Parigi. Sul letto di morte vi erano, a piangerlo, la vecchia governante Nanon, che tra le tante donne avute fu l'unica a restargli vicino fino alla fine, e Francillon, un orfano di 4 anni che Ren\u00e9 riconobbe come figlio e erede, anche se non era realmente figlio suo. Una morte discreta e solitaria per il grande capitano di tante navi, che non ebbe mai una famiglia sua.\nLa salma venne inumata nella chiesa di Saint Roch, a Parigi, ma nel 1973 \u00e8 stata traslata nella cattedrale di Saint-Malo.\nI titoli.\nLuigi XIV gli confer\u00ec una spada d'onore nel 1694, e lo fece nobile nel 1709, col motto \"Dedit haec insigna virtus\" (\"Il valore gli diede queste insegne\"). A quel tempo aveva catturato 16 navi da guerra e oltre 300 mercantili inglesi e olandesi.\nTra le navi che ne hanno perpetuato il lungo nome, vi fu il \"Duguay-Trouin\", incrociatore di prima classe del periodo 1877-1899, con motrici a vapore e 3 alberi, e un altro incrociatore, veloce e ben armato da 7365t. standard, con 8 cannoni da 155/45mm., 4 da 75 A/A. e impostazione nel 1922, con entrata in servizio 4 anni pi\u00f9 tardi."}
{"id": "432658", "revid": "111389344", "url": "https://it.wikipedia.org/wiki?curid=432658", "title": "Compromesso di Io\u00e0nnina", "text": "Il compromesso di Ioannina \u00e8 un accordo raggiunto il 29 marzo 1994 nella citt\u00e0 greca di Giannina, durante un consiglio straordinario degli Stati membri dell'Unione europea, all'indomani dell'adesione di Austria, Finlandia e Svezia.\nOggetto del compromesso \u00e8 la definizione del numero minimo di voti necessario al costituirsi di una \"minoranza di blocco\". Con l'aggiungersi di nuovi membri ai dodici originari, infatti, si temeva una diminuzione non solo sostanziale ma anche formale del valore del voto d'opposizione espresso dai singoli stati in seno al Consiglio dell'Unione europea.\nIl compromesso stabilisce che, nel caso in cui una minoranza non costituisca ostacolo ad una maggioranza qualificata, ma sia comunque importante in termini numerici (23-25 voti), il Consiglio debba dibattere ulteriormente l'argomento, procrastinando per un tempo ragionevole il voto al fine di raccogliere un consenso pi\u00f9 ampio di quello che, pur sufficiente, risulterebbe tuttavia esiguo.\nCome per il compromesso di Lussemburgo si tratta di un accordo esclusivamente politico in quanto non approvato con la procedura di revisione di cui all'art 48 TCE."}
{"id": "432732", "revid": "86599", "url": "https://it.wikipedia.org/wiki?curid=432732", "title": "Masanori Hirasawa", "text": "Prolifico scopritore di asteroidi, il Minor Planet Center gli accredita la scoperta di 52 asteroidi, effettuate tra il 1991 e il 1998, tutti in cooperazione con Sh\u014dhei Suzuki. Laureatosi all'Universit\u00e0 di Waseda, lavora alla Mount Nyukasa Station."}
{"id": "432740", "revid": "585241", "url": "https://it.wikipedia.org/wiki?curid=432740", "title": "Comunit\u00e0 montana del Triangolo Lariano", "text": "La Comunit\u00e0 montana del Triangolo Lariano \u00e8 una comunit\u00e0 montana in provincia di Como. Il capoluogo \u00e8 Canzo.\nIl territorio \u00e8 costituito dalla gran parte della penisola triangolare del Triangolo Lariano \u2013 formata dai due rami meridionali del lago di Como (o \"Lario\") e limitata a sud dai piccoli laghi di Alserio, di Pusiano e di Annone \u2013 con esclusione dei comuni appartenenti alla provincia di Lecco.\nIn una superficie di 260\u00a0km\u00b2 sono compresi 31 comuni, con una popolazione complessiva di circa 75.000 abitanti: Albavilla, Albese con Cassano, Asso, Barni, Bellagio, Blevio, Brunate, Caglio, Canzo, Caslino d'Erba, Castelmarte, Civenna, Erba, Eupilio, Faggeto Lario, Lasnigo, Lezzeno, Longone al Segrino, Magreglio, Nesso, Pognana Lario, Ponte Lambro, Proserpio, Pusiano, Rezzago, Sormano, Tavernerio, Torno, Valbrona, Veleso, Zelbio.\nLa comunit\u00e0 montana \u00e8 retta da un'assemblea, costituita da rappresentanti nominati dai comuni membri. Il presidente e il consiglio direttivo di sette assessori sono eletti dall'assemblea, e le commissioni assembleari vengono costituite all'interno dell'assemblea.\nIl territorio \u00e8 costituito da strati calcarei, ricchi di grotte. Caratteristica la presenza di massi isolati di granito (\"trovanti\" o \"massi erratici\") alcuni di grandi dimensioni (il pi\u00f9 notevole \u00e8 la \"Prea Lentina\" tra Civenna e Bellagio), che furono trasportati a valle dagli antichi ghiacciai che occupavano la Valmasino e la Valmalenco. Alcuni di essi furono scavati per trasformarli in sepolcri (\"massi avelli\")."}
{"id": "432758", "revid": "2039709", "url": "https://it.wikipedia.org/wiki?curid=432758", "title": "Multiplo", "text": "In matematica, si dice che un numero intero formula_1 \u00e8 multiplo di un altro numero intero formula_2 se esiste un terzo numero intero formula_3 tale che moltiplicato per formula_2 d\u00e0 come risultato formula_1. Quindi, formula_1 \u00e8 multiplo di formula_2 se e solo se esiste formula_3 tale che formula_9.\nIl prodotto fra due numeri interi \u00e8 chiamato multiplo intero.\nAd esempio formula_10 \u00e8 multiplo di formula_11 perch\u00e9 esiste un terzo numero, il formula_12, per cui vale la relazione formula_13.\nQuindi, ogni numero diverso da zero ha infiniti multipli e il risultato di una qualsiasi moltiplicazione \u00e8 un multiplo dei due fattori. In teoria degli insiemi, l'insieme dei multipli di un numero intero non nullo \u00e8 un insieme infinito di numeri. Un numero naturale pu\u00f2 essere un multiplo di pi\u00f9 numeri: formula_14 \u00e8 multiplo di formula_12, ma anche di formula_11, formula_10, formula_18."}
{"id": "432763", "revid": "124985576", "url": "https://it.wikipedia.org/wiki?curid=432763", "title": "Caterina Pigorini Beri", "text": "Biografia.\nSorella dell'illustre paletnologo Luigi Pigorini, figlia del dottor Luciano Pigorini (Soragna 1809 - Fontanellato 1897), medico condotto della cittadina di Fontanellato dove condusse i suoi studi da autodidatta, Caterina ebbe la guida del professor Luigi Caggiati, medico e letterato, e del conte Jacopo Sanvitale.\nDopo aver insegnato a Parma nelle scuole femminili di San Paolo, si afferm\u00f2 come folklorista con una serie di scritti frutto di un viaggio in Calabria, che apparvero sulla \u00abNuova Antologia\u00bb e che formarono dieci anni dopo la loro uscita il volume \"In Calabria\".\nL'attivit\u00e0 di insegnante ed educatrice le aveva assicurato notoriet\u00e0 e stima, tanto che l'allora ministro della Pubblica Istruzione Cesare Correnti la nomin\u00f2 direttrice della Regia Scuola normale e del Convitto Femminile di Camerino.\nNella citt\u00e0 marchigiana Caterina si spos\u00f2 con il sindaco, l'avvocato Antonio Beri, Sindaco di Camerino.\nLa permanenza nelle Marche fu proficua perch\u00e9 le fece scrivere quei bozzetti che prima arricchirono le pagine della \"Nuova Antologia\" e poi diedero corpo al volume \"Costumi e superstizioni dell'Appennino Marchigiano\", opera forte e schietta, universalmente apprezzata.\nEbbe amicizia con molti personaggi illustri fra cui Giuseppe Verdi, Giosu\u00e8 Carducci, Alinda Bonacci Brunamonti.\nIl 2 Febbraio 1902 viene insignita della Medaglia d'Oro di Benemerita dell'Istruzione Popolare. \nMor\u00ec a Roma il 26 marzo 1924 dopo una lunga malattia che l'aveva colpita nel 1915.\nBibliografia.\nRiferimenti in rete"}
{"id": "432774", "revid": "12582", "url": "https://it.wikipedia.org/wiki?curid=432774", "title": "CocaCola", "text": ""}
{"id": "432843", "revid": "1543377", "url": "https://it.wikipedia.org/wiki?curid=432843", "title": "Peacekeeping", "text": "Il peacekeeping (\"mantenimento della pace\"), anche U.N. peacekeeping, identifica le attivit\u00e0 politiche e militari svolte dalle \"Forze internazionali di pace delle Nazioni Unite\" (comunemente indicate come caschi blu) con lo scopo di mantenere la pace internazionale. Queste azioni sono svolte sotto il controllo del Segretariato delle Nazioni Unite su mandato del Consiglio di sicurezza attraverso coalizioni militari internazionali. Le missioni sono gestite dal Dipartimento per le operazioni di pace, con sede presso il Palazzo di vetro a New York. Nel 1988 alle Forze internazionali di pace dell'ONU \u00e8 stato assegnato il premio Nobel per la pace.\nStoria.\nLe attivit\u00e0 di \"peacekeeping\" delle Nazioni Unite era stato inizialmente sviluppato durante la Guerra fredda come mezzo per risolvere conflitti tra Stati dispiegando personale militare disarmato o con armamento leggero proveniente da pi\u00f9 Stati, sotto comando ONU, in aree dove i contendenti potevano aver bisogno di una terza parte neutrale in funzione di osservatore del processo di pace.\nI caschi blu dell'ONU potevano entrare in azione quando le principali potenze (i cinque membri permanenti del Consiglio di sicurezza) incaricavano le Nazioni Unite di porre termine a conflitti che minacciassero la stabilit\u00e0 regionale e la pace e sicurezza internazionali.\nDal 1948 al febbraio 2009, si contano 63 operazioni di pace dell'ONU, di cui sedici ancora in corso. Ogni anno ne vengono proposte di nuove.\nLa prima missione qualificabile come operazione di peacekeeping fu la l'UNEF I, tali tipo di operazioni si sono poi moltiplicate negli anni novanta, quando hanno iniziato a configurarsi anche come peace-building (UNOSOM I e II, ONUMOZ, UNAMIR, etc.) o altre forme.\nL'ONU prese posizione sulla crisi di Suez (1956) \u2014 una guerra condotta contro l'Egitto (sostenuto da altre nazioni arabe) da Regno Unito, Francia ed Israele coalizzati. Quando nel 1957 fu dichiarato un cessate il fuoco, il diplomatico canadese (destinato a divenire poi Primo Ministro) Lester Bowles Pearson consigli\u00f2 che le Nazioni Unite disponessero una forza internazionale sul canale di Suez per garantire che entrambe le parti onorassero il cessate il fuoco. Secondo Pearson la forza ONU poteva essere composta principalmente da soldati canadesi, ma tale soluzione suscitava la diffidenza egiziana, poich\u00e9 in effetti un membro del Commonwealth avrebbe dovuto far da guardiano al Regno Unito e relativi alleati. Di conseguenza, fu riunita una forza d'interposizione che raccoglieva militari delle pi\u00f9 varie cittadinanze, in modo da assicurare la diversit\u00e0 nazionale (ritenuta presupposto d'imparzialit\u00e0). Pearson avrebbe ottenuto il premio Nobel per la pace in relazione a tale impresa, ed oggi \u00e8 considerato un padre del \"peacekeeping\" moderno.\nNel 1988 il premio Nobel per la pace \u00e8 stato assegnato alle Forze internazionali di pace delle Nazioni Unite.\nCon la fine della guerra fredda si determin\u00f2 un cambiamento nel \"peacekeeping\", sia ONU sia multilaterale. In un nuovo spirito di collaborazione, il Consiglio di sicurezza deliber\u00f2 pi\u00f9 ampie e complesse missioni di pace, spesso nell'intento di cooperare nell'attuazione di accordi di pace intercorsi in conflitti interni ad un medesimo Stato e guerre civili. Inoltre, nel \"peacekeeping\" si prese ad inserire un numero sempre maggiore di elementi non-militari per assicurare il buon funzionamento di funzioni civili, come le elezioni. Il Dipartimento per le operazioni di pace fu creato nel 1992 per far fronte all'accresciuta richiesta di missioni di tal genere.\nTutto sommato, le operazioni di nuova concezione furono un successo. In El Salvador ed in Mozambico, ad esempio, il \"peacekeeping\" mostr\u00f2 una via per raggiungere la pace auto-sostenuta. Tuttavia alcuni tentativi fallirono, forse in conseguenza di una rappresentazione troppo ottimistica delle reali potenzialit\u00e0 insite.\nMentre si stavano svolgendo complesse missioni in Cambogia, il Consiglio di sicurezza invi\u00f2 caschi blu in zone di conflitto come la Somalia, in cui non si era raggiunto n\u00e9 un cessate il fuoco, n\u00e9 un qualche consenso fra le parti.\nQueste operazioni si possono a buon diritto giudicare velleitarie, poich\u00e9 non erano confortate n\u00e9 da quella potenza militare, n\u00e9 da quella (condivisa) volont\u00e0 politica, che sarebbero state necessarie compagne ai \"caschi blu\" per centrare l'obiettivo affidato loro. Questi insuccessi\u2014eminentemente il massacro di Srebrenica (1995) ed il genocidio del Ruanda (l'anno precedente)\u2014causarono un periodo di ripiegamento e di autocritica nella recente storia del \"peacekeeping\" ONU.\nCaratteristiche.\nNell'ambito dei poteri generali attribuiti dallo Statuto delle Nazioni Unite al fine di mantenere la pace internazionale, gli organi delle Nazioni Unite mettono in atto tutte le azioni volte contrastare le minacce alla pace, la violazione della pace e gli atti di aggressione secondo quanto previsto dal Capitolo VII della Carta. Queste possono essere misure di carattere coercitivo o meno, implicanti l'uso della forza o meno.\nIl concetto di \"operazioni di pace\", o \"peacekeeping\", va invece ad indicare una serie di fattispecie alternative fondate sul consenso dello Stato territoriale ed altres\u00ec caratterizzate dalla neutralit\u00e0 ed imparzialit\u00e0 delle operazioni e dall'uso della forza solo per legittima difesa.\nNei casi in cui un diretto coinvolgimento da parte dell'ONU sia giudicato inopportuno o non praticabile, il Consiglio di sicurezza pu\u00f2 delegare le missioni di pace ad organizzazioni regionali quali la NATO oppure coalizioni di Stati che manifestino tali intenzioni.\nI vari ambiti di intervento dei caschi blu e dei funzionari internazionali incaricati sono:\nMissioni di pace.\nLe missioni di pace sono organizzate e gestite dal Dipartimento per le operazioni di pace, un dicastero del Segretariato delle Nazioni Unite.\nIl pi\u00f9 importante documento di elaborazione dottrinale di DPO, intitolato \"United Nations Peacekeeping Operations: Principles and Guidelines\" \u00e8 stato pubblicato nel 2008.\nIn ambito ONU, le operazioni di pace sono inoltre caratterizzate dalla delega del Consiglio di sicurezza al Segretario generale, sia in ordine al reperimento, sia al comando delle forze da impiegare. Non tutte le operazioni finalizzate al mantenimento della pace sono qualificabili come operazioni di pace e da queste vanno distinte le operazioni di \"peacebuilding\" e di \"peace-enforcement\", anche se talune missioni possono avere carattere ibrido. Nella storia dell'attivit\u00e0 dell'ONU si sogliono distinguere tre fasi caratterizzate da altrettanti tipi di \"peacekeeping\" I fini statutari dell'ONU prevedono espressamente che l'organizzazione debba \"mantenere la pace e la sicurezza\"; uno degli strumenti usati, nel corso del tempo, per il mantenimento della pace, sono le operazioni di pace, missioni che tuttavia non trovano esplicita previsione nello statuto e la cui legittimit\u00e0 giuridica \u00e8 stata ravvisata da gran parte della dottrina nel consenso delle parti in causa.\nProcedimento di richiesta.\nIstruzione.\nUna volta che \u00e8 stato raggiunto un accordo di pace, le parti coinvolte possono richiedere all'ONU una forza di peacekeeping per la supervisione sulla pratica attuazione dei punti concordati. Questo avviene perch\u00e9 un gruppo sotto egida ONU difficilmente sar\u00e0 propenso a fare propri gli interessi di una fazione, dato che a sua volta dipende da molti gruppi, in particolare dal Consiglio di sicurezza (composto dai rappresentanti di quindici Paesi) e dal Segretariato delle Nazioni Unite (la cui composizione \u00e8 deliberatamente diversa).\nSe il Consiglio di sicurezza approva l'avvio di una missione, il Dipartimento per le operazioni di pace inizia la programmazione degli elementi necessari. A questo punto, viene scelta la squadra di comando supremo (come verr\u00e0 spiegato pi\u00f9 avanti). Il dipartimento interpeller\u00e0 le singole nazioni aderenti all'ONU per raccoglierne l'eventuale disponibilit\u00e0 al concorso operativo. Dato che\u2014come gi\u00e0 ricordato\u2014le Nazioni Unite non dispongono di alcuna struttura organica permanente in proposito, per ogni esigenza dev'essere formata una coalizione ad-hoc.\nQuesto dato di fatto ha quanto meno due risvolti sfavorevoli: pu\u00f2 portare alla pura impossibilit\u00e0 di mettere in campo una forza credibile, ed in ogni caso determina un fisiologico rallentamento nel reperimento di risorse (in ogni senso dell'espressione) una volta che l'operazione abbia pure preso il largo.\nRom\u00e9o Dallaire, comandante del contingente di pace in Ruanda ai tempi della tragedia umanitaria che afflisse quel lembo d'Africa (1996), cos\u00ec descrisse tali problemi, a confronto con dispiegamenti \"tradizionali\" di forze militari:\nMentre viene messe assieme la forza di peacekeeping, la squadra diplomatica ONU pratica varie attivit\u00e0 diplomatiche. Le esatte dimensioni e forza dello schieramento vanno concordate con il governo della nazione in cui \u00e8 in corso il conflitto. Le regole d'ingaggio devono essere sviluppate e concordate sia dalle parti in lizza sia dal Consiglio di Sicurezza. Esse attribuiscono lo specifico mandato e scopo della missione (cio\u00e8 quando i peacekeeper, se armati, possano usare la forza, e dove possano muoversi, nell'ambito del territorio che li ospita). Spesso il mandato dispone che i peacekeeper siano scortati da \"guide\" del governo ospitante ogniqualvolta lascino la loro base. Questa complicazione ha causato problemi sul campo.\nQuando hanno avuto luogo tutti gli accordi, il personale richiesto \u00e8 stato reperito, e l'approvazione finale \u00e8 stata deliberata dal Consiglio di Sicurezza, i peacekeeper sono dislocati nella regione prevista.\nStruttura.\nUna missione di pace dell'ONU ha tre centri direttivi. Il primo \u00e8 il Rappresentante speciale del Segretario generale, il capo ufficiale della missione. \u00c8 responsabile di tutta l'attivit\u00e0 politica e diplomatica, presiede alle relazioni tanto con le parti stipulanti del trattato di pace, quanto con gli stati membri ONU in generale. Il secondo \u00e8 il comandante della forza, che \u00e8 responsabile dell'apparato militare sul campo. \u00c8 un alto ufficiale delle forze armate che intervengono, e spesso \u00e8 scelto tra quelli della nazione che partecipa con il maggior numero di effettivi. In terzo luogo dobbiamo considerare il \"Chief Administrative Officer,\" che ha la supervisione delle forniture, della logistica, e coordina l'approvvigionamento di ogni necessaria risorsa.\nPartecipazione: i caschi blu.\nLo statuto ONU impone a tutti gli stati membri l'obbligo di mettere a disposizione del Consiglio di sicurezza le forze e le infrastrutture necessarie al mantenimento di pace e sicurezza in ogni posto del mondo. Dal 1948, quasi 130 paesi hanno contribuito a missioni di pace con personale militare e di polizia civile.\n\"Caschi blu\" (dal colore dell'elmetto) \u00e8 la denominazione con cui vengono indicati i militari delle Forze internazionali di pace dell'ONU, con compiti di controllo finalizzati al ripristino della normalit\u00e0 politica e civile nel paese in cui operano. Hanno ricevuto il premio Nobel per la pace nel 1988.\nNel 1956 \u00e8 nata la prima Forza di emergenza delle Nazioni Unite in occasione del conflitto tra Israele ed Egitto.\nNel 2000 \u00e8 stata anche istituita una Brigata di reazione rapida multinazionale per intervenire in aree a rischio in breve tempo.\nBench\u00e9 non siano disponibili informazioni dettagliate su tutto il personale che partecip\u00f2 a missioni di pace dal 1948, si stima che circa un milione di operatori (soldati, agenti di polizia, e \"normali civili\") abbia lavorato sotto bandiera ONU in mezzo secolo abbondante. Con dati riferiti a marzo 2008, 113 paesi stavano contribuendo con un totale di 88\u00a0862 persone tra osservatori militari, polizia, e truppe inquadrate in unit\u00e0 militari canoniche.\nNonostante il lungo elenco di paesi partecipanti sulla carta, la parte del leone\u2014sotto il profilo del numero di addetti sul campo\u2014\u00e8 chiaramente svolta da un nucleo di paesi in via di sviluppo, che spesso traggono profitto economico da tale partecipazione. In questo senso, la classifica dei primi dieci (stima del marzo 2007) appare la seguente: Pakistan (10.173), Bangladesh (9.675), India (9.471), Nepal (3.626), Giordania (3.564), Uruguay (2.583), Italia (2.539), Ghana (2.907), Nigeria (2.465), e Francia (1.975).\nAlla data di marzo 2008, in aggiunta al personale militare e di polizia, risultano aver collaborato a missioni peacekeeping ONU: 5\u00a0187 \"civili internazionali\", 2.031 volontari delle Nazioni Unite e 12.036 civili locali.\nFino ad aprile 2008, 2.468 persone, di oltre cento nazionalit\u00e0, hanno perso la vita in missioni di pace. Molti dei caduti provenivano dall'India (127), Canada (114) e Ghana (113). Il 30% delle perdite umane lamentate nei primi 55 anni di \"peacekeeping\" ONU ricade negli anni dal 1993 al 1995.\nCome gi\u00e0 detto, i paesi in via di sviluppo tendono a partecipare al \"peacekeeping\" pi\u00f9 delle nazioni sviluppate. Questo, in parte, pu\u00f2 spiegarsi con il fatto che le forze armate dei paesi emergenti non evocano il fantasma dell'imperialismo nelle localit\u00e0 di guerra (spesso trattasi di ex-colonie). Ad esempio, nel dicembre 2005, l'Eritrea espulse dalla missione di pace sulla propria frontiera con l'Etiopia tutto il personale statunitense, russo, europeo e canadese. Alla motivazione storico-politica, si aggiunge per\u00f2 l'attrattiva economica per i paesi meno agiati. L'ONU riconosce mensilmente a ciascun operatore militare: $1.028 per paga e rimborsi spese; $303 extra per gli specialisti; $68 per vestiario personale, accessori ed equipaggiamento; $5 per armamento individuale. Pu\u00f2 essere un cespite finanziario di un certo rilievo per un paese emergente. Garantendo ai soldati addestramento, equipaggiamento e stipendi di elevato livello, le missioni di pace ONU consentono a tali paesi di mantenere forze armate pi\u00f9 importanti di quello che si potrebbero permettere secondo i rispettivi bilanci. Circa il 4,5% del personale militare o di polizia impiegato nel \"peacekeeping\" ONU proviene dall'Unione europea; la percentuale scende sotto l'uno per cento se consideriamo gli addetti statunitensi.\nCosti.\nI costi del \"peacekeeping\", specie dopo la fine della guerra fredda, sono lievitati enormemente. Nel 1993, i costi annuali per le operazioni di pace delle Nazioni Unite sono arrivati a circa $3,6 miliardi, anche a causa delle operazioni nell'Ex Jugoslavia ed in Somalia. Nel 1998, erano crollati ad una cifra addirittura inferiore al miliardo di dollari. Con la ripresa delle operazioni su vasta scala, i costi s'impennarono di nuovo verso i $3 miliardi nel 2001. Nel 2004, fu approvato un bilancio di previsione da $2,8 miliardi, ma il costo a consuntivo fu superiore. Nel 2006, l'ammontare si aggirava sui $5 miliardi.\nTutti gli Stati membri sono legalmente obbligati a pagare la loro quota di costi per il mantenimento della pace, in ragione di una complessa formula che loro stessi hanno stabilito. Malgrado questa obbligazione, gli Stati membri nel 2004 avevano accumulato un arretrato di circa $1,2 miliardi, con riferimento a missioni in atto e pregresse\nMissioni non-ONU.\nNon tutte le forze di \"peacekeeping\" sono state direttamente controllate dalle Nazioni Unite.\nNel 1981, un accordo tra Israele ed Egitto diede vita al gi\u00e0 ricordato \"Multinational Force and Observers\" che tuttora esercita una supervisione sulla penisola del Sinai.\nSei anni pi\u00f9 tardi, la Indian Peace Keeping Force\nentr\u00f2 nello Sri Lanka per concorrervi al mantenimento della pace.\nLa situazione divenne stagnante, e nel 1990 il Primo ministro dello Sri Lanka, che aveva concluso un patto con le Tigri Tamil, chiese all'India di ritirarsi.\nNel novembre 1998, inoltre, l'India collabor\u00f2 alla restaurazione del governo di Maumoon Abdul Gayoom nelle Maldive, azione da inquadrarsi nell'alveo della Operazione Cactus.\nIl 20 dicembre 1995, su mandato ONU, una forza a guida NATO (IFOR) fece il suo ingresso in Bosnia per dare attuazione al \"General Framework Agreement for Peace in Bosnia and Herzegovina.\" Analogamente, un'operazione NATO (KFOR) si svolge tuttora nella provincia serba del Kosovo.\nLa missione a guida Nato in Bosnia ed Erzegovina \u00e8 stata successivamente sostituita da una missione peacekeeping a patrocinio europeo, organizzata da EUFOR. Anche l'Unione Africana, a partire dal 2003, \u00e8 stata marginalmente coinvolta nel peacekeeping continentale.\nNell'Ossezia del Sud, Russia e Georgia inviarono le rispettive formazioni di caschi blu in applicazione all'accordo di So\u010di (siglato il 24 giugno 1992).\nLa seconda guerra in Ossezia del Sud del 2008 si concluse con l'espulsione dalla regione di tutte le forze georgiane, compresi i caschi blu, ed ebbe un bilancio di 18 caduti tra i caschi blu russi.\nCritiche.\nDanni potenziali alle truppe.\nNaturalmente, come ogni impresa militare (o bellica in senso ampio), anche il peacekeeping potrebbe provocare danni alla salute delle persone impiegate, soprattutto per l'elevato grado di stress che comporta. I peacekeeper sono esposti a danni causati (\"collateralmente\", in modo non deliberato) dalle parti in conflitto e spesso anche ad un clima cui non sono avvezzi. Ne scaturiscono problemi di salute mentale, suicidio ed abuso di droghe, come dimostrano specifiche statistiche. Avere un parente in missione all'estero per un lungo periodo \u00e8 fonte di stress anche per i familiari dei peacekeeper. Oltre tutto, i peacekeeper, sebbene eventualmente agiscano su mandato ONU, possono divenire bersaglio (intenzionale) per gli attacchi di una parte belligerante.\nUn differente approccio pone in risalto come il peacekeeping potrebbe \"rammollire i guerrieri\" ed intaccarne la combattivit\u00e0, posta l'ovvia differenza di profilo tra un contingente di peacekeeping ed un reparto operativo dispiegato in un contesto schiettamente e tradizionalmente conflittuale.\nProblemi a lungo termine.\nIl peacekeeping pu\u00f2 avere come risultato la mera conservazione di un precario status quo destinato a sicuro collasso nel lungo periodo.\nBisogna, per obiettivit\u00e0, concedere anche il fatto che l'attuale figura di peacekeeper non postula la vocazione a costruire soluzioni politiche permanenti. La sua missione \u00e8, al contrario, stabilizzare una situazione in modo tale da offrire a statisti e diplomatici l'opportunit\u00e0 di sviluppare una pace \"(rebus sic stantibus)\" definitiva. Nel \"Peace Department\" ONU costituiscono ancora una relativa novit\u00e0 le diramazioni \"peace-building\" e \"peacemaking\".\nSi tratta di attivit\u00e0 e strutture concepite per muoversi in sinergia con le operazioni peacekeeping che esaminiamo qui. Mentre i peacekeeper creano un ambiente stabile, \"peace-builders\" e \"peacemakers\" sono indirizzati ad aspetti diplomatici di pi\u00f9 lunga prospettiva temporale: sostanzialmente si adoperano per far sorgere le condizioni di una pace duratura e stabile, talvolta anche creando le premesse per uno sviluppo sostenibile.\nPeacekeeping, traffico di esseri umani e prostituzione coatta.\nResoconti giornalistici attestano un rapido espandersi della prostituzione in Cambogia, Bosnia e Kosovo dopo che in tali luoghi sono iniziate le missioni di peacekeeping (negli ultimi due paesi si tratta di missioni NATO, tutte le altre sono ONU). Nello studio del 1996 \"The Impact of Armed Conflict on Children\", Gra\u00e7a Machel\ngi\u00e0 first lady del Mozambico ha documentato: \"In sei su dodici studi nazionali preparati per questo rapporto sullo sfruttamento sessuale di bambini in situazioni di conflitto armato, l'arrivo di truppe peacekeeping \u00e8 stato associato a rapido aumento della prostituzione infantile.\"\nProposte di riforma ONU.\nL'analisi di Brahimi.\nIn reazione a queste criticit\u00e0, segnatamente per quanto attiene ai casi di abuso sessuale da parte dei peacekeeper, l'ONU ha mosso alcuni passi in un progetto di riforma delle sue operazioni, come sono state sinora conosciute. Il \"Report of the Panel on United Nations Peacekeeping Operations\" (colloquialmente indicato pure come \"Brahimi Report)\"\n\u00e8 stato il primo di tali passi per ricapitolare le missioni pregresse, isolare i malfunzionamenti, ed intraprendere azioni positive in grado di correggere tali storture assicurando contestualmente l'efficienza delle missioni che saranno varate in avvenire. \u00c8 stato dichiarato un solenne impegno dell'ONU per realizzare concretamente dette pratiche all'atto di compiere le missioni peacekeeping del futuro. Gli aspetti tecnocratici del processo di riforma sono stati continuati e rivitalizzati dal DPKO nella sua \"agenda di riforma\" denominata \"Peace Operations 2010.\" Il basilare documento dottrinale intitolato \"United Nations Peacekeeping Operations: Principles and Guidelines\" incorpora l'analisi di Brahimi e ne fa un proprio elemento fondante.\nForza di reazione rapida.\nUna proposta avanzata per tener conto dei deleteri ritardi come quello che ha favorito la tragedia del Ruanda punta sulla \"forza di reazione rapida:\" un gruppo permanente, amministrato dall'ONU e schierato su disposizione del Consiglio di Sicurezza, che riceva truppe e sostentamento dai membri in carica del Consiglio di Sicurezza e sia pronto per un rapido rischieramento in caso di futuri genocidi.\nOnorificenze erogate.\nIl capitano dei peacekeeper ONU Gurbachan Singh Salaria ottenne la pi\u00f9 alta onorificenza militare indiana, il Param Vir Chakra.\nNel novembre 1961 il Consiglio di Sicurezza era intervenuto per prevenire le ostilit\u00e0 katanghesi in Congo. Per reazione, Moise Tshombe, leader secessionista del Katanga, lanci\u00f2 un'offensiva contro le forze ONU. Il 5 dicembre 1961, una compagnia indiana-ONU rinforzata da mortai da 3 pollici (81 mm) attacc\u00f2 un posto di blocco tra il quartier generale katanghese ed il campo d'aviazione di Lubumbashi (Elisabethville). Dopo che gli indiani avevano preso possesso della posizione, un plotone gurkha tent\u00f2 di collegarsi alla compagnia per consolidare il rinnovato posto di blocco, ma incontr\u00f2 elementi ostili in prossimit\u00e0 del vecchio aeroporto. L'attacco del plotone contro la postazione ribelle, forte di una novantina di miliziani katanghesi, fu guidato dal capitano indiano Salaria. Malgrado che disponesse solo di sedici soldati e con un armamento inferiore a quello degli avversari, il capitano Salaria \u2014 anche giovandosi della proverbiale ferocia\ndei combattenti gurkha \u2014 ebbe la meglio sul nemico, che si volse in fuga. Durante l'azione, Salaria fu colpito al collo, ma continu\u00f2 a combattere sinch\u00e9 mor\u00ec per le ferite riportate. Grazie alla sua abnegazione ed al suo coraggio, il quartier generale ONU di Elisabethville si salv\u00f2 dall'accerchiamento."}
{"id": "432845", "revid": "486946", "url": "https://it.wikipedia.org/wiki?curid=432845", "title": "Caschi blu", "text": ""}
{"id": "432857", "revid": "33751", "url": "https://it.wikipedia.org/wiki?curid=432857", "title": "Distribuzione di Weibull", "text": "In teoria delle probabilit\u00e0 la distribuzione di Weibull \u00e8 una distribuzione di probabilit\u00e0 continua definita sui numeri reali positivi e descritta dai parametri formula_1 (parametro di scala o vita caratteristica) e formula_2 (parametro di forma).\nPrende il nome dal matematico svedese Waloddi Weibull che la descrisse nel 1951.\nLa distribuzione era comunque stata gi\u00e0 trattata dal matematico francese Maurice Fr\u00e9chet nel 1927.\nLa distribuzione fornisce un'interpolazione tra la distribuzione esponenziale (per formula_3), la distribuzione di Rayleigh (per formula_4). \nViene impiegata per descrivere sistemi con tasso di guasto variabile nel tempo, come estensione della distribuzione esponenziale che prevede tassi di guasto costanti nel tempo.\nDefinizione.\nLa distribuzione di Weibull di parametri formula_5 e formula_6 \u00e8 definita sui reali positivi con funzione di ripartizione\nquindi funzione di densit\u00e0 di probabilit\u00e0\nCaratteristiche.\nI momenti semplici della distribuzione di Weibull di parametri formula_9 si possono ottenere con la sostituzione formula_10, formula_11:\ndove formula_13 \u00e8 la funzione Gamma di Eulero.\nIn particolare una variabile aleatoria con questa distribuzione ha\nI quantili formula_16 di ordine formula_17 si esprimono tramite l'inversa della funzione di ripartizione,\nin particolare la mediana \u00e8\nLa moda \u00e8 il valore assunto dalla formula_20 laddove la formula_21 assume un valore massimo:\nformula_22\nche va uguagliata a formula_23\nformula_24\nformula_25\nformula_26 \ndefinito come vediamo per valori di formula_27.\nPer l'intervallo formula_28 si verifica che la funzione \u00e8 decrescente ovunque, pertanto il superiore della funzione (formula_29) lo si ha in formula_23\nPer cui in definitiva la moda \u00e8\nL'entropia \u00e8\ndove formula_36 \u00e8 la costante di Eulero-Mascheroni.\nAltre distribuzioni.\nLa distribuzione di Weibull di parametri formula_37 corrisponde alla distribuzione esponenziale formula_38.\nLa distribuzione di Weibull di parametri formula_39 corrisponde alla distribuzione di Rayleigh di parametro formula_40.\nUna possibile generalizzazione della distribuzione di Weibull prevede l'introduzione di un parametro aggiuntivo formula_41 e descrive la variabile aleatoria formula_42 al posto di formula_43.\nLa distribuzione di Weibull \u00e8 descritta, insieme alla distribuzione di Fr\u00e9chet e, come caso limite, alla distribuzione di Gumbel, dalla distribuzione generalizzata dei valori estremi.\nUtilizzo.\nCome la distribuzione esponenziale descrive la \"durata di vita\" di un fenomeno privo di memoria, cos\u00ec la distribuzione di Weibull pu\u00f2 descrivere la durata di vita per un fenomeno la cui \"probabilit\u00e0 di morire\" pu\u00f2 variare nel tempo, in funzione di formula_2. \nIl tasso di guasto, ovvero la densit\u00e0 di probabilit\u00e0 al tempo formula_45 condizionata dall'evento formula_46, \u00e8\nin particolare\nLa distribuzione di Weibull viene utilizzata in molti ambiti che trattano appunto i guasti, come l'analisi dei guasti, l'analisi di sopravvivenza, l'ingegneria dell'affidabilit\u00e0 e il controllo della qualit\u00e0. Viene utilizzata anche nelle previsioni meteorologiche e nell'industria eolica per descrivere la distribuzione di velocit\u00e0 del vento, come generalizzazione della distribuzione di Rayleigh."}
{"id": "432868", "revid": "1082210", "url": "https://it.wikipedia.org/wiki?curid=432868", "title": "Neuropatia periferica", "text": "La neuropatia \u00e8 una patologia che colpisce il sistema nervoso periferico ad esclusione del I (nervo olfattivo) e II (nervo ottico) nervo cranico (con alcune rare eccezioni).\nLa neuropatia pu\u00f2 essere localizzata in un nervo (\"mononeuropatia\", es. sindrome del tunnel carpale) o in pi\u00f9 nervi (\"polineuropatia\" e \"mononeuropatia multipla\"). Le neuropatie si definiscono anche \"poliradicolonevriti\" se colpiscono la parte prossimale (es. radicolite, sindrome di Guillain Barr\u00e9, polineuropatie tipo CIDP) a patogenesi infiammatoria e \"multineuropatie\" se causano lesioni in pi\u00f9 parti (es. neuropatia motoria multifocale).\nAnatomia.\nIl nervo \u00e8 formato da una parte ectodermica e da una parte connettivale: \nAnatomia patologica.\nEsistono diversi tipi di degenerazione che colpiscono la fibra nervosa:\nSemeiotica (segni e sintomi).\nSi hanno deficit sensitivi, motori e vegetativi (neuropatie autonomiche) del sistema nervoso periferico, autonomo e simpatico, che possono essere positivi (per irritazione con aumento della funzionalit\u00e0) oppure negativi (per marcato deficit e diminuzione della funzionalit\u00e0). Essi variano molto da caso a caso, sebbene alcuni siano molto comuni (ipostenia e parestesia su tutto):\nCaratteri comuni a tutte le polineuropatie sono la bilateralit\u00e0 e la simmetria delle lesioni, il decorso per periodi di invasione e periodi di regressione, interessamento di entrambi i tipi di fibre, maggiormente fibre lunghe degli arti inferiori dal punto distale verso prossimale in caso di polineuropatie assonali (se colpiscono assone per fattori tossici, metabolici, carenziali, con alterazione del flusso assonico) o da punti prossimali e distali simultaneamente sin dall'esordio in caso di polineuropatie demielinizzanti croniche (che colpiscono la mielina per processi infiammatori, o da porfirie); esame del liquor evidenzia aumento delle proteine senza aumento citologico (dissociazione albumino-citologica della sindrome di Guillain-Barr\u00e8).\nEpidemiologia.\nColpiscono 13% di popolazione oltre i 55 anni; causa pi\u00f9 frequente \u00e8 diabete con prevalenza di 200/100.000, seguito da lebbra con 44/100.000, malattie ereditarie di Charcot-Marie-Tooth con 20/100.000, infiammatorie di Guillain-Barr\u00e8 con incidenza di 4/100.000, nuove cause sono alcoliche, paraneoplastiche, da infezione di HIV e da farmaci antiretrovirali.\nDiagnosi.\nSi possono effettuare, per diagnosticare le neuropatie e capire la causa:\nClassificazione.\nEsistono 100 tipi di polineuropatie e diversi modi di classificarle. In senso anatomo-patologico sono classificabili in assonali se colpiscono assone, o demielinizzanti se colpiscono le cellule di Schwann. Ma classificazione migliore \u00e8 eziologica: infiammatorie demielinizzanti e autoimmuni (Guillain-Barr\u00e8) + da agenti infettivi (HIV, Epstein-Barr, lebbra, sarcoidosi) + metaboliche (diabetica, porfirie, ipotiroidismo) + tossico-nutrizionali (alcol, ipovitaminosi, farmaci, metalli tossici) + paraneoplastiche + paraproteinemiche (amiloidotica, gammopatie, crioglobulinemie) + in corso di malattie del collagene + ereditarie (Charcot-Marie-Tooth).\nPolineuropatie infiammatorie ad eziologia autoimmune.\nSindrome di Guillain-Barr\u00e9 (GBS).\nLa sindrome di Guillain-Barr\u00e9 o polineuropatia demielinizzante infiammatoria acuta (AIDP), \u00e8 una forma acuta con meccanismo patogenetico infiammatorio di tipo disimmune che causa poliradicoloneuropatia; incidenza del 2/100.000. Nel 60% dei casi \u00e8 anticipata da infezione respiratoria o gastroenterica (soprattutto campylobacter jejuni, ma anche haemophilus influenzae, virus del morbillo, rosolia, varicella, mononucleosi, epatici, influenzali e HIV; cfr. Polineuropatie da agenti infettivi). Si pensa che la patogenesi sia di reazione crociata dei linfociti T e della risposta immunitaria in generale contro antigeni virali e contro antigeni della mielina di SNP (ad esempio nel campylobacter si ha reazione contro ganglioside GM1); il danno nervoso si ha per reazione immunitaria e per metabolismo umorale delle cellule infiammatorie.\nLa sintomatologia comprende soprattutto deficit motori con ipostenia, areflessia osteotendinea, paralisi flaccida di Landry che si sposta dalle parti distali verso il centro, ma pu\u00f2 colpire anche direttamente i muscoli prossimali; deficit di nervi cranici con disfagia, disartria, deficit oculomozione e paralisi del faciale; nel 10% dei casi si ha exitus per paralisi respiratoria. Si hanno anche disturbi sensitivi secondari, come parestesie e disestesie distali e della sensibilit\u00e0 profonda; solitamente si ha recupero nel giro di un mese (varianti sono: sindrome di Fisher che colpisce soprattutto nervi cranici III e VII con atassia, tremore cerebellare e areflessia + forma assonale acuta che da un immediato danno assonale con atrofia muscolare e prognosi peggiore per insensibilit\u00e0 al trattamento).\nDiagnosi con esami elettrofisiologici PE con rallentamento della velocit\u00e0 di conduzione e prolungamento della latenza motoria + esame del liquor che evidenzia aumento delle proteine fino a 1000\u00a0mg/dl ma con dissociazione albumino-citologica.\nTerapia per controllo di complicanze respiratorie, cardiovascolari e tromboemboliche; \u00e8 possibile plasmaferesi per 2 settimane con lo scopo di ripulire plasma da prodotti umorali dell'infiammazione e l'infusione per 5 giorni di immunoglobuline (0,4 g/kg) che bloccano attivazione di linfociti T e macrofagi, bloccano produzione anticorpale e inibiscono proliferazione linfocitaria e leucocitaria.\nNeuropatia motoria multifocale con o senza blocchi di conduzione (MMN).\n\u00c8 simile alla Guillain-Barr\u00e8 e alla neuropatia assonale, ossia a genesi autoimmune/disimmune durante e dopo infezione da Campylobacter jejuni, virus dell'influenza o virus di Epstein-Barr con reazione immunitaria contro gli antigeni del nervo e danno mielinico periferico, ma differisce per il prevalere di deficit motorio multineuropatico cronico, con esordio distale agli arti superiori, a polso, dita e braccia; \u00e8 inoltre tipica la presenza di demielinizzazione che causa blocchi di conduzione dell'impulso motorio, visualizzabili al PEM per rallentamento della velocit\u00e0 di conduzione e per aumento della latenza, in assenza di deficit sensitivo rilevante. Nell'80% dei pazienti \u00e8 rilevabile durante la fase critica autoimmune la presenza di anticorpi circolanti anti-GM1. Non porta mai a paralisi completa in fase acuta. Di solito viene diagnosticata tra i 40 e i 60 anni, ma pu\u00f2 colpire a qualsiasi et\u00e0, anche intorno ai 20. Non \u00e8 pericolosa per la vita, non colpendo i muscoli respiratori, e vi sono trattamenti che aiutano dopo la remissione a rinforzare i muscoli collegati ai nervi danneggiati, che mostrano un leggero calo di massa. In alcuni casi i sintomi sono lievi e spesso non necessitano di trattamento, mentre la maggior parte dei pazienti ha un peggioramento progressivo soprattutto alle mani e alle braccia, che pu\u00f2 ostacolare i compiti manuali o la deambulazione, con debolezza anche alle gambe, specialmente con l'invecchiamento. Solitamente non si sviluppa mai una grave invalidit\u00e0 o disabilit\u00e0.\nLa terapia della fase acuta \u00e8 con immunoglobuline ad alto dosaggio (2 g/kg ogni 60 giorni o 1 g/kg ogni 30 giorni), senza uso di steroidi, seguita da fisioterapia. Se non curata rimangono dei postumi come astenia, tremore, dolore muscolare leggero neurogeno e da affaticabilit\u00e0 (con possibile coinvolgimento muscolo-scheletrico-tendineo da fatica e sovraccarico), sindrome da crampi e fascicolazioni benigne, o la MMN pu\u00f2 cronicizzarsi. La diagnosi differenziale \u00e8, oltre che con le altre neuropatie, miopatie e disturbi neurologici del SNC, in fase iniziale anche con le malattie del motoneurone, per somiglianza di alcuni sintomi d'esordio con quelli di patologie molto pi\u00f9 gravi come la sclerosi laterale amiotrofica (ipostenia ad uno o pi\u00f9 arti, spasmi, crampi, fascicolazioni, mioclonie).\nPolineuropatia demielinizzante infiammatoria cronica (CIDP).\n\u00c8 la forma cronica della Guillain-Barr\u00e8, immuno-mediata, sensitivo-motoria, con decorso recidivante progressivo, caratterizzato da periodi di deficit per demielinizzazione e degenerazione assonale, seguiti da periodi di regressione con tentativo di remielinizzazione. Si ha formazione di bulbi di cipolla per incremento connettivale della mielina. Peggioramento a 2 mesi dall'esordio con deficit motorio prossimale e distale e deficit sensitivo. Colpisce a circa 40-50 anni e i suoi sintomi sono simili a quelli della sclerosi multipla, con cui va fatta diagnosi differenziale.\nDiagnosi per biopsia del nervo che appare ipertrofico, con edema perineurale ed infiltrazione endoneurale di cellule mononucleate come linfociti T e macrofagi.\nTerapia con cortisonici e prednisone per eliminare edema, immunoglobuline a dosi elevate e plasmaferesi (se si ha mancata risposta a trattamento pu\u00f2 essere polineuropatia ereditaria).\nAltre neuropatie acute, croniche o subacute sempre correlate a GBS.\nRappresenta la forma intermedia tra la sindrome di Guillain-Barr\u00e9 acuta e la polineuropatia demielinizzante infiammatoria cronica. I pazienti presentano una neuropatia demielinizzante monofasica autoimmune (DN) di 4-8 settimane, motoria e/o sensitiva, con successiva ricorrenza di una debolezza muscolare progressiva simmetrica, con possibile perdita della sensibilit\u00e0 e riflessi tendinei. I sintomi sono ipostenia, tremore, parestesie, crampi, dolore neuropatico-muscolare, fascicolazioni, ecc. Le recidive della fase acuta sono rare e il 30% dei pazienti presenta una remissione parziale. Sono stati descritti isolati casi di remissione spontanea totale e casi di trasformazione in CIDP vera e propria. Diagnosi per EMG e quattro criteri: disfunzione sensoriale e/o motoria progressiva in forma di polineuropatia con un'evoluzione verso la fase nadir tra le 4 e le 8 settimane; evidenza elettrofisiologica di demielinizzazione (o rimielinizzazione in remissione) in almeno due nervi; nessuna altra eziologia di neuropatia; nessuna recidiva in presenza di un follow-up corretto.\nAppartenenti sempre al gruppo della Guillain-Barr\u00e9, con danno assonale anzich\u00e9 mielinico; pu\u00f2 colpire in maniera pi\u00f9 forte o pi\u00f9 lieve della GBS classica. La remissione pu\u00f2 essere pi\u00f9 rapida; si associa a presenza di anticorpi antigangliosidi (anti-GM1/GD1a)\nAltre varianti.\nEsistono anche:\nNel caso la neuropatia si estenda al SNC, pu\u00f2 essere concomitante una malattia demielinizzante come la sclerosi multipla, o affezioni come mielite trasversa.\nNeuropatie croniche con autoanticorpi verso i nervi periferici.\nSono presenti anticorpi diretti contro specifici componenti del nervo periferico, tra cui la Glicoproteina Associata alla Mielina (MAG), i gangliosidi (GM1, GD1a, GD1b), i sulfatidi.\nSindrome dell'uomo rigido.\nLa sindrome dell'uomo rigido o della persona rigida, \u00e8 una rara neuropatia (talvolta classificata fra le miopatie per il coinvolgimento della giunzione neuromuscolare) forse autoimmune ad insorgenza lentamente progressiva, che colpisce le donne con una frequenza circa doppia rispetto agli uomini, ed \u00e8 caratterizzata da rigidit\u00e0 del torace e degli arti. I pazienti sono altrimenti normali, e l'esame obiettivo evidenzia solo ipertrofia muscolare e rigidit\u00e0.\nSindrome di Isaacs.\nLa sindrome di Isaacs detta anche ipereccitabilit\u00e0 dei nervi periferici e neuromiotonia acquisita o nota con altri nomi, \u00e8 una rara neuropatia immunomediata, con diversa eziologia, del nervo periferico, della giunzione neuromuscolare e dei motoneuroni dei nervi periferici (senza danno al motoneurone nel SNC) caratterizzata da attivit\u00e0 continua delle fibre muscolari, con rigidit\u00e0, crampi, spasmi, diffuse mioclonie, fascicolazioni, debolezza muscolare lieve non progressiva, fatica, intolleranza allo sforzo, insonnia, tremore e pseudo-miotonia. Sono presenti iperidrosi, ipertrofia muscolare, mialgia, artralgia e iporeflessia. Pu\u00f2 essere cronica, monofasica o recidivante-remittente.\nNel 20% dei casi, la sindrome di Isaac si associa a tumore maligno (timoma e carcinoma polmonare a piccole cellule), come sindrome paraneoplastica. Negli altri casi si associa o segue alla miastenia grave, sindrome miasteniforme di Lambert-Eaton (in molti casi legata al tumore polmonare), alla polineuropatia demielinizzante infiammatoria cronica (CDIP), ad artrite reumatoide, sindrome di Guillain-Barr\u00e9, lupus eritematoso sistemico, patologie endocrine, neuropatia motoria multifocale, fibromialgia. La precisa eziologia \u00e8 idiopatica.\nPolineuropatie paraproteinemiche.\nSono sindromi caratterizzate da aumento di immunoglobuline sieriche, come il mieloma, linfoma, malattie immunoproliferative, gammapatie monoclonali, crioglobulinemia, amiloidosi, il 50% dei pazienti va incontro a polineuropatia.\nIgM - MGUS.\nLe gammopatie monoclonali di significato non determinato (MGUS) sono frequenti nella popolazione, con prevalenza del 2% oltre i 50 anni e del 3% oltre i 70. Associate ad esse sono polineuropatie demielinizzanti sensitivo-motorie con decorso cronico, caratterizzate da affinit\u00e0 tra IgM e glicoproteina associata alla mielina MAG. Gli anticorpi anti-MAG causano deficit sensitivo, con atassia e tremore di arti superiori.\nNon \u00e8 possibile trattamento con immunosoppressori o plasmaferesi perch\u00e9 causa troppi effetti collaterali, si ha miglioramento del 50% con trattamento a base di anticorpo antiCD-20\nIgG/IgA - MGUS.\n\u00c8 differente dalla precedente perch\u00e9 \u00e8 in tutto simile alla CIDP.\nMieloma multiplo e mieloma osteosclerotico.\n\u00c8 presente polineuropatia nel 14% dei mielomi multipli e nel 50% dei mielomi osteosclerotici (se \u00e8 presente anche iperpigmentazione cutanea si ha sindrome POEMS). Hanno caratteristiche simili alla CIDP, nel 90% dei casi con sintomatologia solo sensitiva, nel 10% sensitivo-motoria. Si risolve con farmaci che curano il mieloma.\nAmiloidosi.\nSi hanno nei casi di amiloidosi secondaria in caso di linfomi, leucemie, mielomi, spondilite anchilosante, e amiloidosi primaria sporadica o familiare. La sofferenza polineuropatica periferica \u00e8 presente soprattutto nella forma primaria per l'accumulo di sostanza amieloide nell'endonevrio (catene leggere di immunoglobuline che rendono nervo palpabile), con successivo danno di tipo compressivo-ischemico alle fibre di minor diametro come fibre della sensibilit\u00e0 termica, dolorifica e tattile non discriminativa (pseudosiringomielia), con disturbi vegetativi come alterazioni pupillari, anidrosi, ipotensione, paralisi vasomotoria, deficit sfinterici, impotenza sessuale. Il decorso delle forme neuropatiche da amiloidosi primaria \u00e8 rapido e progressivo, con atassia, areflessia, amiotrofia distale, sindrome del tunnel carpale, e con disturbi renali cardiaci e gastroenterici che causano morte entro due anni.\nDiagnosi si effettua per biopsia del grasso periombelicale o mucosa rettale.\nCrioglobulinemia.\n\u00c8 la presenza di immunoglobulina IgM o IgG che precipita a basse temperature. Si associa a patologie sistemiche, quali infezioni da epatite C, tumori e disordini dell'immunit\u00e0 come espansioni clonali delle cellule B; crioglobulina si pu\u00f2 depositare intravascolarmente nei \"vasa nervorum\", con lesione ischemica e polineuropatia; sintomatologia di tipo sensitivo irritativo, parestesie e disestesie distali, danno soprattutto assonale.\nTerapia con farmaci immunomodulanti, immunosoppressori e plasmaferesi.\nPolineuropatie in corso di malattie del connettivo.\nVasculiti, artriti e malattie reumatiche rare.\nLe neuropatie vasculitiche caratterizzate da occlusione infiammatoria dei \"vasa nervorum\" che causa infarto ischemico, seguito da necrosi fibrinoide endoteliale per infiltrazione transmurale di cellule infiammatorie e precipitazione di immunocomplessi nella parete vasale; questo causa degenerazione assonale e polineuropatia sensitivo-motoria con dolore improvviso alla radice dei nervi senza chiara localizzazione (soprattutto peroneale, surale, tibiale, ulnare, mediano, radiale). Diagnosi con potenziali evocati motori e sensitivi che evidenziano deficit di voltaggio ma velocit\u00e0 di conduzione normale, ed EMG con segni di denervazione.\nNel 40% dei casi \u00e8 una malattia isolata, ma pi\u00f9 spesso \u00e8 associata a infezioni, neoplasie, malattie del collagene: panarterite nodosa \u00e8 la pi\u00f9 frequente, nel 50% dei casi causa polineuropatia; possono causare neuropatia artrite reumatoide (lieve polineuropatia sensitiva distale nel 75%), LES (polineuropatia sensitiva demielinizzante nel 15%), sindrome di Sj\u00f6gren (polineuropatia con deficit della sensibilit\u00e0 profonda) e sclerodermia. Diagnosi per biopsia del nervo.\nAnche nelle spondiloartriti sieronegative (artrite psoriasica, spondilite anchilosante, ecc.) pu\u00f2 verificarsi, specie a causa di compressione.\nTerapia con immunosoppressori, cortisonici, ciclofosfamide, azatioprina.\nSarcoidosi.\nAffezione granulomatosa sistemica associata a probabile reazione autoimmunitaria, nell'8% dei casi la sarcoidosi causa neuropatia sensitivo-motoria a decorso cronico, con alterazioni muscolari e del SNC, con anestesia cutanea del tronco, paralisi faciale, associata a parotite e uveite anteriore; diagnosi per enzima convertente angiotensina ACE nel siero e nel liquor.\nLupus.\nIl lupus eritematoso sistemico pu\u00f2 causare neuropatia.\nPolineuropatie da agenti infettivi.\nHIV.\nResponsabile di vari tipi di polineuropatia periferica, a seconda dello stadio della malattia, e da farmaci antiretrovirali che causano una demielinizzazione progressiva ai nervi, soprattutto periferici, se \u00e8 presente associazione con CMV \u00e8 possibile terapia con ganciclovir.\nHHV-3.\nL'herpesvirus umano 3 pu\u00f2 riattivarsi e provocare la neurite da herpes zoster.\nHCV.\n\u00c8 possibile associazione di HCV con crioglobulinemia, oppure in assenza si ha neuropatia motoria ad attacco assonale\nLebbra.\nLa lebbra \u00e8 la causa pi\u00f9 frequente nei paesi del terzo mondo, pu\u00f2 essere esclusivamente cutanea o interessare nervi periferici in caso di immunosoppressione; si hanno: lebbra tubercoloide per risposta granulomatosa con lesioni sottocute che inglobano terminazioni sensitive superficiali con anestesia tattile, termica, dolorifica e lebbra lepromatosa, per scarsa reazione granulomatosa e diffusione ematica con localizzazione su intera cute del paziente; diagnosi per ricerca di anticorpo anti PGL1.\nDifterite.\nNel 10% dei casi di difterite si ha neuropatia sensitivo-motoria simile a Guillain-Barr\u00e8 a 6 settimane dall'esordio, con demielinizzazione provocata da esotossina che inibisce sintesi proteica delle cellule di Schwann; causa complicanze faringee, respiratorie e cardiache.\nEpstein-Barr.\nDopo mononucleosi si associa neuropatia simile Guillain-Barr\u00e8, con ricca infiltrazione linfocitaria, monocitaria e plasmacellulare nei nervi e nelle radici; al liquor si ha pleiocitosi e proteine; rischio di morte per disturbi respiratori\nMalattia di Lyme.\nLa malattia di Lyme o neuroborreliosi da \"Borrelia Burgdorferi\" trasmessa dalle zecche, ha sintomi dermici precoci e neurologici tardivi, come meningite, neuropatie periferiche, paralisi del faciale; terapia con antibiotici e ceftriaxone.\nPolineuropatie metaboliche ed endocrine.\nDiabetica.\nCausa pi\u00f9 frequente nei paesi industrializzati, con prevalenza di 300/100.000, colpisce 50% di pazienti che hanno diabete da 20 anni; danno di tipo ischemico per microangiopatia dei \"vasa nervorum\", o dell'attivit\u00e0 dell'aldoso reduttasi con autoossidazione del glucosio causano polineuropatia sensitivo-motoria distale (anche effetto lesivo di insulina sul nervo); diagnosi per riduzione della conduzione su potenziali evocati sensitivi; terapia con insulina e carbamazepina per sintomatologia dolorosa.\nUremica.\nL'uremia \u00e8 complicanza comune di insufficienza renale cronica avanzata che colpisce 2/3 di pazienti in dialisi con disturbi sensitivi di tipo urente, disestesie, parestesie, sindrome delle gambe senza riposo; causano neuropatia sensitivo-motoria lenta, con degenerazione assonale e demielinizzazione secondaria per grosse molecole come metiguanidina ad alto peso molecolare difficilmente dializzabili; possibile sindrome del tunnel carpale per deposito di amiloide nella sinovia di tendine del polso; si effettua trapianto renale.\nIpotiroidismo.\nCon ipotiroidismo e tiroidite di Hashimoto possono esserci polineuropatie compressive del nervo mediano sensitivo-motorie ad impronta assonale; nei pazienti anziani si hanno neuropatie demielinizzanti di arti inferiori per alterazioni metaboliche delle cellule di Schwann e deposito di mixoide nell'endonervio.\nPolineuropatie tossico-nutrizionali.\nDa carenza nutrizionale.\nDerivano da mancata assunzione o malassorbimento di vitamine. Si ha sofferenza della mielina o dell'assone per: \nAlcolica.\n\u00c8 seconda causa di neuropatia dopo diabete per abuso alcolico di paesi industrializzati. Causata da deficit delle vitamine B1 (Tiamina) e B12 (Cobalamina) (per mancata alimentazione adeguata), e danno tossico assonale che causa neuropatia sensitivo-motoria distale, con ipoestesia, parestesie, deficit sensibilit\u00e0 profonda di tipo tabetico, deambulazione steppante, areflessia osteotendinea; denervazione all'EMG. Spesso si associa a encefalopatia di Wernicke e/o a disturbi psichici korsakoviani.\nDa tossicit\u00e0 lavorativa ed ambientale.\nAlcune sostanze tossiche agiscono sul metabolismo cellulare dei neuroni, pi\u00f9 raramente sulle cellule di Schwann, che portano a degenerazione della fibra. Causano neuropatia i metalli pesanti (alluminio, piombo, arsenico, mercurio, tallio), solventi industriali, fosfati organici, germicidi, conservanti, anestetici; arsenico e tallio causano decorso acuto in 3 settimane con astenia, vomito, ittero, pigmentazione cutanea bruna, sintomi gastrointestinali, parestesie dolorose, deficit nervi cranici, stato confusionale, coma. Gli altri hanno decorso cronico con assonopatia distale sensitivo-motoria, con nefropatia, anemia, colite, trattamento con chelanti come pennicillamina, EDTA.\nDa farmaci.\nPossono causare sofferenza di nervi periferici come effetti indesiderati: antitumorali come vincristina, antimicrobici come cloramfenicolo e metronidazolo, antireumatici come penicillamina, farmaci cardiologici, antiipertensivi, antiepilettici come carbamazepina, immunosoppressori, antiretrovirali e levodopa.\nIn paziente critico.\nPaziente in insufficienza multiorgano in terapia intensiva con stato settico prolungato da 2 settimane pu\u00f2 sviluppare nel 50% dei casi degenerazione assonale per insorgenza di danno da carenza nutrizionale, tossici endogeni ed esogeni, con deficit sensitivi, debolezza, disturbi respiratori per deficit del nervo frenico.\nPolineuropatie paraneoplastiche.\nSono neuropatie dovute a fenomeni immuno mediati in presenza di neoplasia; possono essere sensitive, con dolore atassia, parestesie, ipoestesie, se vengono colpiti primariamente gangli delle radici dorsali (in corso di microcitoma polmonare), sensitivo-motorie simili a Guillain-Barr\u00e8 in corso di linfomi di Hodgkin, disautonomiche per deficit vegetativi come ipotensione, aritmie, ipersudorazione, deficit sessuali, minzionali, gastroenterici, in corso di microcitoma, linfoma, carcinoma di pancreas e testicolo; hanno decorso autolimitante con decorso di patologia neoplastica; eventuale terapia con plasmaferesi, immunoglobuline, immunosoppressori. Si possono verificare sindrome di Isaacs, sindrome dell'uomo rigido e sindrome miasteniforme di Lambert-Eaton.\nNeuropatie ereditarie e congenite.\nSono neuropatie associate ad alterazione genica che possono clinicamente presentarsi con tutti i sintomi delle neuropatie acquisite, forme sensitive, motorie, sensitivo-motorie, amiloidotiche, dismetaboliche; la pi\u00f9 comune \u00e8 la malattia di Charcot-Marie-Tooth (CMT) che si presenta con varie forme (mutazioni cromosomi 1, 8, 17, X) con disordini della deambulazione, deformazioni scheletriche soprattutto dei piedi, atrofia muscolare, ulcere trofiche; terapia sintomatica abapentin e carbamazepina per dolore, trattamento fisioterapico. Esistono molte forme di CMT e neuropatie ereditarie, molte con geni ancora sconosciuti e che spesso si presentano sotto diverse forme anche nella stessa famiglia, talvolta difficili da diagnosticare o non diagnosticate. A volte la velocit\u00e0 di conduzione \u00e8 normale, notandosi solo una sofferenza neurogena, con o senza denervazione in corso, e occorre la biopsia al nervo o l'analisi genetica per una diagnosi sicura.\nElenco delle principali forme note di neuropatia ereditaria e famigliare: \nNeuropatie traumatiche e meccaniche.\nComprendono la sindrome da compressione nervosa meccanica periferica o con coinvolgimento radicolare-spinale e le lesioni neurali:\nEziologia variabile e idiopatiche.\nNeuropatia delle piccole fibre.\nLa neuropatia periferica a piccole fibre o polineuropatia delle piccole fibre (da alcuni sospettata anche di essere la causa di alcuni tipi di fibromialgia, della spasmofilia o della sindrome da crampi e fascicolazioni) \u00e8 una polineuropatia di difficile diagnosi, poich\u00e9 l'82% dei casi hanno un normale risultato di EMG e dell'analisi della conduzione nervosa (talvolta \u00e8 visibile tramite biopsia). La neuropatia a piccole fibre ha cause sconosciute; quando non \u00e8 correlata a malattie manifeste (lupus eritematoso, sarcoidosi, HIV o malattia di Lyme) pu\u00f2 essere collegata alla gi\u00e0 ipotizzata celiachia, alla sensibilit\u00e0 al glutine, all'ipotiroidismo o malattie autoimmuni, ma nel 40 % dei pazienti \u00e8 idiopatica (senza causa primaria); in questo caso sono state ipotizzate disfuzioni congenite o indotte dei canali del sodio (canalopatia), specie quello denominato Nav1.7. Essa provoca sintomi differenti, tra i pi\u00f9 comuni dolore, formicolio, crampi, contratture, fascicolazioni, ipostenia, tremore, parestesie, disestesia, disturbi urinari e gastrointestinali.\nNeuropatie non specificate.\nForme neuropatiche senza precisa eziologia (idiopatiche), anche transitorie, non ancora identificate, classificate o specificate.\nTrattamento.\nIn presenza di una polinevrite, l'indagine per la ricerca della causa (tossica, carenziale, genetica, autoimmune, compressiva, ecc) deve essere condotta rigorosamente, al fine di agire direttamente sulla causa. \nGeneralmente il trattamento prevede la pi\u00f9 rapida sospensione dell'intossicazione e la correzione dei disturbi nutritivi. Nelle forme autoimmuni si usano i trattamenti relativi. Come trattamento conservativo la fisioterapia, terapie e farmaci sintomatici; per le nevriti meno gravi, o come supporto, si possono usare periodicamente integratori tipo L-acetilcarnitina e vitamina B.\nLa fisioterapia motoria con la chirurgia e l'ortopedia, contribuiscono a diminuire i danni permanenti e cronici, ovviando a disturbi trofici dei muscoli (ipotrofia, ipotonia, e, in seguito a rigenerazione nervosa e rimaneggiamento muscolare, fenomeni di sovraccarico muscolare ed ipertrofia patologica), alle patologie muscoloscheletriche derivate da essi (cifosi, scoliosi, lordosi-iperlordosi, artrosi, malattie da compressione vertebrale, deformit\u00e0 dei piedi...), ed alla tendenza di retrazioni muscolari, inoltre aiuta a migliorare la qualit\u00e0 della vita nello svolgere le attivit\u00e0 quotidiane, limitate dalla patologia.\nOccorre tenere sotto controllo, dopo, anche le ricadute psicologiche della malattia."}
{"id": "432873", "revid": "1543377", "url": "https://it.wikipedia.org/wiki?curid=432873", "title": "Lu\u00eds Oliveira", "text": "Biografia.\nLu\u00eds Oliveira crebbe in una famiglia poverissima nelle favelas di S\u00e3o Lu\u00eds; aveva cinque fratelli, di cui tre vivevano con le rispettive famiglie nella sua casa. Suo padre era un calciatore del Maranh\u00e3o Atl\u00e9tico Clube, un fratello (Hamilton) e una sorella giocavano a calcio cos\u00ec Lu\u00eds li segu\u00ec e si tesser\u00f2 per la \"Sociedade Esportiva Tupan\".\nA 15 anni, un osservatore argentino lo convinse a partecipare ad un provino e fu scelto come attaccante da portare in Europa. Si trasfer\u00ec giovanissimo in Belgio, dove ottenne la nazionalit\u00e0 belga durante il suo periodo all'Anderlecht. Trasferitosi poi al , in Sardegna conobbe la moglie Annalisa ed ebbe tre figli.\nCarriera.\nGiocatore.\nClub.\nAnderlecht.\nNel 1985 \u00e8 stato ingaggiato dalle giovanili dell'Anderlecht dopo aver disputato tre tornei in Spagna, Francia e Germania. In questi tornei, Oliveira ricevette una coppa come miglior giocatore del torneo. Ha iniziato a giocare subito come attaccante, nella posizione di seconda punta o fantasista e pi\u00f9 raramente come prima punta. Nel marzo 1988 ha esordito nel massimo campionato belga: con i biancomalva belgi ha disputato 95 partite in campionato mettendo a segno 36 reti.\nCagliari.\nNel 1992 il Cagliari lo ha acquistato per 6 miliardi di lire dopo averlo visto solo in videocassetta. Dopo qualche screzio nel precampionato con l'allenatore Carlo Mazzone, a causa del suo \"look\" giudicato \"da circo\", ha esordito in Serie A il 6 settembre nello 0-0 contro la . Con il Cagliari disput\u00f2 la Coppa UEFA 1993-1994, raggiungendo le semifinali. Durante i suoi quattro anni trascorsi nella societ\u00e0 isolana, Oliveira mise a segno 42 reti in Serie A e 4 in Coppa UEFA.\nFiorentina.\nNel 1996 \"Lul\u00f9\", come era stato soprannominato, pass\u00f2 alla per 9 miliardi pi\u00f9 il cartellino di Giacomo Banchelli. Con i viola disputa tre stagioni, collezionando 95 presenze e 27 reti. Durante la sua permanenza in toscana riesce a mettersi spesso in luce nel reparto offensivo viola. Con la Fiorentina vince il suo primo titolo in Italia, la Supercoppa italiana del 1996.\nRitorno a Cagliari.\nTornato a Cagliari nel settembre 1999, rimase sull'isola una stagione sola, conclusasi con la retrocessione del Cagliari in serie B. Durante questa sua militanza Oliveira compie un record negativo: nella sfida contro la Reggina viene espulso dopo soli 50 secondi per un brutto intervento su Nenad Pralija il 12 dicembre 1999. Per 16 anni questa \u00e8 stata l'espulsione pi\u00f9 veloce nella storia della Serie A, prima che Mattia De Sciglio si facesse espellere dopo 42 secondi in un Napoli-Milan del 3 maggio 2015.\nBologna, Como e Catania.\nAl termine del campionato 1999-2000 si trasferisce al . In Emilia resta una sola stagione, in cui colleziona 17 presenze e una sola rete.\nLa stagione successiva si trasferisce al , con cui conquista la promozione in Serie A e raggiunge il titolo di capocannoniere della Serie B con 23 reti. In seguito ad alcuni problemi sorti con la dirigenza della squadra lombarda il rapporto si interrompe poco prima dell'inizio del campionato di serie A.\nNel settembre 2002 viene ingaggiato dal Catania. Diventa capitano e beniamino dei tifosi. Soprannominato \"il Falco\" (per il modo in cui festeggia ogni rete), in due anni colleziona 74 presenze e 27 gol ma successivamente viene messo fuori rosa dopo alcune prestazioni sottotono e dopo alcuni screzi con la tifoseria siciliana e soprattutto con l'allora presidente Luciano Gaucci.\nLe serie minori.\nNel 2004 si trasferisce al , in Serie C1, con il quale vive alcuni mesi senza riuscire a segnare alcuna rete in 14 presenze.\nNel gennaio 2005 firma con il Venezia, dove torna al gol ma non riesce nell'impresa di salvare la squadra dalla retrocessione. Rimasto senza contratto per il fallimento dei lagunari, nell'estate del 2005 torna in C1, accasandosi alla Lucchese.\nNel campionato 2006-07 torna in Sardegna, avvicinandosi alla famiglia (la moglie \u00e8 sarda) firmando per la , neopromossa in Serie C2 con cui disputa due discrete stagioni condite da 25 centri. Nel luglio del 2008 si accorda con il Derthona, disputando il campionato di Serie D e indossando la maglia bianconera di Tortona. Lul\u00f9 \u00e8 il calciatore pi\u00f9 famoso e quotato che la citt\u00e0 abbia mai avuto fra le sue file calcistiche.\nNel 2009 decide di scendere ulteriormente di categoria, in Eccellenza Sarda, per militare nella formazione del Muravera, la cittadina a 65\u00a0km da Cagliari che d\u00e0 i natali a sua moglie.\nCon la squadra sarda gioca un campionato ad alti livelli, segnando un buon numero di gol e attirandosi le simpatie della tifoseria e della citt\u00e0 intera.\nLu\u00eds Oliveira nella seconda parte della stagione 2009-2010, disputata in Eccellenza Sarda, ha ricoperto il doppio ruolo di allenatore e giocatore del Muravera. Il 27 dicembre 2010 ha inaugurato presso il campo di calcio di Muravera, assieme agli altri tecnici del centro, il nuovo centro equestre \"Il falco\".\nNella stagione 2010-2011 il ruolo di allenatore del Muravera Calcio \u00e8 passato a Stefano Senigagliesi. Oliveira, dopo aver terminato la stagione regolare al 4\u00ba posto in classifica ha disputato i playoff con il suo Muravera uscendo il 1\u00ba maggio del 2011 in semifinale, battuto 3-0 nella gara secca giocata ad Alghero contro la S.S. Fertilia.\nNazionale.\nHa totalizzato 7 reti in 31 presenze con la maglia della nazionale belga (con la quale ha scelto di giocare una volta ottenuto il passaporto) tra il 1992 (ha esordito e segnato il suo primo gol il 26 febbraio, in occasione della sconfitta per 2-1 contro la ) e il 1999. Ha disputato il Mondiale di Francia 1998.\nAllenatore.\nNel marzo del 2012 ritorna sulla panchina del Muravera per sostituire Stefano Senigagliesi.\nIl 16 gennaio 2013, battendo in finale l' per 2-0, conquista la Coppa Italia di Eccellenza.\nNel marzo del 2013 viene premiato dalla Lega Nazionale Dilettanti come miglior allenatore d'Italia delle squadre dilettantistiche.\nIl 31 luglio 2014 \u00e8 presentato come allenatore della Pro Patria, in Lega Pro; si tratta della sua prima panchina fra i professionisti.. L'esperienza sulla panchina della squadra di Busto Arsizio, per\u00f2, si conclude dopo 11 giornate, con 8 punti conquistati ed un bilancio di 1 vittoria, 5 pareggi e 5 sconfitte; il 4 novembre 2014 viene annunciato il suo esonero.\nIl 14 giugno 2015 diventa il nuovo allenatore del . Porta la squadra maltese al quinto posto in campionato; il 15 giugno 2016 al suo posto torna Giovanni Tedesco.\nNel giugno del 2017 fa ritorno al Muravera, stavolta nelle vesti di allenatore.\nNell'estate 2018 ritorna al Floriana, salvo essere esonerato a stagione in corso.\nPer il 2020-21 diviene il nuovo allenatore della formazione Juniores del Campodarsego.\nRiconoscimenti.\nIl Cagliari lo ha inserito nella sua Hall of Fame.\nStatistiche.\nTra club e nazionale maggiore, Lu\u00eds Oliveira ha giocato globalmente pi\u00f9 di 758 partite segnando pi\u00f9 di 253 reti, alla media di 0,33 gol a partita.\nStatistiche da allenatore.\n\"Statistiche aggiornate al 10 aprile 2018.\" In grassetto le competizioni vinte."}
{"id": "432876", "revid": "182193", "url": "https://it.wikipedia.org/wiki?curid=432876", "title": "Como Calcio", "text": ""}
{"id": "432898", "revid": "110157", "url": "https://it.wikipedia.org/wiki?curid=432898", "title": "Prefettura di Saitama", "text": " \u00e8 una prefettura giapponese di 7.264.976 abitanti (nel febbraio 2016), con capoluogo a Saitama. Si trova nella regione di Kant\u014d, sull'isola di Honsh\u016b.\nGeografia fisica.\nLa prefettura di Saitama confina con quelle di Tokyo, Chiba, Ibaraki, Tochigi, Gunma, Nagano e Yamanashi.\nPopolazione e citt\u00e0.\nQuesta prefettura fa parte della Area metropolitana di Tokyo e il pi\u00f9 delle citt\u00e0 di Saitama pu\u00f2 essere descritta come sobborghi di Tokyo.\nDopo la seconda guerra mondiale, Tokyo si espanse rapidamente fino a inglobare tutta la prefettura di Saitama che dal 1960 triplic\u00f2 la sua popolazione.\nLa maggior parte delle citt\u00e0 della prefettura sono strettamente connesse con Tokyo dalla metropolitana."}
{"id": "432910", "revid": "83531", "url": "https://it.wikipedia.org/wiki?curid=432910", "title": "Gradara", "text": "Gradara (\"Grad\u00e8ra\" in dialetto gallo-piceno) \u00e8 un comune italiano di abitanti della provincia di Pesaro e Urbino nelle Marche.\nGeografia fisica.\n\u00c8 situato nell'entroterra della costa adriatica marchigiana-romagnola, poco distante dal mare e in area collinare, estrema propaggine dell'Appennino. \u00c8 conosciuto soprattutto per la sua storica Rocca malatestiana, che assieme al suo borgo fortificato ed alla sua cinta muraria costituisce un caratteristico esempio di architettura medievale.\nStoria.\nLa storia antica di Gradara \u00e8 strettamente legata alle vicissitudini del suo castello, soggetto nei secoli al dominio delle famiglie Malatesta, Sforza, Della Rovere e dei Mosca.\nSimboli.\nLo stemma e il gonfalone sono stati concessi con l'apposito Decreto del Presidente della Repubblica datato al 19 giugno 1998.\nEconomia.\nArtigianato.\nTra le attivit\u00e0 economiche pi\u00f9 tradizionali, diffuse e importanti vi sono quelle artigianali, come la lavorazione e l'arte della ceramica e della maiolica.\nTurismo.\nIl comune, a vocazione turistica, fa parte dell'associazione i borghi pi\u00f9 belli d'Italia ed \u00e8 stato insignito, dal 2004, della Bandiera arancione del Touring Club Italiano.\nSport.\nCalcio a 11.\nIl Gradara Calcio si \u00e8 fuso nel 2010 con il vicino club di Gabicce Mare per formare il Gabicce Gradara che milita nel 2021/2022 in Promozione. La squadra gioca le partite interne a Gabicce Mare.\nLa seconda squadra cittadina, il Fanano, ha cos\u00ec cambiato nome in Gradara e disputa nel 2021/2022 il campionato di Seconda Categoria."}
{"id": "432937", "revid": "110157", "url": "https://it.wikipedia.org/wiki?curid=432937", "title": "Jewish Encyclopedia", "text": "La Jewish Encyclopedia \u00e8 una enciclopedia anglofona ideata da Isidore Singer e pubblicata per la prima volta tra il 1901 e il 1906 dalla casa editrice Funk and Wagnalls di New York.\nL'enciclopedia contiene oltre quindicimila articoli in dodici volumi che vertono sulla storia del giudaismo fino a quel periodo. Col trascorrere degli anni, i suoi contenuti sono entrati far parte del pubblico dominio e diffusi nella rete internet. \nGli articoli della \"Jewish Encyclopedia\" si caratterizzano per un elevato grado di erudizione e conservano ancora un grande valore per i ricercatori contemporanei.\nStoria.\nIl progetto editoriale.\nNel 1891, Singer propose alla rivista ebraica in lingua tedesca \"Allgemeine f\u00fcr Geschichte und Wissenschaft des Judenthums\" la creazione di un'enciclopedia europea della cultura del popolo di Israele sia antica che moderna. Secondo il suo progetto editoriale, avrebbe dovuto svilupparsi una collana di 12 volumi, pubblicati in un arco di tempo fra i dieci e i quindici anni, da vendersi al prezzo complessivo di cinquanta dollari. L'idea ebbe una certa eco nella stampa dell'epoca e attrasse l'attenzione della Brockhaus, editrice della blasonata enciclopedia germanica. \nAttivato dalla richiesta del rabbi Zadoc Kahn, il ramo parigino dei Rothschild di Parigi si dichiar\u00f2 disponibile a supportare solamente l'8% dei costi stimati del progetto, che fu quindi accantonato. fu abbandonato. Dopo lo scandalo dell'affare Dreyfus, Singer emigr\u00f2 a New York City.\nSinger rimase colpito dal livello medio di scolarit\u00e0 esistente negli Stati Uniti, rispetto ai quali nutriva un pregiudizio iniziale circa la loro reale capacit\u00e0 finanziaria di sostenere lo sviluppo del progetto. Allora redasse un nuovo piano editoriale intitolato \"Encyclopedia of the History and Mental Evolution of the Jewish Race\". Il suo radicale ecumenismo e la sua opposizione all'Ebraismo ortodosso lasciarono sorpresi molti dei suoi lettori ebrei, ma nello stesso tempo lo portarono a conoscere l'editore Isaac K. Funk, un ministro luterano che credeva in una possibile sintesi fra Ebraismo e Cristianesimo. Funk accett\u00f2 di pubblicare l'enciclopedia a patto che essa fosse rimasta neutrale rispetto a questioni dai risvolti potenzialmente negativi per gli Ebrei. Singer accett\u00f2 e il 2 maggio 1898 prese possesso del suo nuovo ufficio presso la Funk and Wagnalls.\nNel 1898, la pubblicazione del prospetto editoriale cre\u00f2 uno scandalo che comprendeva le accuse di scarsa scientificit\u00e0 e di servilismo nei confronti dei cristiani. Kaufmann Kohler e Gotthard Deutsch, in ebraico americano evidenziarono gli errori di Singer, tacciandolo di mercantilismo e empiet\u00e0. Ritenendo che con Singer al timone il progetto sarebbe fallito, Funk &amp; Wagnalls gli affianc\u00f2 un comitato editoriale di supervisione.\nIl comitato editoriale.\nIl comitato editoriale si riun\u00ec per la prima volta fra l'ottobre del 1898 e il marzo del 1899. Singer moder\u00f2 il suo tratto retorico e ideologico, si apr\u00ec al dialogo e mut\u00f2 il titolo proposto dell'opera in \"The Jewish Encyclopedia\". Pur con varie riserve su Singer, il rabbino Gustav Gottheil e Cyrus Adler accettarono di entrare nel comitato, gi\u00e0 composto da Morris Jastrow, Frederick de Sola Mendes e dai due principali oppositori del progetto: Kauffmann Kohler e Gotthard Deutsch.\nPer mantenere un equilibrio fra le diversi posizioni, fu aggiunto anche il ministro teologo e presbiteriano George Foot Moore, che si ritir\u00f2 poco tempo dopo e fu sostituito dal ministro battista Crawford Toy. Da ultimo entr\u00f2 nel gruppo anche il principale talmudista statunitense, Marcus Jastrow, quale \"imprimatur\" di autorevolezza dell'intero progetto. Nel marzo del 1899, la Conferenza centrale dei rabbini americani, che stava ipotizzando l'avvio di un progetto in concorrente, accett\u00f2 di collaborare con Funk &amp; Wagnalls, assicurando all'Enciclopedia ebraica una posizione di monopolio editoriale. Lo schema dei flussi finanziari di pagamento \u00e8 stato cos\u00ec descritto:\nAltri editori che contribuirono a tutti e dodici i volumi dell'opera furono: Gotthard Deutsch, Richard Gottheil, Joseph Jacobs, Kaufmann Kohler, Herman Rosenthal e Crawford Howell Toy. Morris Jastrow, Jr. e Frederick de Sola Mendes collaborarono ai primi due volumi; Marcus Jastrow ai volumi I, II e III; Louis Ginzberg ai primi quattro; Solomon Schechter ai volumi da IV a VII; Emil G. Hirsch ai volumi da IV a XII; infine, Wilhelm Bachercon ai volumi da VIII a XII. William Popper collabor\u00f2 come assistente nella fase di revisione e come responsabile della traduzione dei volumi dal IV al XII.\nScontrandosi con le difficolt\u00e0 operative del progetto, furono riviste le regole di assegnazione delle voci e furono semplificati i flussi interni di comunicazione semplificate. Joseph Jacobs fu assunto nel ruolo di coordinatore, che si occup\u00f2 anche di scrivere quattrocento articoli e di procacciare molte delle immagini presenti al suo interno. Al progetto si unirono anche Herman Rosenthal, stimato come un'autorit\u00e0 accademica per la cultura russa, e Louis Ginzberg, poi divenuto diretto della sezione di letteratura rabbinica.\nIl comitato dovette risolvere vari disaccordi su questioni editoriali dibattute. Singer voleva creare voci specifiche per ogni comunit\u00e0 ebraica esistente al mondo, con informazioni dettagliate, ad esempio, sul nome e sulle date del primo colono ebreo a Praga. Sorsero conflitti in merito a quali scuole di interpretazione biblica dovessero essere incluse, mentre alcuni redattori paventavano il rischio che il coinvolgimento di Morris Jastrow nella stesura della voce \"Criticismo storico\" avrebbe portato a un trattamento penalizzante della Sacra Scrittura.\nStile e contenuto.\nLo stile accademico dell'Enciclopedia ebraica traeva direttamente ispirazione dalla \"Wissenschaft des Judentums\", testo dedicato alla cultura e alla religione ebraica della Germania del XIX secolo. L'enciclopedia pu\u00f2 essere considerata il massimo risultato di un tentativo di modernizzazione dei metodi accademici applicati alla ricerca ebraica. Agli inizi del XX secolo, i redattori dell'enciclopedia trovarono impiego nelle facolt\u00e0 di ebraistica degli Stati Uniti e di Israele.\nOltre agli esegeti classici e medievali, le autorit\u00e0 accademiche citate nell'enciclopedia sono figure di ricercatori sistematici come Leopold Zunz, Moritz Steinschneider, Solomon Schechter, Wilhelm Bacher, Solomon Judah Loeb Rapoport, David Zvi Hoffmann e Heinrich Graetz. Lo stile accademico emerge in una cura quasi maniacale dell'enciclopedia nella scoperta, modifica, pubblicazione, sinossi e datazione dei manoscritti, che erano anche uno dei pi\u00f9 rilevanti campi di attivit\u00e0 della \"Wissenschaft\".\nL'Enciclopedia ebraica fu pubblicata in lingua inglese, sebbene la quasi totalit\u00e0 della ricerca biblistica e della relativa letteratura accademica fossero all'epoca prodotte nella lingua franca tedesca. Dopo quest'ultima, le lingue pi\u00f9 citate erano l'ebraico o arabo, soprattutto per le fonti classiche. Gli articoli di Schechter sul \"The Jewish Quarterly Review\" sono l'unica fonte scientifica coeva in lingua inglese ampiamente citata dall'enciclopedia.\nLe parole di Harry Wolfson stigmatizzarono l'importanza della preferenza idiomatica fra inglese, ebraico e tedesco:\nInvece, i redattori e gli autori dell'Enciclopedia si dimostrarono lungimiranti nella scelta dell'inglese, che nei venticinque anni successivi si sarebbe trasformato nella lingua pi\u00f9 frequente negli studi accademici di ebraistica, cos\u00ec come anche fra gli ebrei di tutto il mondo.\nWolfson prosegu\u00ec dicendo che \u00abse fosse stata progettata mai un'enciclopedia ebraica in una lingua moderna, la scelta sarebbe dovuta indubbiamente cadere sull'inglese\u00bb.\nEdizioni.\nIl sito web dell'Enciclopedia ebraica presenza una selezione di copie degli articoli originali in formato JPEG e le trascrizioni dei testi in formato Unicode.\nLa ricerca \u00e8 complicata dal fatto che l'indice alfabetico e il motore di ricerca riconoscono solamente un piccolo sottoinsieme dei diacritici impiegati dal 1901 al 1906 per la traslitterazione dell'ebraico e dell'aramaico: ad esempio, per trovare la voce \"Halizah\", vale a dire il rito che svincolava l cognato dall'obbligo di sposare la vedova di un fratello morto senza primogeniti, \u00e8 necessario sapere che tale parola ebraica fu traslitterata come \"\u1e24ali\u1e93ah\".\nLe voci dispongono di un solido apparato bibliografico e citazionale, che pu\u00f2 risultare alquanto ostico per i lettori odierni contemporanei. Testi, forse ampiamente noti agli ebraisti del tempo, sono menzionati con la mera indicazione del titolo e dell'autore, spesso senza ulteriori informazioni bibliografiche, quali la lingua di pubblicazione del testo.\nL'Enciclopedia ebraica fu citata in larga misura nella versione in russa dell'editore Brockhaus-Efron, pubblicata in 16 volumi a San Pietroburgo tra il 1906 e il 1913. In parallelo, veniva pubblicata anche la controparte russa dell'Enciclopedia Britannica del 1911, nota col titolo di \"Dizionario Enciclopedico Brockhaus ed Efron\"."}
{"id": "432971", "revid": "2014155", "url": "https://it.wikipedia.org/wiki?curid=432971", "title": "Cristiano VI di Danimarca", "text": "Biografia.\nFiglio di Federico IV e Luisa di Meclemburgo-G\u00fcstrow, Cristiano VI nacque a Copenaghen il 30 novembre 1699.\nDopo la morte del padre nel 1730, Cristiano gli succedette come re di Danimarca ed una delle sue prime azioni fu quella di escludere la seconda moglie del genitore, Anna Sofia Reventlow, dal testamento, ereditandone i beni e bandendola dal paese.\nCristiano \u00e8 conosciuto soprattutto per essere stato un sovrano religioso: era profondamente devoto al pietismo. Questa pressione religiosa, insieme alla sua mancanza di personalit\u00e0, fecero di lui uno dei sovrani assoluti pi\u00f9 impopolari di Danimarca. Gli storici recenti hanno cercato di mutare questo ritratto, sottolineando come non fosse cos\u00ec intollerante come trasmessoci dalle cronache d'epoca e che il suo temperamento fosse piuttosto quello di un burocrate scrupoloso. Lo sguardo negativo nei confronti del re \u00e8 per\u00f2 durata negli anni.\nIn politica interna, si deve a Cristiano l'introduzione della legge chiamata dell\"'ascrizione\" del 1733, la \"stavnsb\u00e5nd\", che obbligava i contadini a risiedere nella loro regione nativa e che rendeva gli stessi contadini soggetti sia alla nobilt\u00e0 locale sia all'esercito. Anche se l'idea che stava dietro la legge era probabilmente quella di assicurare un costante numero di contadini-soldati, \u00e8 stata poi ritenuto l'ultimo caso di soggiogamento della classe contadina danese. La reputazione di Cristiano fu quindi ulteriormente danneggiata da questa legge, abolita poi nel 1788.\nCi furono numerose attivit\u00e0 di costruzioni durante il regno di Cristiano VI, che fu probabilmente il pi\u00f9 grande costruttore danese del XVIII secolo. Anche la regina fece considerevoli sforzi. Tra le loro opere ci sono il Castello di Christiansborg, costruito tra il 1732 e il 1742, andato bruciato nel 1794 e poi ricostruito, il Palazzo Hirschholm, nella Zelanda del Nord, nell'odierna cittadina di H\u00f8rsholm (costruito tra il 1737 e il 1739 e demolito nel 1812), e l'Eremitage (costruito tra il 1734 e il 1736). Questi costosi edifici furono eretti con lo scopo di rappresentanza.\nIn politica estera, era pacifico: mantenne la Danimarca neutrale. Fu un'epoca di progresso per i commerci, e furono fondate nuove compagnie e banche.\nCristiano VI era un puritano di semplici abitudini e un uomo con la tendenza a sfuggire alla societ\u00e0. Fu debole e malato fin dalla giovinezza, e numerose malattie lo portarono a una morte prematura.\nAlla sua morte nel 1746, Cristiano fu sepolto nella Cattedrale di Roskilde, Il memoriale neoclassico, disegnato e prodotto dallo scultore Johannes Wiedewelt, fu commissionato dalla vedova del re. Il monumento di marmo fu completato nel 1768, ma non fu sistemato nella cattedrale fino al 1777. Il monumento consiste in un sarcofago e due figure femminili, \"\"Sorgen\" (la Tristezza) e \"Ber\u00f8mmelsen\"\" (la Fama). Quello di Cristiano VI fu il primo sarcofago neoclassico in Danimarca ed \u00e8 considerato il punto di partenza del Neoclassicismo in Danimarca.\nMatrimonio e figli.\nCristiano VI spos\u00f2 nel 1721 Sofia Maddalena di Brandeburgo-Kulmbach, figlia di Cristiano Enrico di Brandeburgo-Kulmbach, e divent\u00f2 padre di Federico V. La coppia ebbe i seguenti eredi:"}
{"id": "432973", "revid": "110157", "url": "https://it.wikipedia.org/wiki?curid=432973", "title": "Virolahti", "text": "Virolahti (\"Vederlax\" in svedese) \u00e8 un comune finlandese di 3.488 abitanti (dato 2012), situato nella regione del Kymenlaakso.\n\u00c8 sede di una parrocchia del XVIII secolo. \nGeografia fisica.\nLa municipalit\u00e0, posta nella parte sud-est della nazione al confine con la Russia e nella parte orientale della Carelia, \u00e8 immersa in boschi di betulle, e si trova a pochi chilometri da Hamina.\nNel territorio comunale \u00e8 compresa la parte finlandese dell'isola di Koiluoto.\nInfrastrutture e trasporti.\nNei pressi della frazione Vaalimaa ha termine la Valtatie 7.\nStoria.\nSimboli.\nLo stemma di Virolahti \u00e8 cos\u00ec descritto:"}
{"id": "433031", "revid": "478814", "url": "https://it.wikipedia.org/wiki?curid=433031", "title": "Saitama", "text": " \u00e8 una citt\u00e0 giapponese, capoluogo e municipalit\u00e0 pi\u00f9 popolosa, con circa 1,2 milioni di abitanti, dell'omonima prefettura.\nSaitama si trova nell'area sud-est della prefettura, ed \u00e8 una citt\u00e0 designata dal governo. Trovandosi a circa 15-30\u00a0km a nord della grande Area di Tokyo, molti dei suoi abitanti si spostano ogni giorno per lavoro e studio verso la capitale.\nStoria.\n\u00c8 stata creata dall'unione delle citt\u00e0 di Urawa, Omiya e Yono nel 2001.\nNel 2005 si \u00e8 unita anche la citt\u00e0 di Iwatsuki.\nAl 1\u00ba agosto 2014 la popolazione stimata era di 1.250.928 abitanti in un'area di 217,49\u00a0km\u00b2 con una densit\u00e0 di 6.255,78 abitanti per km\u00b2.\nNome.\nL'origine del nome viene dal distretto di Sakitama (\u57fc\u7389\u90e1), area al cui centro oggi si trova la citt\u00e0 di Gy\u014dda, nella parte settentrionale dell'attuale prefettura di Saitama. \"Sakitama\" ha un'antica storia, ed \u00e8 menzionata nell'antologia di poesie di Man'y\u014dsh\u016b nell'VIII secolo. La pronuncia nel corso dei secoli si \u00e8 modificata, fino a diventare l'attuale \"Saitama\".\nCon l'unione delle citt\u00e0 di Urawa, \u014cmiya e Yono, si \u00e8 deciso di dare alla nuova citt\u00e0 un nome che potesse fungere da filo conduttore per il territorio, e venne deciso di utilizzare il nome della prefettura \"Saitama\" (\u57fc\u7389\u770c), tuttavia scritto semplicemente in hiragana anzich\u00e9 in kanji. Si tratta dell'unica citt\u00e0 capoluogo di prefettura in Giappone ad avere un nome espresso in hiragana.\nAltre opzioni per il nome della citt\u00e0, furono \u014cmiya (\u5927\u5bae\u5e02), Saitama (\u5f69\u7389\u5e02), scritto con un ideogramma differente per \"sai\" (\u5f69), dal significato di \"colorato\". Il \"sai\" (\u57fc) utilizzato nel nome della prefettura \u00e8 una forma alternativa rara dell'ideogramma per \"promontorio\" (\u5d0e).\nGeografia fisica.\nSaitama si trova a circa 15-30\u00a0km a nord rispetto al centro di Tokyo, pi\u00f9 o meno nel centro geografico della pianura del Kant\u014d. Rispetto all'area della prefettura di Saitama, la citt\u00e0 \u00e8 localizzata nella parte sud-est, al confine con le citt\u00e0 di Ageo, Hasuda e Shiraoka a nord, Asaka, Kawaguchi, Toda e Warabi a sud, Koshigaya a est, Kasukabe a nord-est, e Kawagoe, Shiki e Fujimi a ovest.\nSituata nella pianura del Kant\u014d, la citt\u00e0 \u00e8 topograficamente situata su un bassopiano, mediamente a poco meno di 20 metri sopra il livello del mare, senza alcune catene montuose o collinari all'interno dell'area comunale. La porzione occidentale della citt\u00e0 si ritrova lungo la piana creata dal fiume Arakawa e da alcuni suoi affluenti come il Moto-Arakawa, lo Shiba e l'Ayase. Il resto dell'area si trova sulla piana di \u014cmiya, che discende da nord a sud. In questa regione scorrono diversi fiumi e torrenti, paralleli l'uno all'altro.\nEconomia.\nL'economia di Saitama \u00e8 principalmente basata sul commercio. La citt\u00e0 \u00e8 uno dei centri del commercio della grande area di Tokyo, ed \u00e8 il fulcro logistico della prefettura di Saitama, il nord del Kant\u014d e del T\u014dhoku.\nA Saitama si trovano anche diverse industrie, in particolare nel settore dell'automobile (nelle fabbriche Honda di Saitama viene prodotta la Honda Legend), cibo, prodotti farmaceutici, ottici e di precisione. Per quanto riguarda l'artigianato, Iwatsuki \u00e8 famosa per la produzione di bambole dello hina matsuri, e per elmi da samurai \"kabuto\" decorati.\nInfrastrutture e trasporti.\nSaitama rappresenta un hub per il trasporto passeggeri e merci.\nFerrovie.\n\u014cmiya, la stazione centrale della citt\u00e0, fa parte della rete ferroviaria ad alta velocit\u00e0 shinkansen, e da qui si diramano, provenendo da Tokyo, le linee T\u014dhoku Shinkansen verso nord, e J\u014detsu Shinkansen verso nord-ovest. La linea Musashino e la ferrovia Rapida di Saitama offrono collegamenti ad altre stazioni, e sono presenti collegamenti metropolitani ad alta frequenza verso Tokyo lungo le linee Saiky\u014d, Keihin-T\u014dhoku e Sh\u014dnan-Shinjuku.\nA Saitama non sono presenti linee metropolitane, ma quasi tutte le ferrovie presenti svolgono servizi suburbani ad alta frequenza con caratteristiche assimilabili a metropolitane in superficie.\nStrade e aeroporti.\nI collegamenti stradali si sviluppano lungo le autostrade Shuto, Tokyo Gaikan e l'autostrada T\u014dhoku, percorse queste anche dai bus intercity 16, 17, 122, 298 e 463.\nOltre ai servizi su ferro, a Saitama circolano diverse linee di autobus urbani, fra cui diversi bus di quartiere.\nGli aeroporti pi\u00f9 vicini sono Haneda e Narita, entrambi situati a circa 2 ore con mezzi pubblici. A Okegawa si trova l'aeroporto di Honda, tuttavia non aperto ai voli commerciali. Sono disponibili infine elicotteri da Kawajima per il collegamento con Narita."}
{"id": "433056", "revid": "228587", "url": "https://it.wikipedia.org/wiki?curid=433056", "title": "Elena egizia", "text": "Elena egizia (\"Die \u00e4gyptische Helena\") \u00e8 un'opera lirica in lingua tedesca che venne eseguita la prima volta il 6 giugno 1928 alla Semperoper di Dresda. La musica \u00e8 del compositore tedesco Richard Strauss, il libretto dello scrittore austriaco Hugo von Hofmannsthal, che \u00e8 basato sull\"'Elena\" di Euripide.\nTrama.\nLa vicenda narrata in due atti vede una Elena fidanzata e non sposata a Menelao, per accontentare la censura del periodo, che deve essere punita dal compagno. Interviene la ninfa Etra, che ha ruolo di protettrice dell'amore e di Elena, ingannando con una pozione Menelao che invece di uccidere la compagna si scaglia su di un fantasma (elemento preso dalla tradizione Stesicorea). Quando Menelao ritorna viene convinto dalla ninfa che a Troia \u00e8 stato portato solo il fantasma della bella Elena, mentre quella vera \u00e8 rimasta in Egitto e adesso la stessa attende nella stanza accanto. A questo punto si chiude il primo l'atto.\nIl secondo atto si apre in una atmosfera esotica in cui Elena si trova contesa dai potenti del luogo, e Menelao \u00e8 in dubbio sull'identit\u00e0 della donna: crede infatti che ella sia il fantasma. La vicenda si conclude con l'intervento di Etra che in pieno stile \"deus ex machina\" toglie l'incanto a Menelao e questi riconosce in Elena colei che lo aveva tradito; ma vedendola sorridere decide di non ucciderla permettendo il trionfo dell'amore.\nOrganico orchestrale.\nLa partitura di Strauss prevede l'utilizzo di:\nAudio files.\nATTO I e ATTO II "}
{"id": "433077", "revid": "125444040", "url": "https://it.wikipedia.org/wiki?curid=433077", "title": "Robert Burns", "text": "Biografia.\nNacque ad Alloway, in Ayrshire, Scozia, da una famiglia contadina, primo di sette figli. Nonostante le difficolt\u00e0 economiche il padre gli procur\u00f2 un insegnante, secondo il quale il giovane \"faceva rapidi progressi nel leggere seppur fosse solo tollerabile nello scrivere\". Burns divenne a quindici anni il principale lavoratore alla fattoria, al punto che la spinta a scrivere divenne per lui uno sfogo e una fuga dalle \"sue circostanze\"; a quest'et\u00e0 scrisse la prima poesia, \"My Handsome Nell\", che mostra gi\u00e0 in questi primi versi il grande senso del ritmo nella scrittura del poeta.\nIn seguito alla morte del padre, Robert si dimostr\u00f2 pi\u00f9 interessato alla poesia che a condurre la fattoria insieme al fratello Gilbert. Avendo avuto dei guai a causa del figlio illegittimo avuto con Jean Armour (che sarebbe diventata sua moglie), il poeta si preparava a fuggire nelle Indie Occidentali. A salvarlo dal diventare uno dei tanti emigrati nelle Americhe fu la pubblicazione nell'aprile del 1786 della sua prima collezione di poesie, \"Poems - Chiefly in the Scottish Dialect\" (Kilmarnock Edition), raccolta di poesie a tema satirico e amoroso. I Poems ebbero un notevole successo nella sua regione, e gli valsero l'attenzione di diversi ricchi nobili della zona, tra cui anche la facoltosa Miss Dunlop, nientemeno che una discendente di William Wallace: grazie a questo suo successo nelle lettere il poeta pot\u00e9 rimanere in Scozia.\nIl 4 luglio 1781, all'et\u00e0 di 22 anni Burns fu iniziato in Massoneria nella \"St David Lodge\" No.174 , in seguito fu affiliato nella loggia \"Canongate Kilwinning\" di Edimburgo, la pi\u00f9 vecchia loggia massonica in attivit\u00e0 del mondo .\nLa sua fama crebbe rapidamente: poco dopo la prima pubblicazione delle sue opere il quotidiano \"Edinburgh Magazine\" gli dedic\u00f2 un articolo, e i suoi amici gli suggerirono di recarsi nella capitale per promuovere le sue opere. Fu cos\u00ec che nel 1787 il poeta visit\u00f2 per la prima volta Edimburgo con lo scopo di preparare una nuova edizione dei suoi Poems. Nella capitale entr\u00f2 in contatto con i letterati dell'epoca, tra cui Henry Mackenzie, che lo defin\u00ec \"heaven taught ploughman\" (contadino istruito dal Cielo) e il quindicenne Walter Scott, che rimase ammirato dal suo contegno e dal suo carattere. Nonostante ci\u00f2, la fama ottenuta nell'ambito dell'\"\u00e9lite\" non fu una soluzione alle ristrettezze economiche (specialmente ora che aveva sposato Jean), cosicch\u00e9 il poeta cominci\u00f2 ad esercitare la professione di esattore delle tasse, continuando comunque a scrivere poesie e canzoni tradizionali (in tutto conserviamo circa 600 componimenti).\nSull'importanza delle opere di Burns \u00e8 tuttora in atto una controversa discussione tra la corrente \"mainstream\", e chi fa invece notare quanto siano stati sottovalutati e volutamente tralasciati per molti decenni tutti i suoi componimenti politico/satirici, che all'epoca se divulgati gli sarebbero costati l'esilio o la morte. Oltre alle opere, anche la figura del poeta \u00e8 stata vittima, e lo \u00e8 tuttora, di pregiudizi e giudizi negativi fondati, secondo molti studiosi di questo secolo, solo su dicerie. L'uscita nel 2001 del \"Canongate Burns\" ha riacceso in maniera energica le polemiche tra le due correnti: il Canongate infatti propone diversi componimenti fino ad allora sconosciuti ed ora attribuiti a Burns, contestati per\u00f2 da diversi studiosi.\nNon resta che attendere la fine eventuale di questa diatriba per sperare in un lavoro serio di analisi sui presunti nuovi componimenti, tra i quali se ne trovano diversi che certo hanno una somiglianza fortissima con quanto di riconosciuto abbiamo come opera del bardo di Scozia. Oltre a questo, in ambito accademico \u00e8 anche in corso una accesa discussione per promuovere Burns al rango di poeta maggiore.\nDi sicuro Burns ha influenzato con le sue opere e con il suo linguaggio poetico vitale ed appassionato grandissimi artisti come Hugh MacDiarmid, Ralph Waldo Emerson, William Butler Yeats, S\u00e9amus Heaney.\nOltre a questo, nell'800 e 900 le canzoni composte da Burns e donate alle collezioni di James Johnson e George Thomson ebbero una grandissima diffusione negli Stati Uniti, ma dato che il contributo del poeta era stato perlopi\u00f9 in forma anonima, nessuno seppe che era quasi tutto frutto delle abilit\u00e0 compositive di Robert Burns. I suoi ultimi anni furono dedicati alla composizione di grandi opere come \"My love is like a red, red rose\" o del poema fantastico-leggendario \"Tam o' Shanter\".\nIl faticoso lavoro intrapreso durante l'adolescenza aggrav\u00f2 gli effetti di una malattia cardiaca che lo condusse alla morte a soli 37 anni, il giorno dopo quello in cui la moglie diede alla luce il suo ultimo figlio, Maxwell. Oltre 10.000 persone parteciparono al suo funerale. Ci\u00f2 fu comunque poco rispetto alla popolarit\u00e0 che l'autore ha raggiunto in Scozia. Egli \u00e8 il \"Bardo Scozzese\" che viene ricordato dall'intera nazione ogni anno nell'anniversario della nascita, con le famose \"Burns suppers\", le \"cene di Burns\", durante le quali recite, canzoni e discorsi ricordano colui che ha aiutato a mettere per iscritto l'identit\u00e0 di una nazione.\nBurns Supper.\nSociet\u00e0 letterarie e singole famiglie organizzano ogni anno una cena in onore dell'anniversario della nascita del loro bardo, il 25 gennaio. Per l'occasione, l'intera nazione celebra la propria identit\u00e0 e il proprio orgoglio scozzese, seguendo le bicentenarie tradizioni in modo attento e nostalgico. La cena viene aperta con le parole della \"Selkirk Grace\" (\"Ringraziamento di Selkirk\") che recita cos\u00ec:\nIn seguito, la cena prevede piatti tipici della tradizione scozzese: principalmente una minestra come antipasto (generalmente di porro, rape o legumi), seguita dal piatto principale - il famoso \"haggis\", uno stomaco di pecora riempito dalle interiora dell'animale - accompagnato da \"neeps and tatties\", ovvero rape e patate.\nNelle cene pi\u00f9 raffinate, l'haggis viene portato in tavola dalla \"Pussy Nancy\", una giovane in abito tradizionale accompagnata da un suonatore di cornamusa; uno dei convitati rivolge all\"'haggis\" un discorso per poi tagliarlo con il coltello che \u00e8 parte integrante dell'abito tradizionale maschile. Tutto ci\u00f2 \u00e8 seguito da uno dei rinomati \"pudding\" o \"trifles\", generalmente inzuppati di sherry, da un caff\u00e8 e da un goccio di whisky accompagnato da quadretti di \"Scottish Tablet\", un friabile tipo di \"mou\" la cui ricetta viene tramandata dalla tradizione.\nDopo il pasto alcuni dei convitati allietano la serata con l\"'Immortal Memory\", un discorso dedicato all'immortale risonanza dell'opera di Burns; il \"Toast to the Lassies\", il \"brindisi alle donne\", seguito dalla risposta dalla controparte femminile; poesie e canzoni dal repertorio del poeta, generalmente in sintonia con il tema dell'Immortal Memory. Il tutto viene chiuso, ancora una volta, con i versi di Burns, cantando la canzone di commiato \"Auld Lang Syne\"."}
{"id": "433080", "revid": "365411", "url": "https://it.wikipedia.org/wiki?curid=433080", "title": "Serie C 1937-1938", "text": "La Serie C 1937-1938 fu la terza edizione della terza serie della Divisione Nazionale.\nStagione.\nLa competizione presentava un piccolo allargamento rispetto alla precedente edizione, essendo formata ora da 78 squadre, di cui tre neoretrocesse e undici neopromosse. La neoretrocessa si iscrisse ma si ritir\u00f2 subito dal campionato.\nIl risultato pi\u00f9 rimarchevole fu il doppio salto del titolato che risal\u00ec in soli dodici mesi in Serie B partendo dalla Prima Divisione che aveva disputato per una stagione. Percorso inverso invece quello del in totale crisi. Negli altri raggruppamenti l'unica squadra di un certo prestigio ad ottenere la promozione fu la , mentre al Sud le due \"ex\" cadette e non riuscirono ad arrestare la marcia della . Gli ultimi due gironi furono appannaggio di e .\nGirone A.\nAggiornamenti.\nAssociazione Sportiva Pro Gorizia e Associazione Sportiva Forl\u00ec sono state riammesse in Serie C.\nClassifica finale.\n\"Fonti\".\nLegenda:\nNote:\nGirone B.\nAggiornamenti.\nA.C. Legnano e A.C. Crema sono state riammesse in Serie C.\nClassifica finale.\n\"Fonti\".\nLegenda:\nNote:\nGirone C.\nClassifica finale.\n\"Fonti\".\nLegenda:\nNote:\nGirone D.\nClassifica finale.\n\"Fonti\".\nLegenda:\nNote:\nGirone E.\nAggiornamenti.\nSociet\u00e0 Sportiva Littorio Benevento e Unione Sportiva Cerignola hanno rinunciato alla Serie C. I pugliesi poterono continuare la loro storia grazie alla loro Seconda squadra presente in Prima Divisione, il club campano invece cess\u00f2.\nClassifica finale.\n\"Fonti\".\nLegenda:\nNote:"}
{"id": "433085", "revid": "729019", "url": "https://it.wikipedia.org/wiki?curid=433085", "title": "NTT docomo", "text": " \u00e8 l'operatore telefonico predominante in Giappone nel campo della telefonia mobile. Il nome \u00e8 un'abbreviazione di: \"Do Communications Over the Mobile Network\" ma in giapponese significa \"Da nessuna parte\"/\"Ovunque\".\nNTT docomo nasce come spin-off da Nippon Telegraph and Telephone (NTT) nell'agosto del 1991 per il mercato degli operatori mobili. Fornisce servizi 2G (MOVA), servizi per cellulari PDC in una banda tra gli 800\u00a0MHz e i 1,5\u00a0GHz, e servizi 3G (FOMA) W-CDMA in una banda di 2\u00a0GHz (1945-1960\u00a0MHz).\nLe sue attivit\u00e0 commerciali comprendevano anche PHS (Personal Handy-phone System, Paldio), paging e satellite.\nNTT docomo offre telefoni, videotelefoni (FOMA e alcuni PHS) ed \u00e8 inventrice del sistema i-mode che incorpora un concetto di internet adattato ai telefonini ed e-mail in \"push\".\nNTT docomo ha lanciato il servizio HSDPA (3,5G) nelle zone pi\u00f9 popolose del Giappone e sta attualmente sviluppando un sistema di 4\u00aa generazione di telefonia mobile.\nL'azienda.\nQuotata in varie borse valori (Tokio - 9437, Londra e NY), il suo azionista di riferimento rimane l'operatore di telefonia fissa NTT, il quale a sua volta \u00e8 detenuto al 31% dal Governo nipponico.\nCon poco pi\u00f9 di 52 milioni di clienti (rappresentanti circa il 55% dei clienti di telefonia mobile giapponesi a gennaio 2007), NTT docomo fornisce servizi di 2G denominati Mova e servizi di 3G sotto il nome di FOMA.\nNTT docomo \u00e8 stato il precursore dello standard 3G, che \u00e8 stato poi adottato come uno standard globale da molti operatori in vari continenti, dopo alcune modifiche tecniche.\nLa politica della societ\u00e0 \u00e8 stata sviluppata da alcuni anni sul concetto del cellulare come strumento per la vita di tutti i giorni, fornendo soluzioni all'avanguardia che spaziano dai servizi multimediali (anche e soprattutto tramite la piattaforma i-mode) ai servizi di pagamento (NTT docomo ha firmato una \"join-venture\" con uno dei maggiori gruppi bancari giapponesi SMBC per lo sviluppo di sistemi di pagamento elettronico tramite cellulare, denominati Osaifu Keitai - \u304a\u8ca1\u5e03\u643a\u5e2f).\nIn aggiunta a ci\u00f2, la societ\u00e0 ha iniziato a sviluppare una serie di accordi con societ\u00e0 nordamericane ed europee per lo sviluppo di contenuti multimediali.\nGli investimenti esteri della societ\u00e0 comprendono:\ni-mode.\nLanciato ufficialmente nel febbraio del 1999, i-mode \u00e8 una piattaforma che ha permesso a NTT docomo di riscuotere un ampio successo tra il pubblico giapponese: oggi, circa il 90% dei clienti NTT docomo hanno terminali equipaggiati per poter accedere alla piattaforma i-mode.\nI servizi pi\u00f9 importanti riconducibili a tale piattaforma sono l'accesso a siti web appositamente creati per poter rispondere alle ridotte dimensioni degli schermi dei cellulari - anche grazie a un linguaggio molto simile all'Html, il cHtml, e piuttosto snello e le e-mail in \"push\" sul proprio cellulare.\nCon un terminale i-mode, i clienti possono consultare mappe, effettuare prenotazioni, accedere al \"mobile banking\", trovare itinerari, ecc. Il successo dell'i-mode fu attribuito alla sua semplicit\u00e0 di utilizzo, al costo relativamente contenuto (pagato in base ai pacchetti scambiati e a mini-abbonamenti di registrazione ai siti) e alla velocit\u00e0 di impiego.\nL'altro punto di forza dell'i-mode, \u00e8 il servizio di mail in \"push\": le e-mail, una volta arrivate sul server, vengono scaricate automaticamente sul cellulare dal server stesso.\nNTT docomo ha venduto la licenza i-mode in esclusiva (a tempo determinato) a vari operatori mondiali, portando gli utenti i-mode al di fuori del Giappone a oltre 6 milioni.\nFOMA.\nNTT docomo \u00e8 stato il primo operatore mondiale a lanciare una rete 3G a livello commerciale di massa, la rete FOMA. Questa rete utilizza la standard W-CDMA, ha una velocit\u00e0 di download di 384 kbit/s, ma non \u00e8 compatibile con le reti europee UMTS. Recentemente NTT docomo ha affermato la volont\u00e0 di avvicinare la propria rete (ed i propri terminali) agli standard UMTS, in modo da poter garantire interoperabilit\u00e0 tra la sua rete e quelle europee.\n\u00c8 per questo motivo che i terminali giapponesi 3G di NTT docomo spesso non possono essere utilizzati all'estero, nei paesi in cui \u00e8 presente copertura UMTS.\nA marzo del 2006, quasi la met\u00e0 dei clienti NTT docomo possedeva un terminale 3G.\nHSDPA.\nNTT docomo ha lanciato la nuova rete HSDPA in alcune delle zone pi\u00f9 popolose del Giappone ed \u00e8 attualmente in atto un dispiegamento a livello nazionale dell'HSDPA. Tale tecnologia, riconosciuta anche con la sigla 3,5G, dovrebbe garantire velocit\u00e0 di download fino a 14,4\u00a0Mbit/s.\nWorldWing.\nI terminali 2G - denominati Mova - non sono compatibili con lo standard GSM e non sono quindi utilizzabili al di fuori del Giappone.\nI terminali 3G FOMA, spesso non sono stati adattati alle caratteristiche delle reti GSM ed UMTS, rendendoli non utilizzabili per effettuare roaming al di fuori del Giappone.\nNTT docomo ha per\u00f2 lanciato il servizio \"WorldWing\" che permette di noleggiare telefonini compatibili con gli standard GSM ed UMTS e/o di comprare tali terminali direttamente alla scelta del proprio terminale.\nInoltre, questi terminali compatibili, posso utilizzare i tipi servizi di base 2G (ad es. gli SMS, scarsamente popolari in Giappone, poich\u00e9 sostituiti dalle e-mail).\nR&amp;S.\nNTT docomo ha sempre manifestato una forte vocazione alla ricerca &amp; sviluppo, facendosi promotrice di spinte innovative, come l'invenzione dell'i-mode, del FOMA e gli ultimi esperimenti nel 4G, testimoniano.\nInoltre, l'uso del cellulare come sistema di pagamento elettronico per i mezzi pubblici, nei supermercati e in altri esercizi commerciali, sta diventando un aspetto quotidiano nella vita dei giapponesi, anche grazie alle spinte innovatrici di cui NTT docomo si \u00e8 fatta fautrice."}
{"id": "433089", "revid": "47767", "url": "https://it.wikipedia.org/wiki?curid=433089", "title": "Sovrani leggendari della Britannia", "text": "La seguente lista di sovrani leggendari della Britannia deriva principalmente dalla \"Historia Regum Britanniae\", scritta da Goffredo di Monmouth attorno al 1136. Geoffredo ha costruito una storia molto romanzata basata sulle opere dei primi storici medievali quali Gildas, Nennio e Beda, sulle genealogie gallesi, sulle vite dei santi e sulla propria immaginazione. Molti di questi sovrani sono basati su figure storiche, ma le narrazioni leggendarie.\nIl racconto di Goffredo inizia con l'esilio del principe troiano Bruto, da cui verrebbe il nome di Britannia secondo la \"Historia Brittonum\". Bruto sarebbe disceso da Enea, il leggendario fondatore di Roma e la sua storia \u00e8 evidentemente collegata con le leggende sulla fondazione dell'Urbe.\nI re precedenti a Bruto vengono da un documento che parla dei viaggi di No\u00e8 e della sua progenie in Europa, un tempo attribuito allo storico caldeo Berosso, ma ora considerato una falsificazione del monaco domenicano del XV secolo, Annio da Viterbo (le cosiddette \"Antiquitatum variarum\"). Anche le Triadi gallesi sono una fonte supplementare per i primi re britannici. Gli storici rinascimentali come John Bale e Raphael Holinshed hanno preso la lista dei re di \"Celtica\" fornita dallo pseudo-Berosso e li hanno trasformati in re della Britannia e della Gallia. John Milton ricorda queste tradizioni nella sua \"Storia di Britannia\", sebbene gli dia scarso credito.\nSopravvivono diverse liste di sovrani, anche se nessuna \u00e8 originale. Nessuna di queste \u00e8 davvero attendibile, tant'\u00e8 che, sebbene siano generalmente simili tra di loro, nessuna \u00e8 esattamente uguale alle altre. Gli storici moderni considerano queste liste come insiemi di imperatori romani e di diversi re, signori della guerra ed eroi mitici celtici. Sebbene leggendarie e apocrife, queste liste contribuirono alla cosiddetta \"Materia di Britannia\", cio\u00e8 a quelle tradizioni medievali e primo-moderne sulla storia d'Inghilterra. Molti di questi re, dunque, non sono mai esistiti.\nI primi cinque re derivati dallo pseudo-Berosso.\nNel XV secolo Annio da Viterbo afferm\u00f2 di aver trovato dei frammenti di Berosso che fornivano dettagli sui primi insediamenti di \"Celtica\" dopo il Diluvio Universale ad opera di Samote, figlio di Jafet, figlio di No\u00e8. Annio pubblic\u00f2 queste notizie nelle sue \"Antiquitatum variarum\" (1498). Il regno di Samote si sarebbe trovato in Europa tra i Pirenei e il Reno. I cinque re di \"Celtica\" o \"Samotea\" di cui parla Annio sono definiti re della Britannia dopo il diluvio dalle \"Cronache\" di Raphael Holinshed (1577), con l'aggiunta di Albione e Bruto:\nI \"Frammenti di Annio\" si sono poi rivelati dei falsi. \u00c8 stato detto che la sua lista avrebbe comunque un piccolo substrato di verit\u00e0 dato che molti dei nomi dei re erano gi\u00e0 noti nella letteratura anche prima delle \"Antiquitatum\" e dato che molti cronachisti accettavano queste figure bibliche in base alla loro propensione per la storia mosaica. La lista dei re fornita da Annio \u00e8 poi apparsa anche nella \"Illustrium Majoris Britanniae Scriptorum\" di John Bale (1548), nella \"Historia cantabrigiensis Academiae\" di John Caius (1574), nella \"Descrizione d'Inghilterra\" di William Harrison (pp.\u00a03\u20135, 1577), nelle \"Cronache\" di Raphael Holinshed (vol. 2, p.\u00a02, 1587) e nella \"Cronaca Breve\" di Anthony Munday (p.\u00a0467, 1611). Comunque gi\u00e0 nel XVII secolo la lista fornita da Annio non era pi\u00f9 molto popolare tra i cronachisti, gli antiquari e gli storici. John Speed, William Camden e Walter Raleigh (\"The Historie of the World\", pp.\u00a0112\u201315, 1614) sono stati tra quelli che hanno respinto tale lista. John Milton nella sua \"The History of Britain\" (p. 3, 1670) fa riferimento brevemente a re Samote, ma conclude che provenga da una fonte contraffatta e inaffidabile.\nLista supplementare di re di Celtica nello Pseudo-Berosso.\nLa lista di sovrani di Celtica fornita da Annio da Verona e presa dallo Pseudo-Berosso continua con linea del tutto diversa dopo Bardo I. Questa linea separata dei re avrebbe continuato a governare i popoli celtici del continente, se non in Britannia. La lista completa di Annio \u00e8 la seguente:\n\"Des grantz geanz\".\nIl poema anglonormanno del XIV secolo \"Des grantz geanz\" (\"Su Grandi Giganti\") presenta delle varianti Il poema afferma che un gruppo di coloni greci di sangue reale, guidati dalla regina Albina, si stabilirono in Britannia e che prima di loro nessuno era mai stato nell'isola Albina diede poi il suo nome all'isola, che fu poi chiamata Britannia da Bruto. L'opera cerca attraverso l'evemerismo di razionalizzare le leggende sui giganti. Albina \u00e8 perci\u00f2 descritta come molto alta, anche se \u00e8 presentata come una regina umana, discendente di un re greco, ma non come una creatura mitologica. Il mito di Albina \u00e8 stato anche rinvenuto in alcuni successivi manoscritti del \"Romanzo di Bruto\" di Robert Wace (XII secolo), dove funge da prologo.\nScota.\nScota, nella mitologia scozzese, \u00e8 il nome dato alla figlia di un faraone egiziano da cui i gaelici e gli scozzesi si fanno risalire. Scota appare per la prima volta nella letteratura dell'XI o del XII secolo e secondo molti studiosi tale leggenda sarebbe nata per contrastare le affermazioni di Goffredo di Monmouth, secondo cui la Scozia sarebbe stata fondata dai discendenti di Bruto (attravaerso Albanatto). Tuttavia alcune antiche fonti irlandesi riportano delle leggende su Scota e non tutti gli studiosi le considerano come invenzioni o costruzioni politiche. Nei miti scozzesi sulle origini, Albanatto aveva poco posto, mentre cronisti scozzesi (ad esempio John di Fordun e Walter Bower) affermavano che Scota fu fondatore eponimo della Scozia e che gli scozzesi giunsero molto prima di Albanatto, al tempo di Mos\u00e8.\nSovrani derivati da Goffredo di Monmouth.\nGoffredo di Monmouth, nella sua opera pseudo-storica \"Historia Regum Britanniae\", elenca una lunga lista di sovrani, che ha inizio con Bruto di Britannia e termina con Cadwallader, ultimo sovrano di etnia britannica prima del definitivo predominio degli anglosassoni.\nSovrani scelti da.\nDa Eliud fino a Capoir, la \"Historia Regum Britanniae\" non indica pi\u00f9 un rapporto di parentela tra i re, ma si limita a elencare la loro successione. Tuttavia, la versione \"Cleopatra\" del \"Brut Y Brenhinedd\", una traduzione in gallese dell'opera di Goffredo di Monmouth, indica ciascun sovrano come figlio del precedente, ad eccezione di Beldgabred e Archmail, che sono indicati come fratelli sia dalla \"Historia\" che dal \"Brut Y Brenhinedd\".\nConseguenze.\nGoffredo termina la sua narrazione con Cadwallader. Dopo la sua morte, i re britannici non furono pi\u00f9 sovrani dell'intera isola, a causa della riduzione drastica dei loro domini ad opera degli invasori anglosassoni. Furono i loro re a divenire \"Bretwalda\" e poi sovrani d'Inghilterra. Gli eredi celtici al trono sopravvissero nel regno del Gwynedd, fino a quando non si sottomisero ai re inglesi nel XIII secolo. I principi e i signori del Gwynedd regnarono fino al tempo di Dafydd ap Gruffydd (1282 - 1283). La sua morte segn\u00f2 la fine della casata di Bruto. Owen Tudor, nonno di Enrico VII d'Inghilterra, era un discendente materno dei sovrani del Gwynedd. L'unione di Enrico con Elisabetta di York segn\u00f2 quindi la fusione delle due casate reali."}
{"id": "433116", "revid": "48344", "url": "https://it.wikipedia.org/wiki?curid=433116", "title": "Orestiade", "text": ""}
{"id": "433143", "revid": "436907", "url": "https://it.wikipedia.org/wiki?curid=433143", "title": "Epitaph Records", "text": "La Epitaph Records \u00e8 una etichetta discografica indipendente statunitense con sede ad Hollywood, California, di propriet\u00e0 di Brett Gurewitz, chitarrista dei Bad Religion.\n\u00c8 la principale casa discografica indipendente del genere punk/hardcore.\nNacque all'inizio degli anni ottanta con lo scopo di pubblicare i lavori del gruppo, in seguito si evolse in una vera e propria etichetta che ebbe un notevole successo negli anni novanta pubblicando gli album di alcuni tra i principali gruppi punk dell'epoca.\nStoria.\nNel 1981 l'Epitaph pubblic\u00f2 la sua prima registrazione, l'EP \"omonimo\" dei Bad Religion. Vennero pubblicati l'album d'esordio del gruppo ed un EP dei The Vandals ed \"Into the Unknown\" e \"Back to the Known\" sempre dei Bad Religion prima di un'interruzione.\nL'attivit\u00e0 riprese nel 1987 con la pubblicazione dell\"'esordio\" delle L7 distribuito da Chameleon Records. Il primo album invece inciso e distribuito fu \"Suffer\" dei Bad Religion. Nel 1994 l'Epitaph inizi\u00f2 a farsi conoscere e ad accrescere la sua fama dentro e fuori le comunit\u00e0 punk con i primi lavori di NOFX, Rancid e Offspring.\nTra tutti i gruppi pubblicati, sono da ricordare i NOFX (che si appoggiano alla Epitaph per il mercato extra-USA, mentre per la diffusione nel mercato americano essi usano l'etichetta Fat Wreck Chords di propriet\u00e0 del frontman-vocalist e bassista Fat Mike), i Rancid, Pennywise, Millencolin.\nEssendo la Epitaph una delle poche case discografiche indipendenti ad avere un mercato europeo, molte case discografiche si appoggiano alla Epitaph Europe per la diffusione nel vecchio continente (vedi per esempio la Anti-).\nInizialmente fu la casa discografica anche degli Offspring, con la quale pubblicarono anche lo storico album Smash, prima che, sull'onda del clamoroso successo, il gruppo punk californiano siglasse l'accordo con la major musicale Sony. Proprio l'album Smash degli Offspring, con oltre 11 milioni di copie vendute, \u00e8 tuttora il disco pi\u00f9 venduto nella storia della musica da un'etichetta indipendente."}
{"id": "433166", "revid": "1573940", "url": "https://it.wikipedia.org/wiki?curid=433166", "title": "Busiri (Egitto)", "text": "Busiri \u00e8 il toponimo greco della localit\u00e0 egizia di \"Pr wsr\" traslitterato \"Per Usir\" ossia \"Casa di Osiride\".\nIl sito si trova nei pressi dell'attuale cittadina di Abu Sir Bana posta sul ramo di Damietta nella parte centrale del delta del Nilo.\n\"Per Usir\", dal nome ancora pi\u00f9 antico di\"Djedu\", fu per molto tempo, uno dei principali centri del culto di Osiride. \nNella fase protostorica vi erano adorati Sobek e Anditi, divinit\u00e0 raffigurata attraverso un pilastro\nDd\n\u1e0fd - djed &lt;br&gt;\nNel mito di Osiride, \"Per Usir\" fu il luogo di sepoltura della colonna vertebrale, rappresentata dal pilastro, del dio.&lt;br&gt;\nLa citt\u00e0, che fu anche capoluogo del 9\u00ba distretto del Basso Egitto non acquis\u00ec mai grande importanza politica pur citata nella \"Stele della vittoria\" di Pianki e negli annali assiri di Assurbanipal."}
{"id": "433169", "revid": "339392", "url": "https://it.wikipedia.org/wiki?curid=433169", "title": "Variabile casuale esponenziale", "text": ""}
{"id": "433237", "revid": "101208052", "url": "https://it.wikipedia.org/wiki?curid=433237", "title": "Distribuzione di Rayleigh", "text": "&lt;/math&gt;\n | cdf = formula_1\n | media = formula_2\n | mediana = formula_3\n | moda = formula_4\n | varianza = formula_5\n | skewness = formula_6\n | curtosi = formula_7\n | entropia = formula_8\n | momgenfun = formula_9\n | funzcar = formula_10\nIn teoria delle probabilit\u00e0 la distribuzione di Rayleigh \u00e8 una distribuzione di probabilit\u00e0 che descrive la distanza dall'origine di un punto formula_11 nel piano euclideo le cui coordinate siano indipendenti e seguano entrambe la distribuzione normale centrata.\nPrende il nome da Lord Rayleigh.\nDefinizione.\nLa distribuzione di Rayleigh di parametro formula_12 descrive la variabile aleatoria formula_13, dove formula_14 e formula_15 sono variabili aleatorie indipendenti aventi entrambe distribuzione normale formula_16.\nLa sua funzione di densit\u00e0 di probabilit\u00e0 \u00e8\nQuesta si pu\u00f2 ottenere direttamente dalla densit\u00e0 di probabilit\u00e0 della distribuzione normale, formula_18, sfruttando l'isotropia del vettore formula_11:\nLa sua funzione di ripartizione \u00e8\nLa variabile aleatoria formula_22 segue la distribuzione di Rayleigh di parametro formula_23.\nCaratteristiche.\nLa variabile aleatoria formula_24 con distribuzione di Rayleigh di parametro formula_25 ha \ndove formula_27 \u00e8 la funzione Gamma, con formula_28 se formula_29 \u00e8 pari.\nIn particolare si ottengono\nI quantili formula_34 di ordine formula_35 sono\nin particolare \nStatistica.\nSecondo il metodo della massima verosimiglianza lo stimatore del parametro formula_25 di formula_29 variabili aleatorie indipendenti con medesima distribuzione di Rayleigh \u00e8\nAltre distribuzioni.\nSe formula_13 segue la distribuzione di Rayleigh di parametro formula_25 allora formula_43 segue la distribuzione chi quadrato formula_44, ovvero la distribuzione esponenziale formula_45.\nLa distribuzione di Maxwell-Boltzmann estende a tre dimensioni la distribuzione di Rayleigh, descrivendo la distanza formula_46 dall'origine di un vettore formula_47 nello spazio euclideo a tre dimensioni, le cui coordinate siano indipendenti e seguano la medesima legge normale centrata.\nLa distribuzione di Rice generalizza invece la posizione del punto formula_11, prendendo formula_14 e formula_15 non centrate.\nAnche la distribuzione di Weibull \u00e8 una generalizzazione della distribuzione di Rayleigh, fornendo un'interpolazione tra la distribuzione esponenziale e la distribuzione di Rayleigh."}
{"id": "433331", "revid": "287204", "url": "https://it.wikipedia.org/wiki?curid=433331", "title": "Duat", "text": "Nell'antica religione egizia il termine Duat, \"l'aldil\u00e0\", indicava l'oltretomba mentre i Campi Iaru erano i luoghi dove i defunti dimoravano.\nNella lingua egizia veniva indicata con i glifi:\nN15:t-pr\ndw3t - duat\ne con le varianti\nD46-V4-t:N15 oppure N14- t:pr oppure D46-G1-t:N15\nLa rappresentazione pittorica della Duat, una stella spesso inscritta in un cerchio, porta ad ipotizzare che in un primo tempo l'oltretomba fosse considerato posizionato nel cielo e solo con la codificazione del mito di Osiride, detto \"Signore della Duat\", l'oltretomba diventa una localit\u00e0 posta sulla terra.\nDella \"personificazione\" della Duat, ossia della sua rappresentazione attraverso una divinit\u00e0, possediamo pochissime immagini.\nFonti.\nDiverse rappresentazioni della Duat possono essere osservate nei testi funerari del \"Libro dei morti\" e nel \"Libro delle Porte\".\nBa e Ka.\nGli Egizi credevano che l'anima fosse composta in pi\u00f9 parti tra cui il \"Ka\", che dopo la morte rimaneva presso il defunto e il \"Ba\", che poteva avere accesso alla Duat. Il \"Ba\" viene raffigurato come una testa umana azzurra, oppure come un uccello, la Ciconia nigra, con volto umano e la sua caratteristica era quella di permettere al defunto di muoversi ovunque e di assumere qualsiasi forma egli desiderasse."}
{"id": "433352", "revid": "122970717", "url": "https://it.wikipedia.org/wiki?curid=433352", "title": "Antonio Falomi", "text": "Biografia.\nAttivit\u00e0 politica.\nLaureato in chimica, s'iscrisse al Partito Comunista Italiano e ne divenne dirigente: fu tra l'altro consigliere comunale ed assessore al bilancio a Roma. \nIn un primo momento accett\u00f2 la svolta della Bolognina che trasform\u00f2 il PCI in Partito Democratico della Sinistra e con il PDS fu eletto senatore nel 1994 e nel 1996. Conferm\u00f2 il suo seggio al Senato della Repubblica anche al termine delle elezioni politiche del 2001.\nVicepresidente del gruppo diessino a Palazzo Madama, in dissenso sul sostegno all'intervento militare in Iraq, il 10 febbraio 2004 lasci\u00f2 i Democratici di Sinistra .Promosse la lista Di Pietro-Occhetto, con la quale si candid\u00f2 alle elezioni europee del 2004.\nIl 9 luglio 2005 fu tra i fondatori di Uniti a Sinistra, avvicinandosi al PRC.\nAlle elezioni politiche del 2006 approd\u00f2 a Montecitorio, venendo eletto, come indipendente,deputato con Rifondazione Comunista nella circoscrizione Calabria.\nAttualmente ricopre l'incarico di Presidente dell'Associazione ex parlamentari."}
{"id": "433506", "revid": "965226", "url": "https://it.wikipedia.org/wiki?curid=433506", "title": "Francesco Forgione", "text": "Dal 6 ottobre 2020 \u00e8 sindaco del comune di Favignana.\nBiografia.\nStudia sociologia all'Universit\u00e0 degli Studi di Salerno, interrompendo gli studi prima di conseguire la laurea.\nNel 1982 viene eletto consigliere comunale di Tiriolo, in provincia di Catanzaro, tra le liste del Partito di Unit\u00e0 Proletaria per il comunismo.\nDa dirigente regionale del PCI in Calabria, dal 1984 al 1991 \u00e8 impegnato a denunciare la presenza di imprese legate alla mafia crotonese nella costruzione della base militare statunitense dei cacciabombardieri F16 a Isola Capo Rizzuto. Successivamente, componente della segreteria regionale comunista, si impegna contro la costruzione della centrale a carbone di Gioia Tauro e gli interessi mafiosi a essa collegati nella Piana di Gioia Tauro.\nAderisce a Rifondazione Comunista e con la nascita del quotidiano \"Liberazione\" ne viene chiamato in redazione, e diviene per un periodo direttore responsabile. Nel 1997 diviene giornalista professionista.\nNel 1994 diventa componente della Direzione nazionale di Rifondazione Comunista, e segretario regionale del partito in Sicilia (1994 - 2001).\nDeputato all'ARS.\nNel 1996 viene eletto deputato all'Assemblea Regionale Siciliana nel collegio provinciale di Palermo ed \u00e8 capogruppo del PRC all'ARS e vicepresidente della Commissione regionale Antimafia. Viene rieletto nel 2001 e resta all'ARS fino al 2006.\nDal 2004 al 2006 ha collaborato con Telejato, rete televisiva di Partinico.\nDeputato nazionale e Presidente dell'Antimafia.\nAlle elezioni politiche del 2006 viene candidato alla Camera dei deputati, sempre tra le file di Rifondazione Comunista, risultando eletto nella circoscrizione Sicilia 2.\nPoco dopo viene eletto presidente della Commissione parlamentare Antimafia. Durante la sua presidenza la commissione ha redatto per la prima volta una relazione annuale sulla 'Ndrangheta.\nAdesione a SEL.\nPoich\u00e9 la lista La Sinistra l'Arcobaleno, di cui il PRC faceva parte, non supera il quorum, alle elezioni politiche del 2008 Forgione non \u00e8 stato rieletto.\nNell'anno accademico 2008-2009 \u00e8 stato docente a contratto per titoli, di storia e sociologia delle organizzazioni criminali all'Universit\u00e0 dell'Aquila.\nSuccessivamente ha aderito a Sinistra Ecologia Libert\u00e0 ed entre a far parte dell'Assemblea nazionale del partito.\nNel 2012 pubblica il libro \"Porto franco. Politici, manager e spioni nella repubblica della 'ndrangheta\", che parla di collusioni tra politica, magistratura e 'ndrangheta citando fatti circostanziati e nomi e cognomi.\nAlle elezioni politiche italiane del 2013 \u00e8 candidato al Senato della Repubblica nelle Regioni Sicilia e Liguria come capolista di Sinistra Ecologia Libert\u00e0. La sua candidatura \u00e8 stata inclusa tra le 23 persone scelte dall'assemblea nazionale del partito senza passare dalle primarie. Non viene per\u00f2 eletto, in quanto non scatta il quorum.\nSviluppi successivi e sindaco di Favignana.\nNel giugno 2013 il presidente dell'Assemblea regionale siciliana, Giovanni Ardizzone, lo nomina direttore della Fondazione Federico II, dove resta fino al dicembre 2017.\nNel 2016 pubblica \"I tragediatori\", in cui indaga sul mondo dell'antimafia, raccontando di \"associazioni vere e sigle inventate, fondazioni finanziate solo per la forza evocativa del nome cui sono intitolate, movimenti che per motivare soldi pubblici ricevuti e legittimare la propria esistenza, organizzano ogni anno un convegno pi\u00f9 o meno pretestuoso, familiari di vittime di mafia diventati parlamentari senza alcuna ragione politica o di impegno sociale, grazie solo al loro nome\".\nNell'ottobre 2020 \u00e8 eletto sindaco di Favignana con una lista civica."}
{"id": "433515", "revid": "466539", "url": "https://it.wikipedia.org/wiki?curid=433515", "title": "James DeBello", "text": "Biografia.\nDi origine italiana, ha frequentato la Shenandoah Valley Jr/Sr High School."}
{"id": "433519", "revid": "834", "url": "https://it.wikipedia.org/wiki?curid=433519", "title": "Jessica Nelson", "text": ""}
{"id": "433521", "revid": "115654517", "url": "https://it.wikipedia.org/wiki?curid=433521", "title": "Algebra di insiemi", "text": "In matematica, un'algebra di insiemi (o pi\u00f9 brevemente un'algebra) su un insieme formula_1, \u00e8 una famiglia di sottoinsiemi di formula_1 che abbia delle propriet\u00e0 di \"chiusura\" rispetto ad alcune operazioni insiemistiche, in particolare l'operazione di unione finita e di passaggio al complementare. La struttura di algebra di insiemi \u00e8 particolarmente utile in teoria della misura e probabilit\u00e0, ed \u00e8 alla base di tutte le nozioni di misurabilit\u00e0, sia di insiemi che di funzioni. \u00c8 inoltre utilizzata nella teoria delle rappresentazioni in algebra booleana. \nEuristicamente, potremmo dire che la nozione di algebra di insiemi (e quella di \u03c3-algebra) stanno alla misurabilit\u00e0, come la nozione di topologia sta a quella di continuit\u00e0. Ed \u00e8 infatti notevole che entrambe queste strutture possano costruirsi dando delle semplici condizioni di stabilit\u00e0 per operazioni insiemistiche.\nLa nozione di algebra di insiemi venne introdotta all'inizio del XX secolo. Attualmente, in teoria della misura il concetto di \u03c3-algebra \u00e8 divenuto molto pi\u00f9 utilizzato di quello di algebra. Tuttavia non sono mancati matematici influenti, come Bruno de Finetti, che hanno tentato di dare alla struttura dell'algebra un ruolo centrale in teoria della misura, traducendo molti risultati riguardanti misure \u03c3-additive (cio\u00e8 definite su \u03c3-algebre) al caso pi\u00f9 generale di misure finitamente additive (definite su algebre).\nDefinizione matematica.\nSia formula_3 un insieme, e sia formula_4 una famiglia di sottoinsiemi di formula_1 (ovverosia, un sottoinsieme dell'insieme delle parti di formula_1). Diremo che formula_4 \u00e8 un'algebra su formula_3 se:\nSi noti che da tali condizioni discendono delle semplici propriet\u00e0, talvolta utilizzate nella definizione stessa di algebra di insiemi:\nEsempi.\nsoddisfa le condizioni della definizione."}
{"id": "433533", "revid": "7073", "url": "https://it.wikipedia.org/wiki?curid=433533", "title": "Antonello Falomi", "text": ""}
{"id": "433539", "revid": "6066", "url": "https://it.wikipedia.org/wiki?curid=433539", "title": "Premio Nobel per la Chimica", "text": ""}
{"id": "433543", "revid": "6066", "url": "https://it.wikipedia.org/wiki?curid=433543", "title": "Otto Paul Herrmann Diels", "text": ""}
{"id": "433544", "revid": "599013", "url": "https://it.wikipedia.org/wiki?curid=433544", "title": "Bayenghem-l\u00e8s-Eperlecques", "text": ""}
{"id": "433546", "revid": "287204", "url": "https://it.wikipedia.org/wiki?curid=433546", "title": "Fontaine-l'Etalon", "text": ""}
{"id": "433547", "revid": "599013", "url": "https://it.wikipedia.org/wiki?curid=433547", "title": "Izel-l\u00e8s-Equerchin", "text": ""}
{"id": "433549", "revid": "287204", "url": "https://it.wikipedia.org/wiki?curid=433549", "title": "Longvilliers", "text": "Esistono due comuni francesi con questo nome"}
{"id": "433554", "revid": "125708771", "url": "https://it.wikipedia.org/wiki?curid=433554", "title": "A spasso nel tempo", "text": "A spasso nel tempo \u00e8 un film comico italiano del 1996, diretto da Carlo Vanzina.\n\u00c8 interpretato da Christian De Sica e Massimo Boldi, nelle rispettive parti principali di un giovane erede dell'aristocrazia romana e di un titolare di un cinema nel Milanese, che vengono messi, per merito del fantascientifico espediente del viaggio nel tempo, grazie ad una macchina del tempo del parco di divertimento di Los Angeles che diventa vera, in grossolane situazioni comiche.\nIl film ha avuto anche un sequel uscito nell'anno successivo, \"A spasso nel tempo - L'avventura continua\".\nTrama.\nLa macchina del tempo.\nLuned\u00ec 23 settembre 1996.\nAscanio Orsini Varaldo e Walter Boso sono, rispettivamente, un principe romano ed un milanese proprietario di un cinema multisala a Vimercate. Un giorno, loro e le rispettive famiglie si incontrano agli Universal Studios di Los Angeles e i due, dopo alcuni battibecchi per il parcheggio e per la macchina fotografica di Walter (rotta dal figlio di Ascanio, Aspreno), si ritrovano insieme a bordo dell'attrazione della macchina del tempo del parco.\nLa Preistoria.\nL'attrazione si rivela essere una vera e propria macchina del tempo, che spedisce Ascanio e Walter nella preistoria, 7.000.003. a.C., in una terra ancora incontaminata, incontrano degli ominidi preistorici che li attaccano con clave e morsi; cercando riparo su di un albero, ad Ascanio cade lo zippo facendo cos\u00ec scoprire agli uomini il fuoco. Scesi dall'albero i due scoprono di avere con loro il cellulare, con il quale comunicano con il professor Mortimer, colui che maneggia la macchina, che li rassicura. Girando in attesa della partenza trovano delle donne preistoriche, con le quali tentano un approccio ma vengono attaccati anche da loro; nella fuga incontrano una lucertola gigante che acchiappa con la lingua Walter nelle parti basse, mentre fa pip\u00ec, ma in quel momento riparte il viaggio nel tempo.\nIl rinascimento a Firenze.\nLa macchina parte ma, per un problema tecnico, i due si ritrovano a Firenze nel 1477, al cospetto di Lorenzo il Magnifico. La comicit\u00e0 del capitolo si basa sugli anacronismi; a Lorenzo insegnano infatti il gioco del calcio e consigliano la fondazione della Fiorentina, la costruzione dello Stadio Artemio Franchi, e l'acquisto di Gabriel Batistuta. Invitati a Palazzo Vecchio, incontrano molti personaggi del rinascimento tra cui Botticelli, intento a dipingere la Primavera, Angelo Poliziano il quale insegna ai figli di Lorenzo insieme a Pico della Mirandola al quale, imitando Mike Bongiorno e Corrado, pongono delle domande in stile quiz televisivo.\nDurante il banchetto, per intrattenere Lorenzo, cantano \"Alla fiera dell'est\" e \"Un bacione a Firenze\", e gli risolvono un problema finanziario suggerendogli l'istituzione dell'assegno; usciti a fare una passeggiata lo coinvolgono in una \"zingarata\" sullo stile di \"Amici miei\". Per sdebitarsi, lui fa conoscere loro delle \"madonne\" fiorentine, ma prima che riescano a consumare al principe Orsini Varaldo squilla il cellulare, cosa che convince Girolamo Savonarola a condannarli al rogo per stregoneria. Poco prima che le fiamme avvampino, la macchina del tempo li trae in salvo.\nVenezia del 1700 e Casanova.\nIl viaggio riparte ma la macchina si guasta nuovamente, facendoli apparire nella Venezia del 1774. Qui Walter si ritrova in abiti nobili, mentre il principe Orsini Varaldo \u00e8 vestito da gondoliere. Dopo un litigio col compare romano, Walter finisce per sbaglio in casa di Giacomo Casanova, che viene appena arrestato. Non notato, rimane solo in casa, ma presto riceve la visita di avvenenti donne in cerca di Casanova. Spacciandosi per lui, tenta di portarsi a letto tutte e tre le donne (una russa, Natasha, una donna sposata, Michela, e una giovinetta, Rosina), ma deve fare i conti con i loro rispettivi mariti e col padre. Nel frattempo Ascanio ha attaccato baruffa con dei gondolieri (nota la frase \"Fora i romani dal Veneto\" gridata da un gondoliere), e nella fuga si ritrovano a scappare insieme. Fortunatamente per loro la macchina riparte.\nLa seconda guerra mondiale a Roma.\nAscanio e Walter finiscono nella Roma del 1944, in piena Seconda guerra mondiale. Per uno scherzo del destino, si ritrovano a dover salvare Joe, un soldato statunitense paracadutato su Roma in fuga dalle forze armate tedesche. Dopo aver scoperto che Joe \u00e8 il padre di Mortimer, lo aiutano a salvarsi (dal momento che se morisse, non potrebbe pi\u00f9 generare il professore, l'unica persona in grado di riportarli al presente). Fortunatamente trovano un partigiano che li aiuta e li indirizza a Pomezia. Scoperti dai tedeschi, trovano riparo in una fattoria di Pomezia, dove trascorreranno la notte. La mattina seguente, mentre vengono svegliati dagli statunitensi appena arrivati dopo lo sbarco di Anzio, Ascanio e Walter (che pensano che la madre del professore sia statunitense) si disperano quando scoprono che Joe ha passato la notte in compagnia della figlia del fattore, salvo poi venire a conoscenza del fatto che la madre del Professor Mortimer \u00e8 un'italiana di Pomezia.\nGli anni sessanta a Capri.\nDa Roma 1944 passano a Capri 1962, dove Ascanio guarda s\u00e9 stesso mentre ci prova con la futura moglie, non sapendo che poi sarebbe stato meglio non farlo. Pensando ai paradossi del film \"Ritorno al futuro\", Walter gli suggerisce di sabotare i piani del \"giovane\" Ascanio, evitando cos\u00ec il matrimonio e la nascita del figlio Aspreno negli anni a venire. Cos\u00ec il \"vecchio\" Ascanio, entrato nella stanza della moglie giovane, sta per troncare ma non resiste davanti alle bellezze della ancora giovane moglie e finisce per concludere lui quello che doveva fare il \"giovane\" Ascanio, in pratica non alterando il futuro.\nNel futuro.\nLa macchina del tempo li porta troppo avanti e cos\u00ec Walter e Ascanio si ritrovano ancora a Firenze ma nell'anno 2023 (il 7 settembre), dove il governo italiano \u00e8 multietnico e tutto costa di pi\u00f9, decisamente di pi\u00f9. Ascanio ha un'idea, cio\u00e8 controllare sul computer le schedine delle partite di campionato, cos\u00ec da diventare ultra-miliardari. Scoprono tuttavia che lo stesso giorno del loro viaggio nel tempo verranno uccisi in un conflitto a fuoco.\nRientro nel presente.\nI protagonisti riescono finalmente a tornare al presente, chiedendosi per\u00f2 chi intenda ucciderli. In quel momento, due criminali arrivano e li rapinano, ma, visto che dopo la rapina sono ancora vivi e vegeti, esultano. Poi Walter capisce: come nel film \"Accadde domani\", i due criminali sono stati uccisi dai poliziotti, questi ultimi hanno preso i documenti rubati credendo che fossero dei malviventi e cos\u00ec, rispondendo alle domande fatte dai giornalisti, si \u00e8 sparsa la voce che Ascanio e Walter siano morti. I poliziotti capiscono l'errore e restituiscono il tutto ai proprietari. Intenti a cercare di capire i risultati della schedina, visto che il foglio \u00e8 insanguinato, i due ricevono una chiamata dal prof. Mortimer, che \u00e8 finito per sbaglio a Fort Alamo nel 1836. Mentre tentano di riportare il prof. indietro, rimangono vittime nuovamente della macchina del tempo, che li condanna a finire nuovamente nella preistoria (Walter ha impostato per sbaglio la data sul computer di un milione e ottocentotrentasei anni avanti Cristo). Il film finisce quindi con un finale a cliffhanger, che verr\u00e0 risolto nel seguito \"A spasso nel tempo - L'avventura continua\".\nAccoglienza e critica.\nIl film ha ricavato nei botteghini italiani oltre 22 miliardi di lire nelle citt\u00e0 capozona.\nLa critica non \u00e8 stata benevola col film, evidenziandone gli intenti eminentemente commerciali:\nSeguito.\n\"A spasso nel tempo - L'avventura continua\" (1997) \u00e8 il seguito del film, sempre per la regia di Carlo Vanzina e con gli stessi protagonisti De Sica e Boldi.\nDistribuzione.\nIl film \u00e8 uscito nelle sale Italiane il 13 dicembre 1996."}
{"id": "433579", "revid": "6066", "url": "https://it.wikipedia.org/wiki?curid=433579", "title": "Microscopio ad interazione atomica", "text": ""}
{"id": "433607", "revid": "118355263", "url": "https://it.wikipedia.org/wiki?curid=433607", "title": "Giovanni Battista Rubini", "text": "Biografia.\nNacque in una famiglia di umili origini se pur di modesta agiatezza. Il padre Giovanni Battista, che gli impose il suo identico nome di battesimo, era uomo dal carattere rude e burbero (\"Ludrazzo\" era l'appellativo affibbiatogli dai concittadini), ma buono e profondamente religioso. Esercitava il mestiere di sarto. La madre Caterina Bergomi si dedicava alla cura della famiglia.\nFu l'ultimo di nove fratelli, di cui sei viventi alla sua nascita.\nIl padre si dilettava di musica: suonatore di corno, ai suoi tre figli maschi, Giovanni Battista, Giacomo e Geremia, impart\u00ec egli stesso i primi rudimenti musicali insegnando violino e canto ai primi due, e il flauto al terzo, arruolandoli ben presto nella compagnia di musicanti ch'egli dirigeva e con la quale si esibiva nel territorio limitrofo per celebrazioni religiose e feste patronali, occasioni in cui il piccolo Giovan Battista, otto anni, riscuoteva ammirazione producendosi nel duplice ruolo di cantore e violinista. Giovanni Battista svel\u00f2 fin dall'adolescenza le eccezionali doti canore nel coro della locale parrocchia, mentre pare fosse meno dotato per l'apprendimento in generale. Intuite le potenzialit\u00e0 musicali del figliuolo, il padre lo affid\u00f2 ad un prete bresciano, organista e insegnante di composizione che lo accolse presso di s\u00e9 per un anno, al termine del quale lo risped\u00ec per\u00f2 alla famiglia col laconico commento di scarsa attitudine per il canto e col suggerimento di avviarlo ad altra attivit\u00e0. Il padre continu\u00f2 comunque ad impartirgli un'educazione musicale.\nLa prima apparizione pubblica fu in un ruolo canoro femminile, nella citt\u00e0 natale, all'et\u00e0 di dodici anni (1806).\nLa concreta saggezza paterna, conscio del prossimo inevitabile naturale fenomeno del cambio della voce con l'incertezza della qualit\u00e0 derivante, volle affiancare agli insegnamenti musicali l'apprendimento del mestiere sartoriale affidandolo ad un artigiano nella citt\u00e0 capoluogo di Bergamo, ma il talento musicale di Giovan Battista non pass\u00f2 inosservato e gli consent\u00ec il proseguimento degli studi musicali presso un'istituzione locale fino al diciottesimo anno d'et\u00e0. Si propose egli stesso per la stagione melodrammatica in uso al Teatro Riccardi, oggi Teatro Donizetti, dove apparve in cartellone nel 1812 nel duplice ruolo di corista e violinista (sia pure come ultimo della lista), si fece notare in particolare per l'acutezza della sua voce, bench\u00e9 ancora grezza e non particolarmente potente.\nL'anno successivo apparve come secondo tenore nel teatro di Palazzolo sull'Oglio. Diciannovenne all'anonimo debutto alla Scala quale semplice membro del coro. Intanto il suo nome, per\u00f2 comincia a introdursi nell'ambiente teatrale. Il suo debutto da protagonista avvenne nel 1814 a Pavia, e con pieno successo, non prima di una disgraziata parentesi con una compagnia di teatranti e musicanti ambulanti lungo le strade del Piemonte.\nBrescia e Venezia nel 1815 furono i palcoscenici successivi e fortunati; canta a fianco di gi\u00e0 affermati colleghi; prende la decisione di abbandonare il laboratorio sartoriale per dedicarsi completamente alla carriera teatrale. In questo periodo la scomparsa della madre. Gli obblighi militari non assolti costringono il padre a scucire quattrini per acquisirgli l'esonero e la concessione del visto per gli spostamenti che la nascente carriera necessita.\nIl talento del giovane Rubini non sfugg\u00ec al grande impresario Domenico Barbaja, direttore del teatro di Napoli e Vienna, che lo scrittura per la nobile piazza napoletana, all'epoca capitale europea del melodramma, avviando una collaborazione destinata a durare fino al 1829. Lo fece debuttare al teatro dei Fiorentini e successivamente con crescente apprezzamento di pubblico al teatro San Carlo nel gennaio del 1817. Anche gli autori si accorgono di Rubini e del suo personale modo di cantare, Rubini si confronta con colleghi affermati e realizza della necessit\u00e0 di uno studio pi\u00f9 approfondito e sistematico delle metodiche della professione. Il compositore Valentino Fioravanti compone alcune opere espressamente per Rubini. Il 1818 e l'anno successivo lo vedono trionfare sui palcoscenici romani e palermitani e di nuovo a Napoli dove conosce il soprano francese Adelaide Chaumel (1796-1874), e con lei si esibisce in apprezzati duetti canori e intanto coltivando per lei il sentimento amoroso che coroner\u00e0 col matrimonio nel 1821, successivamente al quale la sposa italianizzer\u00e0 il cognome da Chaumel in Comelli. Pare che Napoli abbia rischiato la sommossa allorch\u00e9 il pubblico, stanco di aspettare che il re, presente all'opera, applaudisse il tenore per primo come era protocollo, sollecit\u00f2 il sovrano minacciando di farlo di propria iniziativa e alla fine lo fece, con conseguenti malumori istituzionali.\nIl debutto ufficiale del 1818 alla Scala di Milano lo vide in compagnia del fratello Giacomo nell'opera \"Torvaldo e Dorliska\" di Gioachino Rossini.\nNel 1824 Rubini e l'intera compagnia napoletana si trasferiscono a Vienna suscitando unanimi entusiasmi e l'interesse anche del sommo Beethoven, all'epoca gi\u00e0 afflitto dalla sordit\u00e0, ma il cui istinto e sensibilit\u00e0 lo avvertono delle qualit\u00e0 del tenore e per il quale aggiorna con note in italiano alcune sue composizioni affinch\u00e9 Rubini potesse esaltarle interpretandole: Rubini, da allora contempl\u00f2 sempre nel suo repertorio le composizioni dedicategli dell'immenso compositore tedesco. Parigi lo applaude l'anno successivo, interprete delle opere dei pi\u00f9 grandi compositori del suo tempo, quali Gioachino Rossini e Vincenzo Bellini.\nGi\u00e0 protagonista maschile nel 1826 di \"Bianca e Gernando\" (poi \"Bianca e Fernando\"), la seconda opera del maestro catanese, divent\u00f2 poi il tenore belliniano per eccellenza (quattro prime rappresentazioni). Pensando alla sua voce Bellini scrisse \"Il pirata\" occasione per entrambi(compositore e interprete) dello straordinario successo di pubblico e critica alla prima al Teatro alla Scala di Milano, (1827), segu\u00ec \"La sonnambula\" (Teatro Carcano di Milano, 1831) e \"I puritani\" (Th\u00e9\u00e2tre Italien di Parigi, 1835), oltre alla seconda versione della \"Straniera\" per l'ultima esibizione al Teatro alla Scala nel 1830.\nDovette molto al genio belliniano la maturazione artistica del Rubini, l'esigente compositore seppe trarre dalla voce del tenore sonorit\u00e0 fino ad allora inespresse, pretendendo anche intensit\u00e0 interpretative altissime. Il binomio Bellini-Rubini incant\u00f2 l'esigente pubblico milanese, ma dopo il 1830 Rubini non ne volle pi\u00f9 sapere di esibirsi alla Scala, probabilmente per una sua recita annullata causa raucedine interpretata malignamente da parte del pubblico come timore di confrontarsi con una notevole performance di cui un collega si era reso protagonista e anche probabile ripicca verso gli impresari milanesi che erano pi\u00f9 che restii ad ingaggiarne la moglie Adelaide considerata nell'ambiente lirico certamente di non altissimo livello artistico.\nIl 1835 vede la morte, a soli 33 anni, del Bellini: Rubini unitamente ai grandi colleghi dell'epoca, Antonio Tamburini, Luigi Lablache, Giulia Grisi, Giuditta Pasta, canter\u00e0 nella Messa di Requiem in suffragio del grande compositore, eseguita nella citt\u00e0 di Puteaux ove si spense.\nIl periodo storico coincide con i travagliati moti carbonari e patriottici che scuotevano il Paese contro l'usurpatore austriaco, ma Rubini era intento alla carriera musicale per sentirsene coinvolto, tranne esercitare in alcune occasioni l'influenza delle conoscenze e la fama acquisita per volgere a clemenza situazioni imbarazzanti di compaesani e concittadini coinvolti in azioni patriottiche o cospirative.\nCon lo studio assiduo, l'esperienza maturata e la professionalit\u00e0 acquisita la voce di Rubini acquista la potenza di cui difettava agli inizi carriera, pur mantenendo la dolcezza squisita, l'estrema duttilit\u00e0 e la stupefacente capacit\u00e0 di sovracuti impareggiabili. La piena maturazione artistica gli spalanca le porte dei raffinati auditori europei che lo reclamano e acclamano ripagandolo con compensi favolosi come nessun altro cantante prima di Rubini ebbe la fortuna e il piacere di intascare.\nLondra (dal 1831 annualmente, ininterrottamente, fino al 1842), Vienna (1824-'28-'30), Parigi (1825 e poi dal 1832 annualmente fino al 1840), Madrid, Bruxelles e Bordeaux (1841), Berlino (1843), portando il vasto repertorio del bel canto italiano compreso quello di Gaetano Donizetti di cui divenne principale interprete e per il quale sar\u00e0 protagonista di ben sette prime rappresentazioni assolute (quattordici le composizioni del maestro nel repertorio del tenore). Sul finire degli anni trenta si illumin\u00f2 la stella di Giuseppe Verdi, la cui personalit\u00e0 determin\u00f2 un nuovo corso nel teatro melodrammatico e nello stile espressivo, che mal si confaceva, per\u00f2, allo modo di cantare di Rubini che mai si confront\u00f2 con gli spartiti del maestro parmense.\nViaggi tra una capitale e l'altra, i ritorni in Patria e di nuovo da una nazione all'altra al tempo delle carrozze e cavalli richiedevano pesanti spese temporali e fisiche che certo lasciarono traccia anche sul fisico di Rubini, con le prime preoccupazioni legate alla salute.\nLa tragica notizia della scomparsa a 85 anni dell'amato padre lo coglie a Londra nel 1840. In compagnia di Franz Liszt si esib\u00ec in Germania e Paesi Bassi (1842). I trionfi internazionali, i favolosi guadagni accumulati, le fatiche fisiche sopportate, l'appagamento professionale raggiunto, la convinzione dell'opportunit\u00e0 di lasciare le platee prima che le platee lascino l'artista insinuano nel tenore il desiderio di ritirarsi a vita privata. Ma le insistenti richieste di sue esibizioni giungenti dalle lontane e fredde terre russe, accompagnate da promesse di favolosi compensi e riconoscimenti non solo artistici, fanno breccia nell'orgoglioso e ambizioso tenore bergamasco che nel 1843 si appresta a incantare le platee di estimatori a Pietroburgo e Mosca, ove ritorner\u00e0 in varie occasioni fino al 1845 e dove ricevette dallo zar Nicola I il titolo di \"colonnello imperiale dei musici di tutte le Russie\". Fu l'epilogo della carriera pubblica di Rubini: si ritir\u00f2 irrevocabilmente, misteriosamente, ma serenamente dalle scene al termine delle recite in quelle terre lontane. Da escludere scadimento della qualit\u00e0 della voce: Rubini aveva saputo economizzarla nel corso della trentennale carriera, salvaguardandola ancora intatta, sublime e possente come mai alcun tenore prima di lui, all'epoca del ritiro cinquantenne.\nStabilitosi nel paese natio, Rubini intraprende la costruzione del proprio palazzo esattamente dove sorgeva la casa che fu della sua famiglia, ove trascorrer\u00e0 gli anni del riposo. In particolare amava trascorrere la stagione estiva nella localit\u00e0 di Masano, nei pressi di Caravaggio, dimorando nel palazzo neoclassico (originariamente castello medioevale) che oggi porta il suo nome.Resistette alle lusinghe degli impresari e delle corti europee che non si rassegnavano a non poter pi\u00f9 godere del piacere delle sue esibizioni, tranne qualche privata eccezione di cortese amicizia nei salotti borghesi delle nobilt\u00e0 del lombardoveneto. Tentenn\u00f2 alle offerte giunte da New York, ma la prospettiva del lungo e faticoso viaggio lo scoraggiarono. Del 1847 la visita al conterraneo, immenso maestro Donizetti gravemente malato e devastato dalla pazzia: non lo riconoscer\u00e0 neppure. Privilegio unico dei suoi concittadini per la presenza del tenore alle feste patronali e per la cui comunit\u00e0 accett\u00f2 la carica di consigliere comunale e consulente della locale banda musicale (1848). \u00c8 del 1850 il testamento che riconosce la consorte erede universale dell'intero suo patrimonio. Nel 1852 si ammal\u00f2 gravemente, ma si ristabil\u00ec.\nVerso le 18 di venerd\u00ec 3 marzo 1854 Giovanni Battista Rubini fu sopraffatto da un attacco cardiaco (per altri cronisti polmonite) e consegnato alla leggenda del bel canto. Fu sepolto il marted\u00ec 7 nel vecchio cimitero di Romano di Lombardia in attesa della costruzione del mausoleo che la vedova intraprese e che accoglier\u00e0 anche le sue spoglie alla sua morte. Il feretro coperto dall'uniforme imperiale appuntata di medaglie e sopra ad essa una corona d'oro tempestata di diamanti anch'essa dono della nobilt\u00e0 russa. Nello stesso mese, in sequenza, morirono anche le sorelle Cecilia, Francesca ed Ester, alimentando tra i concittadini il sospetto di un avvelenamento (consorte compreso) ad opera della Comelli, giudicata di eccentrici comportamenti, ma in realt\u00e0 si tratt\u00f2 di un tragico destino.\nL'esaltante carriera artistica fu ricca anche di straordinari e favolosi riconoscimenti economici che Rubini, parsimonioso e previdente gi\u00e0 ad inizio carriera, rimetteva al padre affinch\u00e9 li investisse in solide propriet\u00e0 immobiliari e appezzamenti di terreni che amministr\u00f2 poi egli stesso una volta smesso di calcare il palcoscenico. Rimase comunque semplice, buono, condividendo le sue disponibilit\u00e0 anche con i meno fortunati dimostrandosi grande anche d'animo.\nLa moglie, dopo la scomparsa del marito continu\u00f2 l'opera di benefattori della comunit\u00e0 con elargizioni e fondazione di istituto di ricovero per musicisti e indigenti, un Ginnasio, un Orfanotrofio maschile. Non ebbero figli.\nNel centenario della morte(1954), la salma di Rubini e della moglie furono traslate nel nuovo mausoleo apposta edificato nel nuovo cimitero e che ancora oggi le custodisce.\nOggi il Palazzo Rubini \u00e8 sede di una succursale del Liceo Don Lorenzo Milani, di due scuole di musica, dell'omonimo Corpo Civico Musicale e dell'omonimo museo raccogliente cimeli e testimonianze del pi\u00f9 grande tenore ottocentesco.\nPersonalit\u00e0 artistica.\nL'ormai irreversibile declino dei \"castrati\", che fino a pochi decenni prima dominavano le scene operistiche, apr\u00ec al giovane Rubini nuove opportunit\u00e0 di affermazione e di successo. Dotato di un eccezionale registro acuto e sovracuto, Rubini era infatti capace di avvicinare le estensioni dei contraltisti e con una dolcezza e morbidezza di suono fino ad allora mai udite.\nCon intelligenza e maestria, con studio e applicazione seppe modellare la sua voce all'evolversi dei gusti del pubblico e alle esigenze tecniche dei compositori. La sua estensione vocale era di dodici note, dal Mi bemolle al Si di petto e raggiungendo di testa, col ricorso al falsettone, il Fa e il Sol sopra il rigo e il passaggio dalla voce di petto a quella di testa era tanto spontaneo quanto impercettibile per un risultato prodigioso. Alla morbidezza e dolcezza, ai trilli e gorgheggi impareggiabili della prima maniera, seppe acquistare alla sua voce impareggiabile potenza e pienezza, mantenendo intatto il timbro squillante, l'agilit\u00e0, la freschezza ed espressivit\u00e0. Perfezion\u00f2 la tecnica di respirazione imparando ad economizzarne la forza, grazie alla quale e al suo ampio torace in cui i polmoni potevano espandersi liberamente e alla sua capacit\u00e0 di svuotarli e riempirli in un attimo, ascoltandolo anche una sola volta nel dispiegarsi trionfale dei suoi acuti fino ai confini dell'estensione tenorile, non era infrequente rimanerne incantati. Illustri estimatori, oltre ai gi\u00e0 citati compositori italiani: Beethoven, Fryderyk Chopin, Liszt. Di parere contrario, invece, Wagner che ebbe a definire la voce di Rubini pi\u00f9 simile ad un belato che ad un canto; anche Berlioz mostr\u00f2 di non gradire particolarmente il tenore italiano.\nSe pur fisicamente di fattezze grossolane, sul palcoscenico emanava un fascino ammaliante col quale incant\u00f2 le platee d'Europa, rifiutando per volont\u00e0 sua di cimentarsi con quelle d'oltre oceano, affermandosi come il pi\u00f9 grande tenore dell'Ottocento e vera leggenda del teatro d'opera, contribuendo anche a creare qualche difficolt\u00e0 ai tenori moderni, dotati certamente di qualit\u00e0 eccelsa ma tecnicamente condizionati dall'evoluzione del gusto del pubblico e quindi tendenti a coltivare tutta la gamma d'estensione timbrica della propria voce e non specificatamente solo gli acuti. Vero \u00e8 anche che molti ruoli, soprattutto belliniani e donizettiani, furono concepiti espressamente per Rubini e i suoi funambolismi, che al giorno d'oggi possono essere affrontati soltanto da pochissimi artisti.\nContribu\u00ec alla sua fortuna e alla costruzione di una favolosa carriera artistica trentennale, oltre alla sua voce eccezionale, la formidabile memoria musicale che gli consentiva di memorizzare in breve tempo decine di opere: il suo repertorio comprendeva cinquanta compositori e centocinquanta opere memorizzate e immediatamente eseguibili, senza contare la musica vocale da camera."}
{"id": "433649", "revid": "125864275", "url": "https://it.wikipedia.org/wiki?curid=433649", "title": "Numbers station", "text": "Con il termine di numbers station o number station si intendono stazioni radio in onde corte di origine sconosciuta. Generalmente le trasmissioni contengono una voce che legge sequenze di numeri, parole o lettere (usando talvolta un alfabeto fonetico).\nPossono essere individuati tre tipi di \"numbers station\":\nLe voci trasmesse sono spesso prodotte da un sintetizzatore vocale e usano un'ampia variet\u00e0 di lingue, in particolare negli USA spesso sono udite in spagnolo, mentre in Europa le trasmissioni sono generalmente in inglese, tedesco o francese o ancora in lingue slave. Inoltre sono per la maggior parte femminili, pi\u00f9 raramente maschili o infantili.\n. Successivamente viene segnalato un aumento delle attivit\u00e0.\nClassificazione.\nAlle numbers station gli appassionati hanno talvolta assegnato dei soprannomi, spesso riflettendo alcuni elementi distintivi della stazione. Per esempio, \"Lincolnshire Poacher\", una delle pi\u00f9 conosciute stazioni di questo tipo (ritenuta essere gestita dal SIS), riproduceva le prime due righe dell'omonimo canto popolare prima di ogni serie di numeri. \"Magnetic Fields\" riproduce musica elettronica francese di Jean-Michel Jarre prima e dopo ogni set di numeri. La stazione Atencion inizia invece le sue trasmissioni con la parola spagnola \"atenci\u00f3n!\".\nLa prima classificazione sistematica \u00e8 stata definita dal gruppo ENIGMA: le stazioni vengono identificate da un codice alfanumerico univoco composto da una lettera, indicante la lingua della stazione e un numero progressivo. La classificazione per lingua distingue quattro gruppi:\nSono stati definiti anche il gruppo M e il gruppo X, rispettivamente per le stazioni Morse e per le stazioni che trasmettono rumore (come per la famosa stazione The Buzzer).\nPossibili origini ed utilizzi.\nSecondo \"The Conet Project\", le numbers station sarebbero state segnalate gi\u00e0 dalla prima guerra mondiale. Se le segnalazioni fossero esatte, le \"numbers station\" rientrerebbero tra le prime trasmissioni radio.\nSecondo questa teoria, i messaggi sarebbero cifrati con un cifrario di Vernam per evitare ogni rischio di decifrazione da parte del nemico. Le numbers station infatti avrebbero cambiato le modalit\u00e0 delle loro trasmissioni o effettuato operazioni fuori programma in concomitanza con grandi eventi politici, come la crisi costituzionale Russa del 1993. Ad ogni modo dal momento \nUn articolo del 1998 del \"The Daily Telegraph\" cit\u00f2 un portavoce del \"Department of Trade and Industry\" (l'ente che, all'epoca, normava le trasmissioni radio nel Regno Unito) che affermava: \"Queste [stazioni radio] sono ci\u00f2 che supponete. Questo non dovrebbe disorientare la gente. Diciamo che non sono per uso pubblico.\".\nNonostante sia dispendioso in termini di tempo e denaro localizzare la sorgente di una trasmissione radio in onde corte, alcuni elementi hanno fornito indizi sulla loro posizione, ad esempio errori di trasmissione, radiolocalizzazione e la propagazione delle onde corte.\nPer esempio, . Non \u00e8 chiaro se la frequenza di Radio Habana Cuba e la frequenza della stazione avessero semplicemente interferito reciprocamente o se l'operatore della stazione stesse ascoltando tale radio trasmettendola accidentalmente. Attorno al 2000 la stazione fu ufficialmente identificata come cubana dagli USA e perseguita dalla giustizia statunitense.\nInoltre, un articolo su una rivista radio pubblicato tra gli anni ottanta e novanta trattava di hobbisti che avrebbero localizzato una numbers station in Florida tramite un apparato di radiolocalizzazione portatile. Dall'esterno avrebbero individuato l'antenna della stazione all'interno di un complesso militare. Lo scopritore ipotizz\u00f2 che il trasmettitore fosse collegato telefonicamente ad una sorgente di numeri pronunciati situata nella zona di Washington DC. L'autore sostenne che la commissione federale per le comunicazioni (\"Federal Communications Commission\") non avesse esternato dichiarazioni a proposito delle pubbliche inchieste riguardo alle \"numbers station\" in territorio USA.\nIn alcune stazioni, possono essere uditi toni di sottofondo. Si suppone che in questi casi la voce possa essere un aiuto per sintonizzare la frequenza corretta, mentre il messaggio codificato sarebbe inviato modulando i toni, forse usando una tecnologia come la trasmissione burst.\nIl caso Atenci\u00f3n.\nIl caso della stazione cubana Atenci\u00f3n \u00e8 stato il primo caso di una numbers station ufficialmente e pubblicamente accusata di spionaggio. La stazione \u00e8 stata il fulcro di un'inchiesta di una corte federale statunitense, seguente l'arresto della rete Wasp di spie cubane nel 1998. Secondo i procuratori, gli imputati avrebbero trascritto una trasmissione ricevuta da Atenci\u00f3n, usando un ricevitore portatile, e di averli inseriti in un computer portatile per decifrare alcuni ordini. L'FBI ha testimoniato di aver fatto irruzione in un appartamento di spie nel 1995 e di aver copiato un software di decifratura per i codici numerici della stazione. Il programma \u00e8 stato quindi usato per la decodifica di alcuni messaggi, usati in sede di giudizio.\nI seguenti tre messaggi della stazione erano tra le prove usate nell'inchiesta (non \u00e8 riportato se i testi originali fossero in spagnolo, anche se la locuzione \"Day of the Woman\" lo farebbe presumere):\nConsiderando una cifra per carattere ogni secondo, ognuna di queste frasi ha impiegato almeno un minuto per essere trasmessa.\nFormato di trasmissione.\nGeneralmente, le numbers station seguono uno schema di trasmissione semplice, nonostante vi siano molte differenze nei dettagli tra le stazioni. Le trasmissioni iniziano generalmente allo scoccare dell'ora o della mezz'ora.\nL'inizio di una trasmissione (dal quale derivano spesso i soprannomi attribuiti alle stazioni) include un qualche tipo di identificatore riguardo alla stazione stessa e/o al designato destinatario. Questo pu\u00f2 presentarsi sotto forma di un nome in codice di tipo fonetico o numerico (ad esempio \"Charlie India Oscar\" o \"250 250 250\"), una frase o parola caratteristica (ad esempio \"Atenci\u00f3n\", \"1234567890\"), e alcuni suoni musicali elettronici (ad esempio \"The Lincolnshire Poacher\", \"Magnetic Fields\"). Talvolta, come nel caso delle stazioni israeliane ad alfabeto fonetico, l'introduzione pu\u00f2 anche indicare la natura o la priorit\u00e0 del messaggio che segue (ad esempio \"Charlie India Oscar-2\" indicherebbe che non seguono messaggi ). Spesso l'introduzione si ripete per un determinato periodo di tempo prima che inizi il corpo del messaggio.\nSolitamente \u00e8 presente una dichiarazione del numero delle sequenze di cifre nel messaggio, che successivamente vengono pronunciate. Le sequenze sono solitamente di quattro o cinque cifre o lettere fonetiche e sono generalmente ripetute leggendole due volte o ripetendo interamente il messaggio. Queste comunicazioni, come gi\u00e0 detto, si suppone siano crittografati tramite un cifrario di Vernam; pertanto il contenuto di queste sequenze sarebbe indistinguibile da un gruppo di numeri o cifre generato casualmente. Alcune stazioni inviano pi\u00f9 di un messaggio durante una trasmissione: in questo caso, alcuni o tutti i metodi di cui sopra vengono ripetuti con contenuti differenti.\nInfine, dopo la trasmissione di tutti i messaggi, la stazione chiude la trasmissione in una propria modalit\u00e0; solitamente viene inviata una forma della parola \"fine\" nella lingua usata dalla stazione (ad esempio \"end of message, end of transmission\" in inglese; \"ende\"; \"fini\"; \"final\"; \"konec\"). Alcune stazioni, soprattutto quelle che si presume operino dall'ex-Unione Sovietica, terminano con una serie di zero, ad esempio \"000 000\"; altre invece terminano con musiche o vari suoni.\nTecnologia di trasmissione.\nLa tecnologia usata da queste stazioni per trasmettere le sequenze numeriche \u00e8 stata sempre abbastanza scontata: comuni trasmettitori in onde corte con potenza da 10 a 100 kilowatt.\nI trasmettitori solitamente lavorano in modulazione di ampiezza a frequenza variabile, con amplificazione push-pull in classe B.\nLa tecnologia di trasmissione potrebbe cambiare in futuro con l'introduzione del sistema Digital Radio Mondiale che permette di trasmettere dati sotto forma di testo in aggiunta alla trasmissione, ad una velocit\u00e0 pi\u00f9 che sufficiente per le esigenze di una \"numbers station\".\nRiferimenti nella cultura di massa.\nDiscografia e musica.\nNel 1997 fu commercializzato \"The Conet Project: Recordings of Shortwave Numbers Stations\", un set di quattro CD contenente registrazioni di numbers station, pubblicato con l'etichetta discografica Irdial-Discs.\nRegistrazioni di queste stazioni sono state usate da musicisti mediante campionamento audio, come le canzoni \"Pause\" degli Stereolab, \"Even Less\" dei Porcupine Tree, \"Even the Waves\" dei Chroma Key, e vari brani dei Wilco: in particolare le parole del titolo dell'album \"Yankee Hotel Foxtrot\" sono nominate alla fine di un reale messaggio di una \"numbers station\" che \u00e8 stato inciso in una canzone. Il gruppo del Regno Unito 65daysofstatic ha incluso alcune registrazioni di \"numbers station\" tra cui The Lincolnshire Poacher nella canzone \"No Station\".\nLa canzone \"Numbers\" dei Kraftwerk \u00e8 tematicamente correlata alle \"numbers station\". Il duo scozzese Boards of Canada \u00e8 stato influenzato dal fenomeno agli albori della sua carriera, la traccia \"Gyroscope\" dell'album \"Geogaddi\" contiene una voce infantile che si presume sia stata ottenuta da una registrazione di \"The Conet Project\".\nAlla fine della canzone \"Underman\" di Rancore si pu\u00f2 ascoltare un messaggio numerico in tedesco.\nCinema e televisione.\nNel film del 1949 \"Orfeo\" di Jean Cocteau, si sente una numbers station quando il poeta Orfeo si trova nella Rolls Royce con autista della principessa \"la Morte\".\nNel 1984 nel film \"Alba rossa\" una banda di guerriglieri ascolta due frasi codificate (ripetute entrambe due volte) trasmesse sopra il suono della radio mentre si stanno nascondendo. Le frasi sono \"La sedia \u00e8 contro il muro\" e \"John ha una lunga barba\" (la seconda fu realmente usata come segnale in codice dalla resistenza francese durante la seconda guerra mondiale).\nNel 1991 il film \"Toy Soldiers\" mostra le forze colombiane usare una numbers station per comunicare tra la scuola e la loro base. Ci sono pi\u00f9 scene che ritraggono la codifica e la decodifica delle informazioni trasmesse su stazioni portatili.\nCameron Crowe ha usato parti di \"The Conet Project\" in alcune scene del film \"Vanilla Sky\" del 2001 al fine, come ha affermato, di creare un senso di confusione.\nUna trascrizione di numeri da una trasmissione della stazione \"The Lincolnshire Poacher\" fu stampata sul set di una serie televisiva nel Regno Unito di Mark Thomas.\nI numeri 4, 8, 15, 16, 23 e 42 sono stati trasmessi allo stesso modo di una numbers station nell'isola della serie TV \"Lost\".\nLa puntata \"6955 kHz\" della serie televisiva \"Fringe\" \u00e8 incentrata sulle numbers stations.\nIl videogioco \"\" \u00e8 incentrato proprio sulla decriptazione di un messaggio di una numbers station.\nIl film del 2013 \"The Banshee Chapter\" diretto da Blair Erickson prende spunto dalle numbers station.\nIl film del 2013 \"Codice fantasma\" (titolo originale \"The Numbers Station\") con John Cusack e Malin \u00c5kerman racconta la storia di un agente della CIA custode di una number station in Inghilterra.\nNel videogioco Everybody's Gone to the Rapture si trovano spesso delle radio che trasmettono sequenze di numeri.\nNelle prime puntate della serie Truth Seekers (2020) il protagonista ascolta da 20 anni una frequenza radio che trasmette, dopo una musichetta introduttiva, la sequenza 1 5 9 7. "}
{"id": "433679", "revid": "827882", "url": "https://it.wikipedia.org/wiki?curid=433679", "title": "Cezanne", "text": ""}
{"id": "433684", "revid": "110157", "url": "https://it.wikipedia.org/wiki?curid=433684", "title": "Asuel", "text": "Asuel (toponimo francese; in tedesco \"Hasenburg\", desueto) \u00e8 una frazione di 184 abitanti del comune svizzero di La Baroche, nel Canton Giura (distretto di Porrentruy).\nStoria.\nGi\u00e0 comune autonomo che si estendeva per 10,14\u00a0km\u00b2 e che comprendeva anche la frazione di La Malc\u00f4te, il 1\u00ba gennaio 2009 \u00e8 stato accorpato agli altri comuni soppressi di Charmoille, Fregi\u00e9court, Mi\u00e9court e Pleujouse per formare il nuovo comune di La Baroche.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nDal 1836 comune politico e comune patriziale erano uniti nella forma del \"commune mixte\"."}
{"id": "433688", "revid": "767487", "url": "https://it.wikipedia.org/wiki?curid=433688", "title": "Montenol", "text": "Montenol (toponimo francese) \u00e8 una frazione di 86 abitanti del comune svizzero di Clos du Doubs, nel Canton Giura (distretto di Porrentruy).\nStoria.\nGi\u00e0 comune autonomo che si estendeva per 2,15\u00a0km\u00b2, il 1\u00ba gennaio 2009 \u00e8 stato accorpato agli altri comuni soppressi di Epauvillers, Epiquerez, Montmelon, Ocourt, Saint-Ursanne e Seleute per formare il nuovo comune di Clos du Doubs.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nDal 1836 comune politico e comune patriziale erano uniti nella forma del \"commune mixte\"."}
{"id": "433697", "revid": "1776051", "url": "https://it.wikipedia.org/wiki?curid=433697", "title": "Ocourt", "text": "Ocourt (toponimo francese) \u00e8 una frazione di 134 abitanti del comune svizzero di Clos du Doubs, nel Canton Giura (distretto di Porrentruy).\nStoria.\nGi\u00e0 comune autonomo che nel 1882 aveva inglobato il comune soppresso di Montvoie, si estendeva per 11,63\u00a0km\u00b2 e comprendeva anche le frazioni di La Motte e Monturban; il 1\u00ba gennaio 2009 \u00e8 stato a sua volta accorpato agli altri comuni soppressi di Epauvillers, Epiquerez, Montenol, Montmelon, Saint-Ursanne e Seleute per formare il nuovo comune di Clos du Doubs.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella (dal 1850 con Montvoie):\nAmministrazione.\nDal 1836 comune politico e comune patriziale erano uniti nella forma del \"commune mixte\"."}
{"id": "433703", "revid": "767487", "url": "https://it.wikipedia.org/wiki?curid=433703", "title": "Seleute", "text": "Seleute (toponimo francese) \u00e8 una frazione di 72 abitanti del comune svizzero di Clos du Doubs, nel Canton Giura (distretto di Porrentruy).\nStoria.\nGi\u00e0 comune autonomo che si estendeva per 6,81\u00a0km\u00b2 e che comprendeva anche le frazioni di La Cernie Dessous, La Cernie Dessus e Monnat, il 1\u00ba gennaio 2009 \u00e8 stato accorpato agli altri comuni soppressi di Epauvillers, Epiquerez, Montenol, Montmelon, Ocourt e Saint-Ursanne per formare il nuovo comune di Clos du Doubs.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nDal 1836 comune politico e comune patriziale erano uniti nella forma del \"commune mixte\"."}
{"id": "433704", "revid": "124267426", "url": "https://it.wikipedia.org/wiki?curid=433704", "title": "Civitella del Lago", "text": "Civitella del Lago, gi\u00e0 Civitella de' Pazzi, \u00e8 una frazione del comune di Baschi (TR).\nGeografia fisica.\nSi trova in cima ad una collina () che domina il lago di Corbara e la media Valle del Tevere. Dista circa sia da Todi che da Orvieto e pu\u00f2 essere raggiunta deviando dalla strada statale 448 Todi-Baschi. \nI suoi abitanti si chiamano \"civitellesi\".\nStoria.\nIn epoca romana, il luogo ove sorge Civitella (o le sue vicinanze) era occupata dalla citt\u00e0 di \"Vindinio dei Bindi\" (secondo Plinio il Giovane), zona densamente popolata e con un'agricoltura sviluppata: dal porto di Pagliano i prodotti raggiungevano Roma via Tevere.\nIn seguito, il territorio prese il nome di \"Massa Bindi\" (secondo l'evoluzione \"Vindici\" \u2192 \"Bindinio\" \u2192 \"Bindi\") ed era costituito dai castelli di Civitella di Massa (l'attuale Civitella del Lago), Poggio delle Morre, Monticelli, Scoppieto, Salviano, Forello, Cappanni, Sant'Andrea delle Morre, Morruzze, Pigliato, Acqualoreto, Fulignano, Canonica dei figli di Fosco, Collelungo e Castrum Valli; tutti insieme erano posti a difesa del territorio di Todi.\nNel 1270 vi viene aperta una delle prime Comunanze demaniali (\"universitas\"), su terreni acquisiti dall'Ospedale della Carit\u00e0 di Todi.\nLa famiglia todina dei Fredi prende possesso del Castello nel XIII secolo. Nel 1367 sub\u00ec un attacco da parte delle truppe orvietane che accorrevano all'assedio di Todi, portato dal cardinale Albornoz.\nNel 1474 gli Atti, ricchi guelfi, subentrano ai Fredi: essi riuscirono ad ottenere la cittadinanza di Todi per tutti gli abitanti (1530) e ristrutturarono gran parte del paese. Sotto il loro dominio venne anche costituito un Consiglio degli Anziani, dotato per\u00f2 di scarso peso decisionale.\nDurante il periodo napoleonico (inizio XIX secolo), il territorio di Massa venne separato da Todi e and\u00f2 a costituire il comune di Baschi. Nel 1962, con la costruzione dell'invaso artificiale a Corbara, ha preso il nome attuale.\nEconomia.\nIl territorio presenta un'economia basata sull'agricoltura, la raccolta di legna e l'agriturismo. Infatti, nel 1995 \u00e8 stato costituito il Parco fluviale del Tevere, e la sede si trova proprio a Civitella; il parco si estende su ettari e abbraccia circa del corso fluviale tiberino, da Monte Castello di Vibio fino all'oasi WWF di Alviano. La zona \u00e8 nota per ospitare il ristorante del celebre cuoco Gianfranco Vissani.\nDal 1982 vi si svolge la Mostra Concorso Nazionale \"Ovo Pinto\" (\"uovo dipinto\", in dialetto): l'antica e raffinata usanza contadina di dipingere le uova di gallina (durante il periodo pasquale) viene elevata ad arte e presentata al grande pubblico.\nDa qualche anno \u00e8 meta di turisti italiani e stranieri (inglesi, americani, olandesi): qui stanno sorgendo dimore che richiamano ulteriore turismo, specie estivo, attirato anche dalla piscina pubblica del paese."}
{"id": "433705", "revid": "287204", "url": "https://it.wikipedia.org/wiki?curid=433705", "title": "Courgenay", "text": ""}
{"id": "433706", "revid": "181699", "url": "https://it.wikipedia.org/wiki?curid=433706", "title": "Sant'Edmondo Re e Martire", "text": ""}
{"id": "433709", "revid": "2108263", "url": "https://it.wikipedia.org/wiki?curid=433709", "title": "Edmondo dell'Anglia orientale", "text": "Vita.\nOrigini.\nSecondo Abbone di Fleury (945-1004), ripreso da Florence di Worcester, proveniva \u00ab\"ex antiquorum Saxonum prosapia\"\u00bb, aveva cio\u00e8 discendenza straniera, proveniente dai Sassoni del vecchio continente. In seguito questa incerta interpretazione ha generato la tradizionale agiografia di Edmondo, respinta dagli storici, che parla di parentela sassone, di nascita a Norimberga e identifica il padre con il re Alkmund di Sassonia.\nLa sua incoronazione ebbe luogo a \"Burna\" (probabilmente l'attuale Bures St Mary nel Suffolk), che poi funse da capitale del regno.\nL'invasione dei Dani.\nDella vita di Edmondo nei quattordici anni successivi alla sua incoronazione non si sa niente. Di certo per\u00f2 si sa che in quei tempi l'Inghilterra era continuamente aggredita dai popoli nordici quali i Dani, con sbarchi e saccheggi sulle coste. Questi, coalizzatesi come la Grande armata danese, compirono varie incursioni e scorrerie tra l'866 e l'870. Nell'870, dopo aver svernato nel territorio di York, si diressero attraverso la Mercia verso l'Anglia orientale e stabilirono i loro accampamenti a Thetford. Re Edmondo li sfid\u00f2 in battaglia, nonostante guidasse forze inferiori, ed i Dani, guidati dai fratelli Ubbe, Ivar e Halfdene ebbero la meglio, lo uccisero e rimasero padroni del campo di battaglia.\nIl martirio.\nLa cronaca del citato Abbone di Fleury affianca il martirio di Edmondo a quello di san Sebastiano: egli si rifiuta di cedere ai voleri dei Dani (rifiutare la religione cattolica ed accogliere la loro pagana) e viene da questi orribilmente torturato prima di essere ucciso ad Hoxne:\nNon sappiamo se questo racconto sia vero e neppure se Edmondo sia morto sul campo di battaglia o se sia stato martirizzato in seguito alla sua cattura in un altro luogo, ma gli elementi che ci raccontano della sua tortura sotto le frecce da parte dei Dani rifiutandosi di disconoscere la fede cristiana e di lasciare sottomettere il suo regno al vassallaggio di un popolo pagano, hanno probabilmente una base di verit\u00e0. In effetti \u00e8 cronologicamente possibile che Abbone di Fleury abbia riportato la storia da un testimone oculare (Dunstan).\nBury Saint Edmunds.\nLa battaglia ebbe luogo a Hoxne, a sud-est di Thetford, ed il corpo fu seppellito a \"Beadoriceworth\", l'attuale Bury St Edmunds. La tomba di Edmondo divenne presto una delle pi\u00f9 conosciute in Inghilterra e la reputazione del santo si svilupp\u00f2 anche nel resto dell'Europa. La data della sua canonizzazione \u00e8 sconosciuta, ma si trovano chiese dedicate alla sua memoria in tutta l'Inghilterra.\nLeggenda.\nSant'Edmondo, Re giusto e martire per il suo popolo, \u00e8 rimasto pi\u00f9 vivo nella memoria popolare che nei documenti storici.\nSi tramanda che durante il suo regno era solito prelevare direttamente dalle dispense reali viveri e beni, da donare ai suoi amati sudditi per fare fronte ai duri inverni inglesi.\nPer questo ricordo \u00e8 considerato da molti il patrono dei regali."}
{"id": "433710", "revid": "1776051", "url": "https://it.wikipedia.org/wiki?curid=433710", "title": "Courgenay (Svizzera)", "text": "Courgenay (toponimo francese) \u00e8 un comune svizzero di 2\u00a0331 abitanti del Canton Giura, nel distretto di Porrentruy.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nCourgenay \u00e8 servito dall'omonima stazione sulla ferrovia Del\u00e9mont-Delle.\nAmministrazione.\nDal 1836 comune politico e comune patriziale sono uniti nella forma del \"commune mixte\"."}
{"id": "433716", "revid": "110157", "url": "https://it.wikipedia.org/wiki?curid=433716", "title": "Alle (Svizzera)", "text": "Alle (toponimo francese; in tedesco \"Hall\", desueto) \u00e8 un comune svizzero di 1\u00a0850 abitanti del Canton Giura, nel distretto di Porrentruy.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nAlle \u00e8 servito dall'omonima stazione sulla ferrovia Porrentruy-Bonfol.\nAmministrazione.\nDal 1836 comune politico e comune patriziale sono uniti nella forma del \"commune mixte\"."}
{"id": "433717", "revid": "1776051", "url": "https://it.wikipedia.org/wiki?curid=433717", "title": "Cornol", "text": "Cornol (toponimo francese) \u00e8 un comune svizzero di 1\u00a0010 abitanti del Canton Giura, nel distretto di Porrentruy.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nDal 1836 comune politico e comune patriziale sono uniti nella forma del \"commune mixte\"."}
{"id": "433718", "revid": "32741", "url": "https://it.wikipedia.org/wiki?curid=433718", "title": "Ottuplice sentiero", "text": ""}
{"id": "433720", "revid": "110157", "url": "https://it.wikipedia.org/wiki?curid=433720", "title": "Fontenais", "text": "Fontenais (toponimo francese) \u00e8 un comune svizzero di 1\u00a0685 abitanti del Canton Giura, nel distretto di Porrentruy.\nStoria.\nIl 1\u00ba gennaio 2013 ha inglobato il comune soppresso di Bressaucourt.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nDal 1836 comune politico e comune patriziale sono uniti nella forma del \"commune mixte\"."}
{"id": "433721", "revid": "339392", "url": "https://it.wikipedia.org/wiki?curid=433721", "title": "Fuoco cammina con me!", "text": ""}
{"id": "433726", "revid": "281944", "url": "https://it.wikipedia.org/wiki?curid=433726", "title": "Kathakali", "text": "Il kathakali \u00e8 una forma espressiva di teatro-danza indiano, originaria dello stato indiano del sud del Kerala, nata circa 400 anni fa. \u00c8 considerata una delle pi\u00f9 antiche forme di danza dell'India.\n\u00c8 una combinazione spettacolare di teatro, danza, musica e rituali. I personaggi con i volti dipinti di colori accesi e con costumi elaborati rimandano alle storie epiche ind\u00f9, tratte dal Mahabharatha e dal R\u0101m\u0101ya\u1e47a.\nIl kathakali viene danzato da soli uomini che recitano anche le parti femminili.\nUn attore di Kathakali, per prepararsi alla rappresentazione, adopera tecniche di concentrazione, abilit\u00e0 e attitudine fisica, tramite un addestramento basato sulla Kalaripayattu, antica arte marziale del Kerala.\nI percussionisti, i cantanti, gli artisti del trucco ed i costumisti completano l'insieme di esperti altamente addestrati che affiancano le esibizioni di Kathakali.\nIl kathakali \u00e8 considerata una combinazione armoniosa di cinque forme d'arte:"}
{"id": "433737", "revid": "120729137", "url": "https://it.wikipedia.org/wiki?curid=433737", "title": "Opera cinese", "text": "L'opera cinese (cinese: \u620f\u66f2/\u6232\u66f2, pinyin: \"X\u00ecq\u016d\" o semplicemente\" x\u00ec\", letteralmente \"gioco\", \"dramma\", \"rappresentazione\", \"divertimento\") \u00e8 il termine con il quale ci si riferisce al teatro cinese tradizionale.\n\u00c8 un genere composto da diversi modelli e stili regionali, in cui si fondono la poesia, la musica, la danza e le tecniche acrobatiche. I personaggi sono ruoli fissi, che utilizzano specifiche tecniche del movimento, del gesto e della voce, oltre a costumi e trucchi caratteristici.\nIl testo \u00e8 per lo pi\u00f9 cantato, elemento condizionato dal fatto che l'altezza (intonazione) di una sillaba \u00e8 un carattere distintivo nella lingua cinese. Le varianti di intonazione nei diversi dialetti regionali sono determinanti nella diversificazione degli stili teatrali regionali; attualmente quelli praticati sono circa trecentocinquanta.\nStoria.\nDal teatro \"Paiyou\", la forma originaria di teatro sviluppatasi sotto le dinastie Qin (221-206 a.C.) e Han (206 a.C.-220 d.C.), al teatro \"Baix\u00ec\" della dinastia Han, al teatro \"Canjun\" della dinastia Tang (618-907), al teatro meridionale (\"nanx\u00ec\") della dinastia Song (960-1279), al teatro \"Z\u00e1j\u00f9\" (\u96dc\u5287) della dinastia Yuan, il teatro cinese si \u00e8 trasformato da un'arte semplice e popolare in un genere artistico estremamente raffinato.\nLa prima vera forma di opera cinese organizzata apparve sotto la dinastia Tang, con l'imperatore Xuanzong (712\u2013755), fondatore della prima compagnia di opera cinese, il \"Giardino delle Pere\" (\u68a8\u56ed/\u68a8\u5712; \"l\u00edyu\u00e1n\"), che recitava per l'imperatore e i suoi ospiti. Ancora oggi i professionisti dell'opera cinese vengono chiamati \"Discepoli del Giardino delle Pere\" (\u68a8\u56ed\u5f1f\u5b50/\u68a8\u5712\u5f1f\u5b50, \"l\u00edyu\u00e1n d\u00eczi\").\nNel XII secolo nei teatri di Hangzhou, capitale della dinastia meridionale si sviluppava un genere particolare il \"dramma meridionale\" (N\u00e1nx\u00ec \u5357\u620f/\u5357\u6232) nel quale il dialogo in versi \u00e8 recitato o cantato. I tre drammi meridionali che sono pervenuti fino a noi, scritti da anonimi, non hanno divisioni interne in atti o scene e, secondo le descrizioni contemporanee, erano accompagnati da un'orchestra di strumenti a corde e a fiato, con un coro fuori scena che sottolineava le arie pi\u00f9 importanti.\nDopo la conquista mongola, si diffuse a nord il teatro Z\u00e1j\u00f9 (\u96dc\u5287) nel quale si definirono i ruoli standardizzati: \"D\u00e0n\" (\u65e6, donna), \"Mo\" (\u672b, uomo venerabile), \"Sh\u0113ng\" (\u751f, uomo giovane), \"J\u00ecng\" (\u6de8, viso dipinto) e \"Ch\u014fu\" (\u4e11, clown). I drammi erano divisi in pi\u00f9 atti, generalmente quattro. A differenza del dramma meridionale, solo il personaggio principale cantava i versi lirici, mentre gli altri personaggi parlavano soltanto.\nA sud, nelle province di Zhejiang e Jiangsu, si diffuse intanto un genere di opera popolare conosciuta come chu\u00e1nq\u00ed (\u50b3\u5947, \"racconto meraviglioso\"). A questo genere appartiene una delle pi\u00f9 belle opere della tradizione cinese, \"La storia del liuto\" (\"P\u00edpa j\u00ec\", \u7435\u7436\u8a18) di G\u0101o M\u00edng (c. 1301-1370), che riproduce il conflitto insanabile fra piet\u00e0 filiale e lealt\u00e0 al trono, due punti cardine del pensiero confuciano.\nA partire dal XVI secolo, sotto la dinastia Ming, principalmente ad opera dell'attore e musicista Wei Liangfu (c. 1522-73), si giunse ad una nuova forma, il K\u016bnq\u01d4 (\u6606\u66f2) che ebbe origine nel Kunshan vicino a Suzhou, e che unificava vari stili preesistenti, originari principalmente dalla Cina meridionale. \nIl \"Kunqu\", teatro aristocratico, affidato a compagnie private, era estremamente raffinato, caratterizzato da un linguaggio ornato ed elegante e da una certa lentezza della melodia, da un ridotto accompagnamento musicale - soprattutto flauti e percussioni -, della gestualit\u00e0 e dell'azione scenica. Fu probabilmente questo linguaggio cos\u00ec raffinato ed allusivo a determinare la progressiva scomparsa del \"Kunqu\", sostituito da forme di teatro pi\u00f9 spettacolari e roboanti.\nDurante le dinastie Ming (XIV-XVII secolo) e Qing (XVII-XX secolo) si svilupp\u00f2 una grande variet\u00e0 di stili popolari. Fra questi generi locali, uno dei pi\u00f9 diffusi fu il Bangzi. Il genere tuttora pi\u00f9 diffuso \u00e8 l'Opera di Pechino\nAgli inizi del XX secolo, gli studenti di ritorno dalle universit\u00e0 straniere cominciarono a sperimentare generi teatrali occidentali. I drammaturghi cinesi furono influenzati da questi nuovi generi, e diedero vita ad una produzione teatrale di rinnovata ispirazione. Il maggior rappresentante di queste nuove tendenze \u00e8 C\u00e1o Y\u01d4 (nato nel 1910, autore di grandi successi come \"La Tempesta, L'Alba, La Foresta\" e \"L'Uomo di Pechino\", scritte fra il 1934 e il 1940.\nCon l'avvento della Repubblica Popolare Cinese, nuovo interesse fu posto sullo sviluppo delle forme tradizionali di teatro. Nei primi anni del regime, l'Opera di Pechino fu incoraggiata, e furono scritti e messi in scena molti nuovi spettacoli. Trattandosi di una forma d'arte popolare, l'opera cinese rifletteva in modo immediato i mutamenti politici. A met\u00e0 degli anni cinquanta, per esempio, risent\u00ec positivamente della Campagna dei Cento Fiori, mentre nel novembre del 1965, l'attacco contro Wu Han e i suoi drammi storici segnarono l'inizio della Rivoluzione Culturale.\nDurante la Rivoluzione Culturale le compagnie vennero sciolte, attori e drammaturghi furono perseguitati e tutte le opere, ad eccezione di un repertorio di otto \"opere modello\" approvate dal Partito Comunista. Le opere di stile occidentale furono condannate come \"erbe velenose\" e se ne proib\u00ec la rappresentazione.\nDopo la caduta della Banda dei quattro nel 1976, l'opera cinese ha conosciuto un revival, sono riapparsi i drammi tradizionali e si \u00e8 sviluppato un nuovo repertorio.\nElementi dello spettacolo.\nI personaggi.\nI personaggi standardizzati sono una caratteristica dell'opera cinese. Il personaggio \u00e8 caratterizzato da un particolare abbigliamento, oltre che dalla gestualit\u00e0 e dallo stile di canto e di declamazione.\nGrande importanza riveste il trucco facciale degli attori, che \u00e8 applicato con disegni evidenti per simboleggiare il carattere, il ruolo e il destino del personaggio. Il pubblico, abituato a decifrare questo tipo di indicazioni, pu\u00f2 intuire la storia dei personaggi osservandone il trucco e il costume che indossano. Generalmente, il rosso indica lealt\u00e0 e coraggio, il nero valore e autorit\u00e0, il giallo e il bianco doppiezza e malvagit\u00e0.\nLa scenografia.\nGli elementi scenografici dell'opera cinese sono molto pochi e semplici, a parte le spade e le lance usate nei combattimenti, e il loro scopo \u00e8 soprattutto quello di suggerire l'ambientazione, piuttosto che di rappresentarla. Tavoli e sedie sono elementi facilmente spostabili che possono indicare molte cose diverse (troni, montagne, ecc.). Un personaggio che si suicida gettandosi in un pozzo pu\u00f2 semplicemente saltare gi\u00f9 da una sedia e poi uscire dalla scena. Un timone pu\u00f2 rappresentare una barca, un frustino pu\u00f2 suggerire la presenza di un cavallo: quando un attore tiene in mano un frustino, di solito si intende che stia andando a cavallo. Le persone di alto livello spesso portano un ombrello. Le scene d'interni sono valorizzate dalla presenza di tappeti colorati.\nLa musica.\nLa musica \u00e8 basata su melodie esistenti, spesso canzoni popolari, alle quali il drammaturgo adatta i versi delle parti cantate. L'unit\u00e0 base delle arie consiste di due versi o frasi poetiche, composte di sette o dieci caratteri cinesi. Il primo verso finisce con un tono ascendente (secondo tono), il secondo con un tono piatto (primo tono). Il numero dei distici \u00e8 determinato sia dalla trama che dal numero di arie presenti in ogni scena. Nelle rappresentazioni odierne, i versi delle arie sono visualizzati su schermi posti ai lati della scena.\nL'orchestra (\"w\u00e9nw\u01d4ch\u00e1ng\" \u6587\u6b66\u573a) in genere \u00e8 un piccolo ensemble di sei o sette musicisti sistemati a un lato della scena. Il direttore \u00e8 il percussionista che suona il \"d\u0101np\u00ed\" \u5355\u76ae e strumenti a percussione di legno. Fanno parte dell'orchestra gli strumenti a corde (\"w\u00e9nch\u01ceng\" \u6587\u573a), che hanno la funzione di accompagnare il canto, ma possono anche essere usati per effetti speciali; gli strumenti a percussione (\"w\u01d4ch\u01ceng\" \u6b66\u573a); spesso, anche strumenti a fiato.\nStrumenti a percussione: \"d\u0101np\u00ed\" (piccolo tamburo su un supporto di legno a tre gambe), \"d\u00e0g\u01d4\" \u5927\u9f13 (grande tamburo usato nelle scene di festa o di battaglia), \"lu\u00f3\" \u9523/\u947c (gong, che pu\u00f2 essere \"d\u00e0lu\u00f3\" \u5927\u9523, un grande gong che produce un riverbero profondo, spesso usato nelle scene di combattimento, o \"xi\u01ceolu\u00f3\" \u5c0f\u9523, un piccolo gong che produce un caratteristico suono acuto, spesso usato quando un personaggio femminile entra in scena), \"b\u00f3\" (\u9238 cembali o piatti, dalla forma a campana), \"g\u01d4b\u01cen\" \u9f13\u677f (sorta di nacchere di legno), \"y\u00fanlu\u00f3\" \u4e91\u7f57 (serie di piccoli gong in una struttura a cornice di legno).\nStrumenti a fiato: \"xi\u0101o\" \u7bab/\u7c2b (un tipo di flauto dolce), \"d\u00edzi\" (\u7b1b\u5b50 flauto traverso), \"su\u01d2n\u00e0\" \u5522/\u9501\u5450/\u55e9/\u9396\u5436 (oboe cinese), \"sh\u0113ng\" \u7b19 (un insieme di canne di bamb\u00f9 di varie altezze, fissate ad una base nella quale soffia il musicista).\nIl direttore-percussionista non solo dirige l'accompagnamento, ma sovrintende allo sviluppo dell'azione drammatica. Il suono del gong sottolinea le azioni importanti, e in generale la rumorosit\u00e0 dell'accompagnamento musicale pu\u00f2 sembrare assordante all'orecchio dello spettatore occidentale.\nGeneri.\nGeneri di opera cinese e aree di diffusione"}
{"id": "433740", "revid": "287204", "url": "https://it.wikipedia.org/wiki?curid=433740", "title": "Teatro dei burattini", "text": "Il teatro dei burattini \u00e8 una forma di spettacolo teatrale in cui uno o pi\u00f9 animatori, i burattinai, danno vita ai personaggi tramite particolari pupazzi, detti appunto burattini.\nNella tradizione il burattino \u00e8 composto da testa e mani di legno fissate ad un camiciotto sopra il quale viene posto il vestito vero e proprio. L'animatore per muoverlo lo inguanta dandogli vita. Il termine \"burattino\" sta genericamente ad indicare anche tutti gli oggetti animati \u2018da sotto\u2019, dove l'animatore \u00e8 nascosto, mentre la marionetta viene animata 'da sopra', attraverso dei fili. Fanno eccezione le marionette il cui sostegno \u00e8 dato da pali di legno che, anche se manovrate da sotto, per caratteristiche e stile rientrano nel novero del teatro delle marionette.\nLo spettacolo dei burattini \u00e8 generalmente rappresentato all'interno di un teatrino di legno, detto castelletto o baracca.\nEtimologia del termine burattino.\nLa parola burattino deriva quasi sicuramente da \u201cburatto\u201d, una stoffa grezza e resistente, usata per abburattare la farina al fine di separarla dalla crusca. Dal XIV secolo il termine viene usato anche per indicare la veste dei personaggi dalla testa di legno ed in seguito per gli stessi fantocci.\nStoria.\nSolo a partire dalla fine del XVIII secolo in Italia si cominciano ad avere notizie della diffusione del teatro dei burattini.\nFin dal Cinquecento, la presenza dei burattini \u00e8 testimoniata nelle piazze e nei mercati, a fianco degli altri mestieri (pi\u00f9 o meno leciti), sia come spettacolo autonomo sia come accompagnamento di ciarlatani e venditori ambulanti.\nNasce in questo periodo un importante ciclo drammaturgico del Teatro dei Burattini in Italia: i burattinai assumono infatti molti caratteri, maschere e scenari dai loro \"vicini di banco\", i Commedianti all'Improvviso. Anzi, da allora, il termine pi\u00f9 diffuso (a fianco di capoccielli, fracurradi, fantoccini, magatelli, ecc.) diventa quello di \"burattino\", tratto dall'omonimo e celebre zanni della Commedia dell'Arte. Con la maschera di Pulcinella comincia la carriera fulminante e duratura dei burattinai cinque-seicenteschi.\nVerso la fine del '700 si ha un'importante evoluzione: si sono ritrovati, infatti, documenti che testimoniano il consolidamento del genere e la nascita di vere e proprie compagnie di giro e stanziali.\nDalle semplici farse, si passa a rappresentazioni drammatiche o melodrammatiche. L'affermazione del teatro dei burattini avviene subito dopo la rivoluzione francese e la nascita del teatro giacobino, se fino alla fine del Settecento i personaggi erano principalmente gli stessi della Commedia dell'Arte, dopo la rivoluzione francese e nei territori interessati dalle campagne napoleoniche si viet\u00f2 l'uso delle vecchie maschere assimilabili all'ancien regime, si imposero cos\u00ec un nuovo genere di personaggi di gusto popolare, paesani zotici e ignoranti all'apparenza ma in realt\u00e0 dotati di una intelligenza pratica e di un senso della giustizia: Fagiolino in Emilia, Guignol nel Lionese, Kasper in Baviera e Svevia, Fasoulis in Grecia.\nNel XIX secolo i burattini diventano un fenomeno comune nelle piazze delle citt\u00e0, diventando un'attrazione in grado di coinvolgere un gran numero di persone; molti personaggi, nati come burattini, diventano in Italia maschere regionali: si pensi a Sandrone di Modena, Fagiolino a Bologna, Gioppino a Bergamo. Ma prosegue anche il fenomeno inverso dei burattini che riproducono maschere della commedia dell'arte, a partire da Arlecchino e Pulcinella.\nTra i maggiori storici del Teatro dei Burattini spicca il nome del bolognese Alessandro Cervellati."}
{"id": "433742", "revid": "827882", "url": "https://it.wikipedia.org/wiki?curid=433742", "title": "Performance", "text": ""}
{"id": "433750", "revid": "438678", "url": "https://it.wikipedia.org/wiki?curid=433750", "title": "Pantomima", "text": ""}
{"id": "433767", "revid": "4106", "url": "https://it.wikipedia.org/wiki?curid=433767", "title": "Angelo Fausto Coppi", "text": ""}
{"id": "433769", "revid": "1318658", "url": "https://it.wikipedia.org/wiki?curid=433769", "title": "Tespi", "text": "Biografia.\nLe notizie degli antichi relative alla vita e all'attivit\u00e0 drammatica del tragediografo Tespi sono poche e confuse. Che sia un personaggio realmente esistito \u00e8 un dato generalmente accettato, in quanto troviamo il suo nome menzionato non solo in documenti letterari e poetici, ma anche in testimonianze pi\u00f9 marcatamente storiche quali la \"Suda\" ed il \"Marmor Parium,\" un\u2019iscrizione risalente al III secolo a.C. Secondo queste fonti, l'attivit\u00e0 drammatica di Tespi andrebbe collocata ad Atene nella seconda met\u00e0 del VI secolo a.C., al tempo dei primi agoni drammatici. Tuttavia, nel corso dei secoli, il ruolo artistico di Tespi si \u00e8 caricato di un significato ben pi\u00f9 profondo rispetto a ci\u00f2 che fu la sua reale figura storica: cos\u00ec come Omero fu identificato quale sommo poeta e padre dell\"epos\", cos\u00ec in Tespi si volle individuare il vero e proprio \"creatore\" della tragedia.\nIl lessico bizantino della \"Suda\" (\"s.v.\" \u0398\u03ad\u03c3\u03c0\u03b9\u03c2) ricorda gli anni dell'Olimpiade 61 (535-532 a.C.) quale epoca della prima rappresentazione pubblica di Tespi. Questo dato sembrerebbe concordare\u00a0\u2013 almeno in parte\u00a0\u2013 con quello offerto dall'iscrizione del \"Marmor Parium\" (IG XII 5, 444) che dedica un'entrata della sua esposizione cronografica all'attivit\u00e0 drammatica di Tespi (ep. 43 A): la lacunosa indicazione cronologica proposta dall'iscrizione di Paro collocherebbe l'epoca della prima rappresentazione tespiana tra gli anni 538 e 528 a.C., non limitandosi dunque agli anni della 61\u00aa Olimpiade, come fa invece la \"Suda\".\nPer quanto riguarda il luogo d'origine del tragediografo, se la \"Suda\" identifica Tespi quale nativo del demo attico di Icario, altre testimonianze lo definiscono invece ateniese di nascita. Quel che \u00e8 certo \u00e8 che Tespi svolse la sua attivit\u00e0 di drammaturgo ed attore ad Atene, intorno alla met\u00e0 del VI secolo, dunque negli anni della tirannia di Pisistrato.\nOgni altra speculazione che miri a ricostruire con maggior esattezza la cronologia e la provenienza del tragediografo manca inevitabilmente di un apparato documentario adeguato.\nLa riforma drammatica di Tespi.\nSecondo Temistio, filosofo ed esegeta di Aristotele del IV secolo d.C., Tespi avrebbe inventato il prologo e la \"rhesis\", ossia le parti della tragedia tradizionalmente affidate all'attore. Parallelamente, un altro autore antico, Diogene Laerzio, ricorda Tespi come colui che avrebbe per primo introdotto nell'antica esibizione drammatica\u00a0\u2013 interamente corale\u00a0\u2013 il primo attore (\u1f51\u03c0\u03bf\u03ba\u03c1\u03b9\u03c4\u03ae\u03c2). Come ricorda Aristotele nella \"Poetica,\" fu invece Eschilo ad introdurre nella rappresentazione drammatica il secondo attore, mentre Sofocle aggiunse il terzo ed ultimo \u1f51\u03c0\u03bf\u03ba\u03c1\u03b9\u03c4\u03ae\u03c2. \nSecondo quanto riporta la voce della \"Suda\" dedicata a Tespi, al tragediografo spetterebbe anche l'invenzione della maschera (\u03c0\u03c1\u03bf\u03c3\u03c9\u03c0\u03b5\u1fd6\u03bf\u03bd) realizzata in semplice lino. Sebbene risulti inverosimile che sia stato Tespi a introdurre per primo l'utilizzo della maschera\u00a0\u2013 essendo questa un elemento cultuale antichissimo, impiegato nelle celebrazioni di natura religiosa ben prima dell'attivit\u00e0 teatrale del tragediografo \u2013 il riferimento del lessico bizantino all'invenzione della maschera di lino ad opera di Tespi potrebbe essere in qualche modo connesso all'introduzione del primo attore."}
{"id": "433770", "revid": "831312", "url": "https://it.wikipedia.org/wiki?curid=433770", "title": "Giro d'Italia 1955", "text": "Il Giro d'Italia 1955, trentottesima edizione della \"corsa rosa\", si svolse in ventuno tappe dal 14 maggio al 5 giugno 1955, per un percorso totale di 3\u00a0861 km. Fu vinto da Fiorenzo Magni, con un vantaggio di soli 13 secondi su Fausto Coppi (terzo minor distacco fra primo e secondo classificato nella storia della corsa).\nNencini, rivelazione del Giro, era in maglia rosa a due giorni dall'arrivo a Milano, ma Coppi e Magni si coalizzarono e lo attaccarono approfittando di una sua foratura lungo una strada in ghiaia nella tappa di San Pellegrino Terme. Tappa a Coppi (sua ultima vittoria sulle strade del Giro) e maglia rosa finale a Magni, che con i suoi 35 anni detiene tuttora il primato di ciclista pi\u00f9 anziano ad essersi aggiudicato la corsa.\nSquadre e corridori partecipanti.\nPartecipano alla corsa quattordici squadre composte da sette ciclisti ciascuna, per un totale di 98 ciclisti al via. Oltre alla Nazionale francese, quattro formazioni (Faema-Guerra, Girardengo-Eldorado, Doniselli e Ignis) non sono club ma Nazionali patrocinate da marchi, in rappresentanza rispettivamente di Svizzera, Belgio, Paesi Bassi e Spagna."}
{"id": "433773", "revid": "15756", "url": "https://it.wikipedia.org/wiki?curid=433773", "title": "Icaria", "text": "Icaria o Nicaria (, \"Ikar\u00eca\") \u00e8 un'isola della Grecia situata nell'Egeo centro-orientale, 19\u00a0km a sud-ovest da Samo. E' tipicamente compresa fra le Sporadi Meridionali, anche se talvolta viene compresa nelle Isole del Nord Est Egeo, o nelle Sporadi Orientali (Anatoliche). Dal punto di vista amministrativo costituisce un comune assieme a Fourni (unit\u00e0 periferica di Icaria, parte della ex Prefettura di Samo) con 8.410 abitanti al censimento 2001. L'isola d'Icaria \u00e8 annoverata tra la principali zone blu del mondo.\nNesonimo.\nIl nome dell'isola deriva dal mito di Icaro che secondo la leggenda precipit\u00f2 in mare di fronte all'isola, ove fu seppellito dal padre Dedalo. Il cartografo ed enciclopedista veneziano Vincenzo Maria Coronelli nel suo \"Isolario\" (1696), propone una spiegazione razionale della leggenda attribuendola all'invenzione delle vele \"da Poeti raffigurate nell'ale\". Scrive Coronelli alla voce \"Nicaria\": \"[...] Gli Storici, riducendo al veridico il favoloso, riportano...omissis... che Dedalo fabbricasse due navigli, sopra i quali esso, ed Icaro suo giovinetto fogliolo fuggissero da Creta, ma perseguitati dalle triremi del Re Minos, Dedalo aggiungesse a remi delle sue navi le Vele (da Poeti raffigurate nell'ale) che da nessuno prima d'all'hora erano state usate. In tal guisa di gran lunga avanzando nella velocit\u00e0 i Legni di Minos, hebbe modo di salvarsi in Pergamo, che cos\u00ec, a riferita di Pausania, chiamavasi all'hora l'isola. Ma Icaro, che contra i documenti del Genitore, volle colla sua nave tenersi troppo in alto Mare, sopraggiunto da fiera borrasca, corse naufragio, e gettato anch'esso dal Mare a Pergamo, questa in memoria dell'infausto successo, fu d'indi in poi chiamata Icaria, ed Icario il mare, dove segu\u00ec il naufragio. [...]\".\nPi\u00f9 prosaicamente \u00e8 probabile che l'origine del nesonimo sia fenicia, come nei casi delle vicine Samo e Chio, adattato in epoche successive - attorno al V secolo a.C. secondo Antony J. Papalas, autore delle pubblicazioni citate in bibliografia - al mito di Icaro per affinit\u00e0 fonetiche.\nGeografia fisica.\nTerritorio.\nL'isola di Icaria si trova nella zona centro-orientale del mar Egeo, tra le Isole Cicladi e la costa dell'Anatolia. L'isola ha una superficie di 255,32\u00a0Km\u00b2, e si sviluppa per una lunghezza di circa 40 Km in direzione sudovest-nordest, dalla punta piu est, Capo Phanari (antico capo Drakanon), alla punta pi\u00f9 a ovest, Capo Papas. La larghezza dell'isola varia da un minimo di circa 2 km nella parte nord ad un massimo di circa 9 km nella regione centrale. Le coste misurano circa 160 Km di lunghezza. Le rive sono strette e non ci sono baie degne di nota n\u00e8 porti naturali.\nIl profilo batimetrico intorno all'sola \u00e8 asimmetrico: a nord, poco lontano dalla costa, il fondale supera i 1.000 m. di profondit\u00e0, mentre quello a sud raramente oltrepassa i 100-200 m.\nDal punto di vista geologico Icaria occupa, insieme alle vicine isole di Samos e Fournoi, una posizione geotettonica di transizione tra il Massiccio delle Cicladi e la Zona Pelagoniana a ovest, e il Massiccio di Menderes a est. L'isola appartiene inoltre alla fascia tettono-metamorfica mediana degli Ellenidi, caratterizzata da unit\u00e0 tettoniche alpine e prealpine. \u00c8 costituita principalmente da cristalli-scisti, o rocce semi-metamorfiche e metamorfiche. Queste rocce includono gneiss, scisti, marmi e graniti vari. La parte occidentale dell'isola \u00e8 costituita da granito, simile al granito di Naxos e Mykonos. La sua et\u00e0 \u00e8 collocata nel Miocene Inferiore e costituisce il pi\u00f9 grande gruppo plutonico dell'Egeo. La parte orientale dell'isola \u00e8 costituita da gneiss, scisti moscoviti, scisti marmorei e semimetamorfici. Le rocce della parte orientale sono separate dalla parte occidentale da una grossa vena granitica.\nA causa della struttura geologica dell'isola, ed anche dell'elevata piovosit\u00e0, le frane sono molto comuni a Ikaria, provocando un notevole impatto economico e sociale sull'isola, poich\u00e9 ogni anno un gran numero di strade vengono distrutte interrompendo le comunicazioni tra i villaggi, con pesanti ripercussioni sulla vita delle persone.\nLa morfologia dell'isola \u00e8 caratterizzata dalla catena montuosa dell'Atheras, anticamente chiamata \"Pramnos\", che la attraversa interamente dividendola in due, con la parte settentrionale grande circa il doppio di quella meridionale. Pertanto la montagna scende in modo abbastanza ripido sul versante sud creando una costa quasi ininterrotta, mentre digrada molto pi\u00f9 uniformemente e dolcemente sul versante nord formando degli altopiani e rendendo il versante nord molto pi\u00f9 fertile del versante sud. Le cime piu alte dell'Atheras sono il monte Efan\u00f3s (\"\u0395\u03c6\u03b1\u03bd\u03cc\u03c2\") o Fardhi (\"\u03a6\u03ac\u03c1\u03b4\u03b7\") a nord (1.042 m slm), il monte Ipsili (1.025 m slm) nella zona centrale e il monte Melissa (\"\u039c\u03ad\u03bb\u03b9\u03c3\u03c3\u03b1\") (1.014 m slm) nella zona sud-occidentale.\nIl territorio \u00e8 prevalentemente montagnoso e le uniche pianure si trovano a nord presso Kampos e nella zona nord-orientale a Faros dove si trova anche l'unico aeroporto dell'isola. Nella parte centrale dell'Atheras, ad un'altitudine compresa tra i 200 e gli 800 m, si trova la Foresta di Randi, un bosco secolare di grande valore scientifico, costituito da Quercus ilex, Quercus coccifera, Arbutus unedo e Arbutus andrachne, che copre una superficie di circa 16 chilometri quadrati. La parte sud-occidentale dell'isola \u00e8 occupata da estesi altopiani ricoperti di boschi fino alla quota di 800/900 metri.Questi boschi, ora limitati dalla pastorizia, sono il residuo dell'ampia foresta che in passato ricopriva completamente l'isola. Data la sua conformazione l'isola \u00e8 quasi del tutto riva di porti naturali.\nOrografia.\nDiversamente dalla maggioranza delle isole dell'Egeo, Icaria ha grande abbondanza di acqua. Ci sono centinaia di sorgenti di acqua dolce in tutto il terrirorio utilizzate sia per l'approvvigionamento idrico che per l'irrigazione agricola. \nLe molte sorgenti presenti sulle pendici dei monti dell'Atheras alimentano laghi, torrenti e anche alcuni fiumi che scorrono durante tutto l'anno. Questa situazione ha consentito la realizzazione di diversi bacini idrici:\n\u00c8 prevista inoltre la costruzione di piccoli serbatoi nelle aree Lydi, Kyparissi, Kouniadi e Langada e due dighe a Perdiki e Therma, che contribuiranno in modo significativo allo sfruttamento delle risorse idriche di Ikaria.\nData la morfologia del territorio i corsi d'acqua scorrono prevalentemente lungo il versante settentrionale dell'isola. I piu importanti sono (da ovest verso est):\nClima.\nIl clima dell'isola \u00e8 tipicamente mediterraneo con inverni miti e piovosi e estati calde e soleggiate con oltre 300 giorni di sole all'anno e precipitazioni medie annue intorno ai 700-800 mm. La temperatura media annuale arriva fino a 19,3 C, mentre i suoi valori massimi e minimi sono 22,5 e 13,5 \u00b0C. Le estati sono secche e calde con luglio e agosto che sono i mesi pi\u00f9 caldi con temperature medie giornaliere massime e minime e basse di circa 32 \u00b0C e 22 \u00b0C.\nIn Inverno le temperature diurne variano fra i 13/15 gradi con Gennaio e febbraio che sono i mesi invernali pi\u00f9 freddi con temperature medie massime e minime di 13 \u00b0C e 7 \u00b0C. Vi possono messere anche periodi di qualche giorno con temperature massime al di sotto dei 10 gradi. Dicembre e gennaio sono anche i mesi pi\u00f9 piovosi. In alcune stagioni, specialmente nelle zone interne che sfiorano i 1.000 m pu\u00f2 anche cadere la neve.\nIn primavera il clima \u00e8 mite con temperature medie che salgono dai 12 ai 18 gradi e piovosit\u00e0 che diminuisce progressivamente. A meta maggio comincia a soffiare il vento da nord fresco e secco chiamato \"Meltemi.\"\nL'estate \u00e8 calda e soleggiata. In giugno, luglio e agosto piove raramente. Quando soffia il Meltemi l'isola viene rinfrescata e le temperature massime rimangono al di sotto dei 30 gradi.\nIl \"Meltemi\" soffia da nord nord-est con intensit\u00e0 variabile generalmente fra i 20 e 30 nodi, ma pu\u00f2 raggiungere i 35 e raramente i 40 nodi. A causa dell'effetto catabatico questi venti sono particolarmente sentiti sul lato sud dell'isola, mentre sul lato nord dell'isola possono portare grandi mareggiate. Infatti l'isola di Icaria si trova in mezzo ad un corridoio privo di isole, che inizia nella penisola Calcidica e arriva fino all'isola di Scarpanto nel Dodecaneso, in cui il \"Meltemi\" si incanala, quindi giunto a Icaria, data la sua morfologia montagnosa, si alza lungo il versante settentrionale a scavalcare le montagne e poi ridiscende sul versante meridionale acquistando maggiore velocit\u00e0.\nIl mare non \u00e8 mai molto caldo perch\u00e8 i fondali sono profondi e il vento estivo mescole le acque superficiali con quelle profonde pi\u00f9 fredde. Nei mesi di luglio, agosto e settembre la temperatura dell'acqua arriva ai 23 gradi.\nStoria.\nPreistoria e Storia antica.\nLe prime testimonianze di insediamenti umani sull'isola di Icaria risalgono al periodo neolitico (circa settimo millennio a.C.) ritrovate nell'area di Faros, di Kampos e di Glaredo, tracce di popolazioni pre-elleniche definite genericamente \"pelasgi\" di cui si conosce molto poco poich\u00e9 non adottavano tecniche di scrittura (per confronto, analoghi ritrovamenti sulle vicine isole di Chio e di Samo vengono fatti risalire rispettivamente a 4.000 ed a 6.000 anni prima di Cristo.\nGli Elleni (Achei, Ioni ed Eoli seguiti in epoca successiva dai Dori) si affacciarono all'Egeo nel II millennio a.C., assumendone il controllo attorno al 1200 a.C. dopo la guerra di Troia (probabile conseguenza dell'espansionismo miceneo verso l'Anatolia) ma di una loro presenza ad Icaria non si \u00e8 trovato riscontro.\nSecondo lo storico e geografo Strabone, popolazioni greche (di origine ionica) provenienti dalla citt\u00e0-stato di Mileto colonizzarono Icaria attorno al 750 a.C., forse inviate sull'isola per farne un luogo di appoggio alle navi milesiane sulla rotta delle colonie nel Preponto (odierno Mar di Marmara); il ritrovamento di vasellame risalente al periodo geometrico nella necropoli di Katafygi, ad Oenoe (odierna Kampos) ed in prossimit\u00e0 del tempio eretto in onore di Artemide Tauridea a Tauropolion (odierna Nas), costituisce una conferma archeologica alla narrazione di Strabone.\nVerso il sesto secolo a.C. l'isola divenne parte dell'impero marittimo di Policrate e di seguito pass\u00f2 ai Persiani; al loro ritiro Icaria entr\u00f2 a far parte della Lega Delio-Attica (o Prima Alleanza Ateniese), inizio di un periodo di prosperit\u00e0 grazie alla produzione ad Oenoe di un apprezzato vino pramnio. Il riscontro documentale a tale prosperit\u00e0 si trova nei ruoli delle tasse pagate ad Atene che pongono l'insieme delle Comunit\u00e0 icariote (Oenoe, Therma, Dracanum e Tauropolion) nel trenta percento dei membri pi\u00f9 ricchi dell'Alleanza. La popolazione dell'isola era stimata ammontare a circa 13.000 abitanti.\nCon la ribellione di Samo, che port\u00f2 ad Icaria una stabile presenza militare ateniese, e con la guerra del Peloponneso, la prosperit\u00e0 dell'isola inizi\u00f2 un lento declino ed ebbero inizio le incursioni piratesche; la situazione si stabilizz\u00f2 nel 387 a.C. quando l'isola ader\u00ec alla Seconda Alleanza Ateniese.\nAlessandro il Grande ribattezz\u00f2 col nome di Icaria un'isola del Golfo Persico, forse in segno di stima verso abitanti dell'isola arruolati tra le sue schiere; nelle guerre seguite alla sua morte (323 a.C.), Icaria divenne base militare ed uno dei successori di Alessandro costru\u00ec la fortezza di Dracanum e la torre di Fanari, oggi una delle torri militari ellenistiche meglio conservate dell'Egeo.\nDopo svariate vicissitudini, nel 133 a.C. l'isola fu incorporata nell'Impero Romano e presumibilmente segu\u00ec le sorti di Samo, inclusa nella Provincia Romana d'Asia. I Romani tuttavia erano poco interessati all'Egeo, dove dilagarono i pirati: gli insediamenti costieri dell'isola furono abbandonati e gli ormai radi abitanti si rifugiarono nell'interno; l'Imperatore Augusto riprese il controllo dei mari ma Strabone nel 10 a.C. descrive Icaria come essenzialmente deserta, utilizzata da genti di Samos per l'allevamento brado del bestiame; Plinio il Giovane nel primo secolo dopo Cristo sottolinea l'arretratezza dell'isola.\nPeriodo bizantino.\nAttorno al sesto secolo dopo Cristo l'isola entr\u00f2 nella sfera d'influenza dell'Impero Bizantino: Kampos fu eletta sede amministrativa e vescovile sotto la protezione della flotta di Samos; acquist\u00f2 importanza Evdilos per la fornitura di legno di quercia necessario per le chiglie dei \"dromoni\" bizantini e per le riparazioni navali. Ma nel 1050 il governo bizantino concentr\u00f2 tutte le attivit\u00e0 navali a Costantinopoli, ritirando anche la flotta di stanza nella base di Samos e nel 1081 l'Imperatore bizantino fond\u00f2 a Patmos il Monastero di San Giovanni Teologo che divenne il centro culturale dell'Egeo: Icaria si trov\u00f2 confinata nuovamente ai margini, flagellata da incursioni barbaresche e da terremoti.\nVerso la fine del XII secolo D.C. l'Impero bizantino rinunci\u00f2 alla tutela sull'Egeo: gli isolani si organizzarono allora a difesa, edificando caposaldi fortificati su posizioni dominanti, abbandonando la costa e fondando nuovi insediamenti all'interno (Arethousa fu tra questi). Nel 1204, dopo la conquista di Costantinopoli da parte della Quarta Crociata [indetta da Papa Innocenzo III per riconquistare Gerusalemme (caduta nel 1187 nelle mani del condottiero curdo Saladino), ma dirottata in corso di viaggio, , sulla cristiana Costantinopoli, Icaria divenne parte dell'Impero Latino di Costantinopoli fino al 1255, quando l'Impero Bizantino di Nicea riprese il controllo dell'Egeo prima e di Costantinopoli poi, nel 1261.\nNel 1304 l'Ammiraglio genovese Benedetto Zaccaria, gi\u00e0 feudatario di Focea dal 1288, si impossess\u00f2 di Scio (oggi Chio), ufficialmente per evitarne l'occupazione da parte dei Turchi; l'Imperatore bizantino, non essendo in grado di opporsi militarmente all'iniziativa, assegn\u00f2 l'isola in concessione temporanea al Zaccaria, il quale per\u00f2 estese in breve il dominio della propria Signoria anche alle isole limitrofe, Icaria e Samo incluse. La Signoria di Scio ebbe vita breve, scalzata da moti popolari nel 1329, ma nel 1346 un altro Ammiraglio genovese, Simone Vignoso, partito da Genova per affrontare i Grimaldi di Monaco fin\u00ec invece per attaccare Scio, riportando l'isola sotto l'egida genovese. Per gestire le ricchezze di Scio e delle altre isole del possedimento, tra le quali Icaria, il Vignoso fond\u00f2 la \"Maona di Scio\", un'associazione di imprenditori liguri, tra i quali primeggiarono coloro che poi divennero i Giustiniani, che govern\u00f2 le isole per quasi 150 anni. Nell'ambito di tale \"Maona\", Icaria divenne feudo della famiglia genovese degli Arangio che la govern\u00f2, col rango di Conti, dal 1346 al 1481. Del dominio genovese su Icaria rimangono pochissime tracce, limitate a un paio di luoghi fortificati di Paliokastro (sul versante settentrionale dell'isola in zona Miliupi) e di Kapsalino Kastro (sullo spartiacque dell'Atheras a levante del M.Efanos, a circa 800 metri di altezza], a qualche cognome ed a qualche toponimo; nel 1403 il diplomatico spagnolo Ruy Gonzales de Clavijo in viaggio verso Samarcanda riporta che l'isola \u00e8 governata da una signora del casato degli Arangio; l'area pi\u00f9 popolata \u00e8 divenuta quella di Akamatra mentre nel settore occidentale la pi\u00f9 popolata \u00e8 Langadha.\nOccupazione Ottomana.\nNel 1481, sotto la crescente pressione ottomana, i Genovesi abbandonarono i loro possedimenti nell'Egeo, sostituiti temporaneamente dall'Ordine dei Cavalieri di Rodi (ex Cavalieri dell'Ordine dell'Ospedale di San Giovanni di Gerusalemme); ma nel 1522, con la conquista di Rodi da parte del Sultano Solimano I Il Magnifico, anche l'Ordine dei Cavalieri di Rodi dovette abbandonare l'Egeo, ripiegando su Malta. Icaria si trov\u00f2 formalmente libera, con la popolazione arroccata nell'interno, tutelata da una serie di posti di vedetta costantemente presidiati, si presume auto-governata da rappresentanti eletti tra le Comunit\u00e0 finch\u00e9, nel 1567, i Maggiorenti dell'isola presentarono atto di sottomissione al Sultano Solimano II. Il Sultano, in cambio di una tassa annuale, garant\u00ec all'isola autonomia e autogoverno. Viaggiatori dell'epoca notarono l'assenza di insediamenti costieri; l'arcivescovo Joseph Georgirenes descrive l'isola con circa 1.000 abitanti, definendoli i pi\u00f9 poveri dell'Egeo ma longevi e dotati di fisici robusti; i villaggi sono descritti come pochi e piccoli, nessuno con pi\u00f9 di cento case.\nNei quattro secoli successivi, fino al 1912, Icaria fu sotto il controllo dell'Impero Ottomano. Di questo periodo ci sono pochissime informazioni.\nAgli inizi del XIX secolo, sugli echi della rivoluzione Francese, in Grecia presero vita una serie di movimenti volti all'indipendenza dall'Impero Ottomano. Nel 1814 venne fondata la \"Filik\u00ed Eter\u00eda \" (Societ\u00e0 degli Amici), una associazione segreta di cui facevano parte anche alcuni patrioti Icariani. Ci\u00f2 nonostante durante la guerra di indipendenza greca, divampata nel 1821, Icaria fu solo marginalmente interessata dagli eventi bellici. A parte qualche marinaio reclutato nella flotta ellenica, gli icariani si tennero lontani dal conflitto e l'isola fu utilizzata dalla flotta ellenica dell'Ammiraglio Sachtouris di stanza a Patmos solo come risorsa da cui attingere acqua e provviste.\nAlla fine della guerra, la Convenzione di Londra e il successivo trattato di Costantinopoli del 1832, sancirono la nascita del Regno di Grecia precursore dello stato Greco moderno il cui tuttavia alcune isole dell'egeo nord-orentale, fra cui Icaria, Samo, Chio e Lesbo, vennero assegnate alla Turchia.\nNel 1835 il sultano Mahmud II emise un editto in cui Ikaria, insieme alle isole di Patmos, Leros e Kalymnos venero assegnate al Sangiaccato di Chio nella Provincia dell'Arcipelago (che dal 1864 divenne il pi\u00f9 piccolo Vilayet dell'Arcipelago). Questo documento fu molto importante per gli Icariani, divenendo una sorta di carta dei diritti. In essa il sultano riconosceva che le quattro isole non avevano partecipato alla ribellione contro gli Ottomani ed essendo molto povere potevano godere di un regime fiscale molto leggero. Negli anni successivi, favoriti da questa situazione, gli Icariani presero a ripopolare i villaggi costieri, abbandonati nel periodo precedente per il pericolo dei pirati, e iniziarono a commerciare con i mercanti di Smirne in beni di produzione locale, in particolare vino, uva e carbone vegetale. \nLo sviluppo del commercio diede impulso all'agricoltura portando ad una trasformazione della societ\u00e0 ed anche a qualche contrasto fra i possessori di grandi greggi di pecore e capre, che volevano sfruttare le terre per il pascolo e chi invece voleva coltivarle dando sviluppo alla produzione di vino, olio, frutta e altri prodotti agricoli.\nEntro la fine del XIX secolo, nonostante i progressi e i contatti con le citt\u00e0 e i mercanti ottomani, l'isola rimase una delle parti pi\u00f9 isolate dell'Impero Ottomano. I loro compagni greci li consideravano poveri e ignoranti, e ora gli stessi Icariani cominciavano ad accettare il loro umile status. I pochi visitatori li descrivevano come un popolo timido e consapevole del proprio dialetto provinciale.\nUno studioso di Samos che visit\u00f2 Icaria nel 1864, in un articolo descrisse gli Icariani come \"gli abitanti pi\u00f9 poveri e rozzi dell'Egeo\".\nIndipendenza e unificazione con la Grecia.\nAlla fine del XIX secolo, nonostante la lunga dominazione, i rapporti degli Icariani con gli Ottomani erano abbastanza buoni in quanto i Turchi avevano liberato le coste dai pirati da molti anni e gli Icariaio godevano di una certa autonomia e non erano strozzati dalle tesse. Tuttavia questa situazione cambi\u00f2 radicalmente agli inizi del nuovo secolo a causa di una serie di decisioni intraprese dal governo turco che si era insediato dopo la deposizione del Sultano Abdul Hamid II. Queste decisioni riguardarono l'imposizione di una tassa sui proventi derivanti dai bagni termali, la proibizione della coltivazione del tabacco, e l'obbligo di leva per i giovani Icariani.\nNella lotta contro queste imposizioni si fece notare un giovane medico icariano: Ioannis Malachias. Nato nel 1876 nel villaggio di Xilosirtis, laureato in medicina ad Atene e specializzato a Parigi, era tornato ad Icaria nel 1906 e nonostante la giovane et\u00e0 era stato eletto nella \"demogerontia\" di Fanari e nominato rappresentante ufficiale dell'isola. Egli, non solo si fece portavoce della protesta presso le autorit\u00e0 turche, ma guardando in prospettiva, si rec\u00f2 pi\u00f9 volte, nel 1908 e 1910, ad Atene a perorare la causa della riunificazione di Icaria presso i governanti greci, mentre l'isola diventava oggetto degli interessi italiani nell'Egeo.\nIl nuovo primo ministro greco Eleutherios Venizelos si mostr\u00f2 incerto sulla decisione da prendere perch\u00e8 stava preparando una alleanza contro i turchi e temeva una possibile reazione italiana che lo avrebbe costretto a combattere su due fronti. Ai primi di luglio 1912, stante l'indecisione greca, Malachias decise di rompere gli indugi e diede il via alla insurrezione. Fra il 16 ed il 18 luglio gli insorti icariani conquistarono Evdilos, Raches e dopo una breve scaramuccia anche il capoluogo Agios Kirykos, facendo prigionieri tutti i soldati turchi ed il loro comandante. In uno scontro avvenuto il 17 presso il villaggio di Chrysostomos rimase uccisa l'unica vittima dell'insurrezione: un Icariano di nome Georgios Spanos.\nAnche di fronte al fatto compiuto Venizelos si mostr\u00f2 riluttante a sancire l'unificazione con la Grecia perch\u00e8 questo gli avrebbe creato problemi al suo piano per la preparazione della guerra contro i Turchi. Ai patrioti Icariani pertanto non rest\u00f2 altra scelta che proclamare la loro indipendenza. Venne cos\u00ec sancita la nascita dello \" \u0395\u03bb\u03b5\u03c5\u03b8\u03ad\u03c1\u03b1 \u03a0\u03bf\u03bb\u03b9\u03c4\u03b5\u03af\u03b1 \u0399\u03ba\u03b1\u03c1\u03af\u03b1\u03c2\", ovvero \"Stato libero di Ikaria\". Il 27 luglio anche le isole Furni dichiararono l'indipendenza dalla Turchia e si unirono a Icaria.\nFu quindi nominato un comitato esecutivo con il compito di amministrare l'isola. Il comitato era presieduto da Ioannis Malachias e ne facevano parte, oltre a lui, nove rappresentanti di Icaria e quattro delle isole Furni:\nNei mesi successivi il comitato provvide a nominare una serie di funzionari locali per la gestione di poste, polizia, dogana e due giudici e un pubblico ministero per l'amministrazione della giustizia. Vennero inoltre emesse alcune migliaia di francobolli, che tuttavia non risultano mai utilizzati. In quel periodo il comitato dovette inoltre affrontare una serie di crisi derivanti dalla mancanza di denaro e dallo stato di isolamento in cui venne a trovarsi l'isola in quanto le navi turche avevano escluso Icaria dalle loro rotte e le navi greche che si avventuravano in quella zona burrascosa dell'Egeo erano assai poche.\nTuttavia la crisi pi\u00f9 grave non venne dall'esterno, ma dall'interno del comitato. In esso infatti si scontrarono due fazioni: quella che rappresentava gli interessi degli abitanti del versante nord dell'isola, che spingevano perch\u00e8 il capoluogo fosse spostato a Evdilos, gia capitale in epoca Greca e Bizantina, e quella degli abitanti del versante sud, che volevano che il capoluogo restasse ad Agios Kirykos, a suo tempo elevata a tale ruolo dagli Ottomani. Lo scontro raggiunse livelli assai aspri si sfior\u00f2 il confronto armato. Se questo non avvenne fu per la mediazione di Malachias che ai primi di novembre si rec\u00f2 ad Atene a sollecitare nuovamente l'annessione alla Grcia.\nQuesta volta Venizelos, incoraggiato anche da messaggi provenienti da diverse potenze europee, si decise e diede incarico alla nave da guerra Thyella che stazionava nell'Egeo, di procedere verso Icaria per incorporarla nello stato Greco. Il giorno 4 novembre la Thyella giunse ad Evdilos dove il comandante Vlachopoulos dichiar\u00f2, per ordine del governo greco, che Icaria con tutte le sua citt\u00e0 e villaggi venivano incorporati nella Grecia. La stessa dichiarazione venne ripetuta la sera stessa ad Agios Kirykos mettendo quindi fine a quasi quattro mesi di indipendenza icariana fra i festeggiamenti della popolazione.\nL'annessione di Icaria nella Grecia fu ratificata nel Trattato di Londra firmato il 30 maggio 1913.\nDall'unificazione alla fine della Seconda guerra mondiale.\nI primi anni dopo l'unificazione furono per gli Icariani piuttosto difficili. Essi dopo l'unificazione ripresero i contatti commerciali con la Turchia che rappresentava per l'isola un partner commerciale assai pi\u00f9 funzionale della stessa Grecia, sia per l'innegabile vantaggio logistico, i porti turchi erano infatti molti pi\u00f9 vicini e meno pericolosi da raggiungere di quelli greci, sia per il fatto che nelle citt\u00e0 turche della costa dell'Anatolia, prima fra tutte Smirne, c'era una vasta comunit\u00e0 greca ed anche icariana. Questi commerci andarono avanti fino al 1917, quando la Grecia entr\u00f2 in guerra a fianco della triplice intesa contro gli imperi centrali della triplice alleanza di cui la Turchia era entrata a far parte dopo l'uscita dell'Italia dall'alleanza. Dopo la fine della I guerra mondiale i commerci ripresero, ma si interruppero definitivamente nel 1920 con l'occupazione di Smirne da parte dei Greci e la conseguente guerra greco-turca dell'Asia minore. Questa guerra fu la conseguenza del nazionalismo greco che aspirava alla realizzazione di una grande Grecia, la cosiddetta \"Megali Idea\" che il primo ministro greco Venizelos aveva esposto a [Conferenza di pace di Parigi (1919)|Parigi]] nel 1919. La successiva sconfitta greca signific\u00f2 per l'isola, non solo l'interruzione dei commerci con l'Anatolia, ma anche l'onere della gestione di un migliaio di rifugiati greci espulsi dalla Turchia a seguito del Trattato di Losanna. Per molti mesi Agios Kirykos fu gremita di gente affamata e affetta da malattie che non possedevano nulla se non i vestiti che indossavano e qualche sparuta capra. Fortunatamente la maggior parte di queste persone venne trasferita nella Grecia continentale, ma la loro presenza, sia pure temporanea, ebbe un impatto negativo sulla non florida economia locale.\nGli anni 20 coincisero con un altro evento che ebbe ripercussioni molto negative per gli Icariani: l'emissione da parte degli Stati Uniti di una legislazione pi\u00f9 limitativa al numero di immigrati provenienti dall'Europa. Queste leggi fermarono quasi del tutto l'emigrazione icariana negli Stati Uniti che a partire dal 1850 aveva portato centinaia di icariani a lavorare in America ad un ritmo che raggiunse un picco nel 1916 con 450 persone. Si calcola che nel 1920 ci fossero circa tremila icariani negli Stati Uniti. Essi erano impegnati principalmente nelle acciaierie di Pittsburgh dove guadagnavano in un giorno l'equivalente di 150 groschen che potevano mantenere una famiglia in Icaria per un mese.\nA questi eventi si aggiunsero anche delle calamit\u00e0 naturali che distrussero quel che restava dell'economia icariana. Un'epidemia di filossera infatti colpi l'isola negli anni 20 e distrusse i vigneti dell'isola e la loro produzione di ribes, che le nuove piante importate dell'America non riuscirono a risollevare. Nel 1934 l'associazione degli icariani in America (\"Pan-Icarian Brotherhood of America\") invio dei fondi agli agricoltori per sviluppare delle colture alternative, ma era oramai troppo tardi per risollevare l'agricoltura dell'isola.\nAlla fine degli anni 30, dopo oltre un quarto di secolo dall'unificazione con la Grecia, la situazione dell'isola di Icaria non era migliore di quanto fosse sotto il dominio Ottomano. C'\u00e8 da dire che nel frattempo la situazione della madrepatria non fosse delle migliori. Infatti nel periodo fra le due guerre mondiali nel paese ci fu l'abolizione della monarchia (1924) seguita da una serie di governi inefficaci guidati dai militari, la grave crisi economica dovuta al crollo del 1929, il ritorno al potere di Venizelos sino al suo esilio definitivo nel 1935, il ristabilimento della monarchia con Re Giorgio II, sino a che il 4 agosto 1936 il generale Ioannis Metaxas instaur\u00f2 con un colpo di Stato una dittatura di tipo fascista.\nMetaxas giunto al potere esili\u00f2 circa duemila dissidenti, comunisti del KKE, sindacalisti, o oppositori scomodi. Fra questi circa un centinaio furono esiliati ad Icaria fra cui George Mylonas, il capo del Partito Agrario.\nAllo scoppio della seconda guerra mondiale la Grecia rimase inizialmente neutrale, ma il 28 ottobre 1940 dopo l'ultimatum italiano fu costretta a scendere in guerra per difendersi dall'attacco italiano lungo il confine albanese. Nei mesi successivi ad Icaria c'era molta preoccupazione per l'invasione italiana che si pensava potesse avvenire da un momento all'altro. La marina italiana era infatti di stanza a Patmos distante da Icaria solo poche decine di chilometri. Se questo non avvenne fu solo perch\u00e9 il comando italiano, impegnato molto pi\u00f9 del previsto sul fronte terrestre dalle truppe greche, non voleva aprire un secondo fronte nell'Egeo. La situazione cambi\u00f2 radicalmente nell'aprile del 1941 quando la Germania invase la Grecia da nord e in poche settimane la costrinse alla resa.\nNel maggio del 1941 inizi\u00f2 l'occupazione delle isole dell'Egeo. Il 10 maggio duecentocinquanta soldati tedeschi della 18\u00b0 divisione sbarcarono ad Armenistis e poi marciarono su Agios Kirykos. A met\u00e0 giugno i tedeschi furono sostituiti dagli italiani che sbarcarono ad Agios Kirykos. Fra il 1941 ed il 1942 la Grecia fu colpita da una terribile carestia che non risparmi\u00f2 l'isola di Icaria. L'isola, cha prima delle guerra contava circa dodicimila abitanti, alla fine del 1943 era ridotta ad ottomila abitanti e si calcola che circa mille persone morirono per la fame e le privazioni. I primi casi di fame si ebbero nel gennaio 1942 dopo che gli italiani furono costretti a ridurre le razioni e a confiscare le medicine presenti nell'isola. Uno dei villaggi che pat\u00ec i maggiori problemi fu Karavostamos, un villaggio di circa millecinquecento abitanti. Il paese non aveva terreno coltivabile e gli abitanti erano quasi tutti marinai e pescatori, ma a causa delle limitazioni sul movimento delle barche imposte per ragioni di sicurezza, essi non poterono esercitare il loro mestiere e soffrirono pi\u00f9 di altri della situazione di carenza di cibo. Circa 130 persone morirono nell'inverno fra il 1941 e 1942. Agli inizi del 1942 la Croce Rossa, venuta a conoscenza delle drammatiche condizioni in cui si trovavano gli abitanti delle isole di Samo e Icaria, sped\u00ec rifornimenti di farina a Samo, utilizzando navi da trasporto italiane. Purtroppo nessun rifornimento raggiunse Icaria fino all'agosto del 1942 quando gli italiani fornirono alla Croce Rossa una nave per trasportare 47 tonnellate di farina ad Agios Kirykos.\nIn un'epoca in cui la moneta scarseggiava, ovvero era di incerto valore, torn\u00f2 a fiorire il baratto come mezzo di scambio di beni e merci. L'olio di oliva, la carne di capra e il sesso, erano i beni preziosi cui gli icariani disponevano e li scambiavano zucchero, pasta, riso, farina, conserve di carne, pomodori in scatola, marmellata, caff\u00e8, sale e biscotti forniti dagli italiani. In questa situazione si svilupp\u00f2 anche un curioso commercio di beni di lusso. A Icaria non era infrequente incontrare persone che si spostassero di villaggio in villaggio portando pellicce, macchine da scrivere, cappelli a cilindro, frullatori per le uova e altri oggetti non essenziali, portati principalmente dall'America nel periodo prebellico, che veniva scambiati per cibo. Al mercato nero furono persino ritrovati manufatti classici provenienti dagli scavi del 1939 nel tempio di Artemide.\nAll'inizio dell'occupazione a Icaria c'erano circa cinquecento soldati italiani che diventarono mille entro l'estate del 1943. La guarnigione era stanziata principalmente a Agios Kirykos e Evdilos, ma c'era anche dei piccoli distaccamenti a Capo Papas e Fanari. I rapporti degli icariani con gli italiani erano inizialmente abbastanza buoni, sicuramente meglio di quelli con i tedeschi. La situazione peggior\u00f2 nel 1942 quando gli italiani interruppero la distribuzione dei razionamenti e imposero una decima sulla raccolta dell'olio di oliva. Questo provoc\u00f2 una serie di incidenti fino a che, dopo l'arrivo di rifornimento da parte della Croce Rossa, gli Italiani tolsero la tassa sull'olio. La tassa venne ripristinata nell'estate del 1943 quando dall'Italia, in forte difficolta su tutti i fronti, non giungevano sufficienti razioni per i soldati.\nA partire dall'inverno del 1942 un gran numero di Icariani cominciarono a lasciare l'isola. Tra il 1942 e il 1943 si calcola che circa tremila persone abbandonarono l'isola per rifugiarsi nei campi profughi dell'Asia minore e in Egitto. Questi viaggi non erano esenti da pericoli e molti fuggitivi morirono o nel viaggio o giunti in Turchia dove erano spesso attaccati da bande irregolari locali.\nIl 26 luglio 1943, il giorno della caduta del Fascismo in Italia, ci fu una imboscata ai soldati italiani in cui vennero uccise diverse persone. Il 30 agosto le Camicie Nere per ritorsione giustiziarono alcuni abitanti del villaggio di Kastania ritenuti informatori dei partigiani dell'EAM. Il 9 settembre l'EAM attacc\u00f2 la piccola guarnigione italiana a Capo Papas che fu costretta a capitolare senza vittime. Nei giorni successivi furono tagliate le linee telegrafiche interne all'isola e quelle verso l'esterno e attaccate e conquistate le guarnigioni di Raches e Evdilos. Tuttavia gli Italiani non erano ancora decisi ad arrendersi e ci fu un attacco aereo con bombardamento su Raches ed Evdilos, che rinfrancarono la guarnigione italiana ad Agios Kirykos, che ricevette anche rinforzi da Samo, per cui i circa quattrocento combattenti dell'EAM si rifugiarono sulle montagne.\nAll'indomani dell'armistizio, il generale Mario Soldarelli, comandante della Divisione Cuneo e capo delle forze armate italiane nell'Egeo orientale, di stanza a Samo, era bene deciso a rispettare i termini dell'accordo con gli anglo-americani, ma incontr\u00f2 delle difficolt\u00e0 a far accettare questa situazione da un gruppo di irriducibili Camicie Nere che si erano rifugiate ad Icaria. Temendo spargimenti di sangue fra le Camicie Nere e i militanti dell'EAM, Soldarelli si accord\u00f2 con l'agente britannico del SOE Michael Parish, e lo invi\u00f2 ad Icaria per cercare di evitare conflitti. Parish giunse ad Armenistis il 18 settembre su un MAS italiano accompagnato dal Generale di brigata Eugenio Pejrolo, dal colonnello David Pawson, dall'ammiraglio Levidas, rappresentante del governo greco a Smirne, e da George Pasvanes, rappresentante dell'EAM. Parish si rec\u00f2 quindi ad Evdilos e Agios Kirykos e parl\u00f2 sia con i rappresentanti dell'EAM che con le camicie Nere, spiegando loro che ora il nemico era la Germania e che greci e italiani dovevano unire i loro sforzi contro di essi, quindi ripart\u00ec da solo per Samo con il MAS italiano. Per sua sfortuna filtr\u00f2 la notizia che Mussolini era stato liberato e aveva annullato gli accordi dell'armistizio. Egli fu pertanto arrestato dalle Camice Nere e si seppe successivamente che fu trasferito in prigionia in Germania. Successivamente Soldarelli inform\u00f2 che sotto il suo comando gli accordi restavano validi, con grande delusione delle Camice Nere, che provarono a reagire, ma senza nessun appoggio ne da terra ne dal mare dovettero desistere.\nL'armistizio con l'Italia fece quindi di Samo e Icaria il primo territorio greco liberato. In attesa della reazione germanica, il Governo greco in esilio invi\u00f2 a Samos i suoi rappresentanti, invitando l'EAM di Icaria a inviare a Samo i suoi delegati. Con il supporto del governo greco di Samo, gli Icariani elessero un consiglio provvisorio, costituito in pratica da rappresentanti dell'EAM, con ampie funzioni legislative e giudiziarie.\nIl 26 settembre venne inviato sull'isola il capitano John Pyke al comando di trentasei soldati britannici del Royal West Kent Regiment. Gli obiettivi di Pyke erano quelli di stabilire un rapporto di cooperazione con i guerriglieri dall'EAM e convincere gli italiani a collaborare con i greci contro i tedeschi. Dopo un mese di tentativi e permanenza sull'isola Pyke cap\u00ec che questi obiettivi erano irraggiungibili per due motivi: i greci erano fomentati dai membri dell'EAM per lo pi\u00f9 comunisti e fortemente anti-britannici e gli italiani rimasti sull'isola erano quasi tutte Camicie Nere assolutamente contrarie a combattere contro i tedeschi. Egli chiese pertanto di essere rimosso dal suo incarico, ma non fu accontentato.\nDopo l'armistizio dell'8 settembre, i tedeschi, che temevano questa possibilit\u00e0, ed avevano preparato dei piani al riguardo, avviarono una serie di operazioni, che videro la stretta collaborazione fra unit\u00e0 dell'esercito e dell'aviazione, per riconquistare le isole italiane, ed in poche settimane ripresero tutte le isole. L'11 settembre presero Rodi, il 26 settembre avviarono l'Operazione Leopardo per la conquista di Leros che capitol\u00f2 il 16 novembre, il 4 ottobre conquistarono l'isola di Kos (Operazione Orso Polare \"Unternehmen Eisb\u00e4r\") e il 12 novembre lanciarono l'Operazione Poseidon per la conquista di Samo. Il 17 novembre l'isola fu bombardata dagli Stukas dello squadrone d'assalto \"Sturzkampfgeschwader 3\" del capitano Helmut Nauman, che fece gravi danni nei porti di Vathy e Tigani distruggendo strade, infrastrutture e abitazioni. La dimostrazione di forza tedesca convinse il generale Maitland Wilson del quartiere generale del Cairo ordin\u00f2 al generale Hall, comandante delle truppe britanniche a Samo, di evacuare immediatamente dall'isola. Il giorno successivo cominci\u00f2 l'evacuazione: circa cinquecento soldati britannici, molti italiani e alcuni guerriglieri dell'EAM, si rifugiarono in Turchia. Il 23 novembre le truppe tedesche entrarono a Samo e occuparono l'isola praticamente senza spargimento di sangue.\nI tedeschi arrivarono ad Agios Kirykos la mattina del 18 novembre. Il capitano Pyke, che aveva previsto questa ipotesi, scappo a piedi e attravers\u00f2 tutta l'isola fino a Evdilos dove teneva un caicco libero. Avvis\u00f2 quindi gli italiani fili-britannici, che scapparono sulle montagne, e il 19 lasci\u00f2 l'isola diretto a Cesme in Turchia. I tedeschi sbarcati erano circa un centinaio, comandati da un certo capitano Kostas che parlava bene il greco e si diceva fosse originario di Smirne o Patrasso, ma trasferito in Germania da molti anni. Kostas fece un breve giro dell'isola, prese in custodia gli italiani e bruci\u00f2 le case dei simpatizzanti EAM, prima di ripartire il 25 novembre. Per i successivi sette mesi i tedeschi non tornarono sull'isola. Kostas aveva in dotazione una torpediniera pesantemente armata con la quale pattugliava il canale tra Icaria e Samo fermando le navi che lo attraversavano cercando memri dell'EAM e sequestrando parte del carico per suo tornaconto. Durante il suo soggiorno sull'isola Kostas arrest\u00f2 molti appartenenti e simpatizzanti dell'EAM i cui nomi gli venivano forniti da un gruppo di delatori e collaborazionisti greci chiamati in gergo \"roufianoi\".\nAlla fine di agosto 1944 i tedeschi cominciarono a ritirarsi dall'Egeo, ma di questo a Icaria non si sapeva nulla. L'11 settembre i tedeschi lasciarono nuovamente Icaria, ma gli Icariani non sapevano se fosse una partenza definitiva o meno, come gi\u00e0 accaduto in passato. Verso la met\u00e0 di settembre essi capirono che erano davvero scomparsi dall'area e quindi i combattenti dell'EAM scesero dalle montagne in cui si erano rifugiate per lungo tempo e ripresero possesso dell'isola, ridotta ad un ammasso di macerie e con gli abitanti emaciati per la fame e coperti di stracci.\nAmministrazione.\nA seguito della riforma amministrativa detta \"piano Kallikratis\" in vigore dal gennaio 2011 che ha abolito le prefetture e accorpato numerosi comuni, la superficie del comune coincide con quella dell'isola. I Comuni di Evdilos e Raches sono stati soppressi, concentrando l'amministrazione dell'isola nel capoluogo Agios Kirykos.\nLocalit\u00e0.\nI principali centri abitati dell'isola sono i seguenti (fra parentesi il nome greco):\nEconomia.\nTurismo.\nIkaria ha un profilo turistico composto in gran parte da vacanzieri greci ma \u00e8 in rapida evoluzione. Il turismo tradizionale era concentrato nella regione del capoluogo e nel vicino villaggio di Therma Ikarias, dove si trovano 4 delle 8 fonti termali dell'isola, ma appare in fase di valorizzazione il settore costiero settentrionale tra le localit\u00e0 di Evdilos e Nas. Le principali spiagge del versante settentrionale sono quelle ampie e sabbiose di Messakt\u00ec e Livadi e la piccola spiaggia di Nas; sul versante meridionale le spiagge sono formate da ciottoli o sassi: la pi\u00f9 nota si trova in prossimit\u00e0 del paese di Manganitis; spiagge sassose si trovano al termine delle discese a mare dei villaggi di Chrysostomos e Xylosyrtis, in prossimit\u00e0 della capitale Agios Kirykos e attorno al villaggio Faros.\nIcaria \u00e8 nota per il suo vino sin dall'antichit\u00e0; quello prodotto oggi artigianalmente \u00e8 un misto di uve bianche e nere, dal colore ambrato e dalla gradazione piuttosto alta, destinato essenzialmente al consumo locale.\nTradizione politica.\nAd Ikaria \u00e8 particolarmente radicata una tradizione politica di estrema sinistra, poich\u00e9 nel corso della guerra civile (1946-49) vi furono esiliati circa 13.000 militanti comunisti. L'isola \u00e8 stata una delle roccaforti del Partito Comunista Marxista-Leninista di Grecia e veniva talvolta soprannominata \"la roccia rossa\" (\u039a\u03cc\u03ba\u03ba\u03b9\u03bd\u03bf\u03c2 \u0392\u03c1\u03ac\u03c7\u03bf\u03c2, Kokkinos Vrahos). Le scritte \"Ikaria=Cuba\" sono da tempo scomparse ed alle ultime elezioni ha vinto il partito della Neo-Democrazia, frutto del ricambio generazionale, dell'aumentata importanza del turismo e della crisi economica della Grecia (che sull'isola non ha provocato gravi conseguenze, data la micro-economia autosufficiente dell'isola, ma che ha avuto significative ricadute sulla qualit\u00e0 della vita degli abitanti e gravi ripercussioni sui giovani, disoccupati, precari o costretti ad emigrare).\nIkaria \u00e8 anche il nome proposto da \u00c9tienne Cabet nel suo romanzo filosofico-utopico \"Viaggio in Icaria\" (pubblicato nel 1840 in Francia) per un fantomatico stato comunista ideale. Successivamente egli tent\u00f2 di realizzare la propria utopia in America assieme ad esuli europei comunisti. Tale proposta venne avanzata in un'assemblea della Seconda internazionale dei Lavoratori e prevedeva una raccolta di fondi per comperare terreni nell'ovest americano ancora non colonizzato e farvi trasferire i comunisti duramente perseguitati in Europa.\nMarx ed Engels si opposero fermamente. Dopo alcune vicissitudini e trasferimenti l'esperimento fallir\u00e0 e Cabet morir\u00e0 in Missouri"}
{"id": "433778", "revid": "588770", "url": "https://it.wikipedia.org/wiki?curid=433778", "title": "Maschera (commedia dell'arte)", "text": "Maschera, nella commedia dell'arte, sta a indicare i personaggi stilizzati che indossano, appunto, maschere, insieme a costumi caratteristici e che si esprimono con gesti codificati.\nLe maschere della commedia dell'arte provengono da una stilizzazione della maschera del volto del demonio, questo per quanto riguarda le maschere degli Zanni. In altri casi, come ad esempio per Pantalone o Pulcinella, \u00e8 soltanto una grottesca caricatura del tipo teatrale rappresentato. Il rapporto tra la maschera del demonio (nel caso delle sacre rappresentazioni) o il volto animalesco del demonio nell'iconografia del '400-'500, \u00e8 palese, anche se la maschera dello Zanni perde le caratteristiche corna del diavolo (ma un resto di un cornetto \u00e8 sempre presente nelle maschere zannesche, come in quella di Arlecchino). Alcuni personaggi femminili, come Colombina, rientrano nella categoria delle maschere pur non indossandone una: in questo caso, l'elemento caratterizzante sono le stilizzazioni di movimento e di recitazione, che rendono il personaggio molto diverso dai personaggi ordinari (per esempio, le coppie classiche di amorosi).\nNei teatri veneziani del '700, gli inservienti teatrali portavano anch'essi una maschera e un tricorno. Da questo, si indica comunemente col termine maschera anche l'inserviente teatrale che si occupa dell'accompagnamento e sistemazione del pubblico in sala.\nPersonaggi pi\u00f9 noti della commedia dell'arte italiana.\nLe maschere pi\u00f9 celebri della commedia dell'arte italiana sono:"}
{"id": "433779", "revid": "767487", "url": "https://it.wikipedia.org/wiki?curid=433779", "title": "Il conte Dracula (film 1970)", "text": "Il conte Dracula (\"Count Dracula\") \u00e8 un film del 1970 diretto da Jes\u00fas Franco.\nSi tratta dell'ultimo film girato da Franco per il produttore britannico Harry Alan Towers, inteso come un omaggio al cinema horror classico.\nTrama.\nFine del XIX secolo. Il giovane avvocato inglese Jonathan Harker \u00e8 stato incaricato di trattare all'attempato Conte Dracula l'acquisto a suo nome di una casa. Preparati i documenti, da Londra si reca in Transilvania e viene prelevato da una carrozza per essere condotto al castello dove vive il misterioso Conte.\nTerrorizzato da una serie di inquietanti sogni e strani avvenimenti, Jonathan fugge dal castello e, dopo essere stato rinvenuto da un pastore, viene ricoverato a Budapest nella clinica per malattie mentali del professor Van Helsing. Lo scienziato, che ha dedicato studi approfonditi alla casistica delle arti magiche, rileva sul suo collo il marchio del vampiro. Alla clinica sopraggiungono la fidanzata di Jonathan, Mina, e l'amica Lucy.\nSennonch\u00e9 anche Dracula \u00e8 giunto a Budapest - la casa da lui acquistata si trova difatti, casualmente, giusto di fronte alla clinica di Van Helsing - e nottetempo si introduce nella stanza di Lucy, che per tre notti lo nutre del suo sangue prima di morire trasformandosi a sua volta in una vampira.\nIl fidanzato di Lucy, Quincey, si unisce a Jonathan nella caccia al vampiro, che nel frattempo, ringiovanito grazie al sangue delle sue vittime, aggredisce Mina al teatro dell'opera. Dracula tenta di attaccarla nuovamente mentre si trova alla clinica di Van Helsing, ma lo scienziato, rialzandosi dalla sedia a rotelle su cui era stato costretto dai postumi di un malore, lo mette in fuga tracciando una croce di fuoco sul pavimento.\nGrazie a Renfield, un malato di mente ricoverato alla clinica e ossessionato dall'uccisione della moglie da parte di Dracula, Van Helsing e gli altri apprendono che il Conte \u00e8 fuggito a Varna su una nave. Jonathan e Quincey raggiungono il castello del conte, trafiggono con un paletto le tre mogli di Dracula chiuse nelle loro bare, e attaccano il corteo di zingari che trasportavano la bara del vampiro al castello. Bruciato dal fuoco, nel giro di pochi istanti Dracula invecchia di secoli, fino a ridursi a uno scheletro. Jonathan e Quincy ne gettano la bara gi\u00f9 da una scarpata.\nVersioni.\nDiversamente da altri film di Franco, \"Count Dracula\" non presenta importanti differenze tra le versioni. Nella versione spagnola la colonna sonora appare tuttavia orchestrata qua e l\u00e0 in modo diverso e manca del motivo cantabile che nelle altre versioni si pu\u00f2 ascoltare nella seconda parte dei titoli di testa.\nProduzione.\nPer gran parte \u00e8 stato girato a Barcellona. Altre scene sono state girate in Francia, mentre le scene con Klaus Kinski sono state girate a Tirrenia.\nEdizioni in DVD.\n\"Count Dracula\" \u00e8 uscito su DVD in"}
{"id": "433780", "revid": "83531", "url": "https://it.wikipedia.org/wiki?curid=433780", "title": "Pierrot", "text": "Pierrot \u00e8 una maschera nata in Italia verso la fine del Cinquecento.\nLe origini.\nIl nome di Pierrot \u00e8 un francesismo che deriva dal personaggio italiano della commedia dell'arte, uno dei primi Zanni, Pedrolino, interpretato nella celebre Compagnia dei Gelosi da Giovanni Pellesini alla fine del Cinquecento.\nIl personaggio fu portato in Francia, dove entr\u00f2 a far parte dei repertori delle Compagnie francesi con il nome di Pierrot grazie all'apporto di Giuseppe Geratoni che per primo lo introdusse nel 1673; ma il primo grande Pierrot fu ancora un italiano, Fabio Antonio Sticotti (1676-1741). In seguito il personaggio fu perfezionato dal figlio Antonio-Jean Sticotti (1715?-1772) che lo esport\u00f2 anche in Germania.\nGli Sticotti reinventarono e diedero nuova vita a questo personaggio adattandolo al gusto dei francesi e poi del pubblico delle corti europee. Nella versione francese Pierrot perse le caratteristiche di astuzia e doppiezza proprie dello Zanni per diventare il mimo malinconico innamorato della luna, quello che compare con il nome di Gilles nel celebre quadro di Antoine Watteau.\nIl mimo Jean-Gaspard Debureau (1796-1846), rappresent\u00f2 il Pierrot ottocentesco dal 1826 al Th\u00e9\u00e2tre des Funambules. La vita di Debureau ispir\u00f2 al regista cinematografico francese Marcel Carn\u00e9 il personaggio di Baptiste del film \"Les enfants du Paradis\".\nDebureau defin\u00ec le caratteristiche che in seguito ne definirono l'iconografia: un ampio abito bianco con bottoni neri e un piccolo cappello nero sul viso dipinto di bianco."}
{"id": "433782", "revid": "514736", "url": "https://it.wikipedia.org/wiki?curid=433782", "title": "Tirso de Molina", "text": "Biografia.\n\u00c8 stato una delle principali figure del teatro del \"siglo de oro\".\nNacque nel seno di un'umile famiglia di domestici dei conti di \"Molina de Herrera\". Dopo gli studi regolari svolti nel centro universitario della capitale presso Alcal\u00e1, nel 1601, entr\u00f2 nell'Ordine della Mercede. Per conto di tale Ordine svolse anche un'importante missione nelle Americhe (fu \"visitatore\" a Santo Domingo dove svolse, tra gli altri, il ruolo di insegnante). Ancor prima di intraprendere tale viaggio (1616-1618) era gi\u00e0 noto come drammaturgo nelle accademie e a corte.\nFu un seguace di Lope de Vega ed si intravedono varie affinit\u00e0 tra i due autori, quali la libert\u00e0 tecnica e nell'innumerevole serie di invenzioni drammatiche che consentirono al teatro spagnolo di assumere l'egemonia in campo europeo per almeno un secolo.\nNonostante l'intimazione di un tribunale ecclesiastico a non scrivere pi\u00f9 per il teatro, nel 1627 pubblic\u00f2 la prima delle cinque \"Parti\" (Partes) in cui sono raccolte le sue opere teatrali, pur ritirandosi parzialmente dalla vita pubblica.\nLe altre quattro \"Parti\" furono pubblicate a cura del nipote, Francisco Lucas de Avila.\nNel frattempo divenne significativa anche la sua carriera ecclesiastica nell'ordine della Mercede, dove venne nominato unico cronista (1634).\nTirso de Molina ha raggiunto fama universale come autore di \"L'ingannatore di Siviglia e il convitato di pietra\", il dramma in cui viene rappresentata la storia di \"Don Giovanni\", che diede poi l'ispirazione a tantissime altre opere teatrali, in prosa e in musica, di cui la pi\u00f9 nota \u00e8 il Don Giovanni di Mozart. Recentemente studi hanno dimostrato che l'attribuzione dell'opera a Tirso de Molina \u00e8 tutt'altro che certa, in quanto si potrebbe trattare di un'operazione pubblicitaria da parte di un commediografo minore (probabilmente Andr\u00e9s de Claramonte).\nTirso de Molina ha scritto anche due opere in prosa: \"I villini di Toledo\" (\"Los cigarrales de Toledo\", 1621), un'opera in prosa in cui fantasia e realt\u00e0, spesso autobiografica, si intrecciano, e una raccolta di racconti brevi, \"Dilettare con giovamento\" (\"Deleitar aprovechando\", 1635) dagli accenti moralistici.\nTra le sue opere si annoverano la \"Historia general de la \u00f3rden de la Merced\" (\"Storia generale dell'ordine della Mercede\"), i drammi biblici come \"La venganza di Tamar\" (\"La vendetta di Tamar\") del 1634, i drammi sacri quali per esempio \"La santa Juana\" (\"Santa Giovanna\"), le commedie d'amore e quelle di argomento leggendario.\nOttenne nel 1645 la nomina di superiore del convento di Soria, dove trascorse gli ultimi anni di vita."}
{"id": "433783", "revid": "78273", "url": "https://it.wikipedia.org/wiki?curid=433783", "title": "F\u00e9lix Lope de Vega y Carpio", "text": ""}
{"id": "433784", "revid": "76963", "url": "https://it.wikipedia.org/wiki?curid=433784", "title": "Ben Jonson", "text": "Fu una figura di primo piano del teatro elisabettiano.\nBiografia.\nNato a Westminster, frequent\u00f2 brevemente la \"Westminster School\", ma, ancora giovane, fu costretto dal patrigno a fare l'apprendista muratore. Sembra che, nonostante tutto, abbia potuto istruirsi, anche se non risulta una qualsiasi frequenza universitaria. Si arruol\u00f2 come volontario nell'esercito e partecip\u00f2 alla guerra nei Paesi Bassi. In seguito, una volta rientrato a Londra, intorno al 1597, si dedic\u00f2 al teatro, come attore e soprattutto come autore di drammi.\nIn quello stesso anno Jonson collabor\u00f2 con Thomas Nashe all'opera \"The Isle of Dogs\", opera che gli procur\u00f2 dei guai con le autorit\u00e0: fu imprigionato per oltraggio e le copie dell'opera vennero distrutte.\nProbabilmente nel 1597, scrisse \"The case is altered\", una commedia sentimentale, genere che l'autore abbandon\u00f2 rapidamente.\nNel 1598 scrisse la commedia \"Ognuno nel suo umore\", che venne rappresentata dalla compagnia di Shakespeare: quest'opera fu il suo primo vero successo. Con essa, l'autore inaugur\u00f2 la serie delle commedie degli \"umori\". Tale termine richiamava la medicina ippocratica e galenica, secondo la quale nel corpo umano esistono quattro \"umori\" (collera, sangue, flemma, melancolia) che interagiscono: la buona salute sarebbe il frutto di un equilibrio perfetto tra questi quattro umori e, di conseguenza, uno squilibrio nella loro proporzione sarebbe all'origine delle malattie. Lo stesso anno sub\u00ec un grave processo per l'uccisione in duello del collega attore Gabriel Spencer.\nIn seguito all'insuccesso delle sue ultime commedie, Jonson si ritir\u00f2 dal teatro popolare per dedicarsi agli spettacoli di corte (i \"masques\") ed alla poesia. Nel 1616, inoltre, cur\u00f2 personalmente la pubblicazione delle sue opere in un unico volume (\"The Works\"): Jonson sar\u00e0 l'unico drammaturgo elisabettiano ad intraprendere una simile raccolta.\nOpere principali.\nTra parentesi la data della prima rappresentazione.\nNella cultura di massa.\nIl personaggio di Ben Jonson \u00e8 tra i protagonisti del film del 2011 \"Anonymous\", del regista tedesco Roland Emmerich. Nel film si narra della presunta paternit\u00e0 delle opere di William Shakespeare; vi si avanza l'ipotesi che l'aristocratico Edward de Vere abbia chiamato proprio Jonson, non potendo egli farlo a causa del suo rango, alla rappresentazione teatrale delle opere oggi universalmente attribuite a Shakespeare. Questi avrebbe contattato lo stesso Shakespeare, all'epoca attore che sapeva leggere con difficolt\u00e0 i suoi copioni ma non sapeva scrivere, affinch\u00e9 le rappresentasse."}
{"id": "433785", "revid": "37401", "url": "https://it.wikipedia.org/wiki?curid=433785", "title": "Zecharia Sitchin", "text": "\u00c8 stato autore di molti libri sulla cosiddetta archeologia misteriosa o pseudoarcheologia, e sostenitore della \"teoria degli antichi astronauti\" come spiegazione dell'origine dell'uomo. Le speculazioni di Sitchin, basate sulla sua personale interpretazione dei testi sumeri, vengono considerate pseudoscienza e pseudostoria dalla comunit\u00e0 scientifica, rifiutate da scienziati, storici e accademici.\nInoltre le teorie e i libri di Sitchin sono stati fortemente criticati per ragioni quali la mancanza di conoscenze o studi specifici sull'archeologia mesopotamica e sulla storia del Vicino Oriente antico, congiunta ad una metodologia difettosa nello studio dei testi antichi sumerici, traduzioni errate di tali testi e affermazioni astronomiche e scientifiche che non corrispondono alla realt\u00e0.\nEgli attribuisce la creazione dell'antica cultura dei Sumeri ad una presunta razza aliena, detta Elohim (in ebraico) o Anunnaki (in sumero), proveniente dal pianeta Nibiru nei testi Sumeri e in quelli Babilonesi \"Marduk\", un ipotetico pianeta del sistema solare dal periodo di rivoluzione di circa 3600 anni presente nella mitologia babilonese. L'esistenza di corpi celesti oltre Nettuno, di grandi dimensioni \u00e8 comunque tuttora oggetto di dibattito, specialmente dopo la scoperta di Sedna.\nSitchin afferma anche che in corrispondenza della fascia principale degli asteroidi del sistema solare si sarebbe trovato anticamente un pianeta che i Sumeri chiamavano \"Tiamat\" che sarebbe previsto dalla Legge di Titius-Bode. Dalla disastrosa collisione tra Tiamat e Nibiru, narrata in forma epica nel poema sumero-babilonese \"En\u016bma eli\u0161\", sarebbe nata la Terra (in sumero, \"Ki\"), poi spinta nella sua orbita attuale da una successiva ulteriore perturbazione gravitazionale di Nibiru, e la attuale fascia degli asteroidi.\nIl punto di vista di Sitchin non \u00e8 supportato da alcuna prova scientifica, e la sua speculazione non viene considerata attendibile per via dell'assenza di prove a sostegno, sia dal punto di vista linguistico che dal punto di vista astronomico.\nLe speculazioni di Sitchin andrebbero secondo alcuni nella categoria del creazionismo non-religioso, ma lo stesso Sitchin riporta nei suoi testi nozioni di evoluzionismo teista, sebbene egli sostenga che l'uomo sarebbe a suo dire frutto di esperimenti di ibridazione genetica con specie terrestri condotti dagli Annunaki.\nLa collisione tra Tiamat e Nibiru spiegherebbe, secondo Sitchin, la disposizione delle terre emerse. La presenza di un grande oceano che occupa met\u00e0 del globo terrestre (l'Oceano Pacifico) sarebbe, secondo lui, spiegata dal fatto che l'acqua del pianeta Tiamat (da Sitchin tradotto erroneamente come \"vergine delle acque\") si sarebbe concentrata in massima parte nella voragine dovuta alla collisione.\nBiografia.\nSitchin nacque a Baku, nella Repubblica Socialista Sovietica Azera (oggi Azerbaigian), nel 1920, e in seguito si trasfer\u00ec nella Palestina governata dal Mandato britannico, dove avrebbe appreso il moderno e l'antico ebraico e altre lingue europee e semitiche. L\u00ec conobbe anche il Vecchio testamento e l'archeologia del Vicino Oriente.\nDopo essersi laureato in storia economica all'Universit\u00e0 di Londra torn\u00f2 in Israele, dove lavor\u00f2 come giornalista e editore per poi trasferirsi a New York, in cui visse fino alla morte, avvenuta nel 2010.\nI suoi libri sono stati tradotti in diverse lingue e convertiti anche in Braille per i non vedenti e trattati in radio e televisione.\nSitchin dichiarava che le sue ricerche coincidessero con molti testi biblici, i quali a loro volta, a suo dire, avrebbero tratto origine da scritti sumeri.\nPensiero.\nSecondo l'interpretazione data da Sitchin della cosmologia sumera, il sistema solare avrebbe un decimo pianeta (in realt\u00e0 Sitchin intitola il suo primo libro \"Il pianeta degli Dei\" poich\u00e9 il termine sumero e babilonese per \"pianeta\" \u00e8 lo stesso che descrive tutti i corpi celesti - MUL -, e quindi contando anche il Sole e la Luna, il sistema solare sarebbe composto di 12 MUL), che seguendo un'orbita ellittica rientrerebbe nel centro sistema una volta ogni 3600 anni. Secondo Sitchin, questo ipotetico pianeta, chiamato \"Nibiru\", nella mitologia babilonese sarebbe associato al dio Marduk, dal XVIII secolo a.C. divinit\u00e0 principale della terra di Babilonia.\nSitchin affermava che Nibiru avrebbe avuto un impatto catastrofico con un altro ipotetico pianeta, chiamato Tiamat e posto tra Marte e Giove. L'impatto avrebbe creato il pianeta Terra e la fascia degli asteroidi.\nTiamat sarebbe stato dapprima colpito da una delle 7 lune di Nibiru, spezzandosi in due. Una di queste due porzioni sarebbe poi diventata la Terra e sarebbe stata spinta nell'attuale posizione da un altro impatto con una luna di Nibiru. In seguito l'altra met\u00e0, colpita da Nibiru stesso, avrebbe dato vita alla fascia degli asteroidi. I restanti detriti dell'impatto avrebbero dato origine alle comete.\nSitchin affermava che questa speculazione spiegherebbe perch\u00e9 la geografia terrestre avrebbe la peculiarit\u00e0 di avere pi\u00f9 continenti su un lato rispetto all'altro.\nSecondo Sitchin, su Nibiru abitava una razza tecnologicamente avanzata e simile a quella umana, questi esseri erano chiamati Anunnaki dalla mitologia sumera e che compaiono nella Bibbia col nome di Elohim. Secondo Sitchin sarebbero arrivati sulla terra 450.000 anni fa, alla ricerca di minerali e in particolare d'oro (del quale necessitavano per riparare la loro atmosfera rarefatta) e lo avrebbero trovato in Africa.\nGli Anunnaki avrebbero creato geneticamente l'\"Homo Sapiens\" incrociando la loro razza con l'\"Homo erectus\", con lo scopo di avere della manodopera per prelevare metalli dalle miniere. Sotto la guida di questi esseri, secondo l'interpretazione che Sitchin d\u00e0 dei testi sumerici, gli uomini avrebbero fondato la civilt\u00e0 in Mesopotamia, in Egitto e in India, grazie ad una casta di regnanti che avrebbero fatto da intermediari tra gli alieni e gli schiavi. \u00c8 interessante notare che per i Sumeri, il re non era un dio incarnato come per gli Egizi, ma un mediatore tra uomini e dei, quindi, per una questione iconografica veniva rappresentato con attributi quali il gigantismo.\nSitchin poi affermava che nel 2024 a.C. sarebbe scoppiata una guerra nucleare tra diverse fazioni di extraterrestri e che la ricaduta nucleare (fallout), sarebbe il \"vento malvagio\" che avrebbe distrutto non soltanto la citt\u00e0 di Ur, secondo quanto sarebbe raccontato nel \"Lamento di Ur\", ma avrebbe avuto ripercussioni su quasi tutta la Mesopotamia. Sitchin sostiene che le sue ricerche spiegherebbero numerosi passi di testi biblici.\nUn altro punto focale della teoria di Sitchin \u00e8 il ruolo attribuito alle maggiori opere megalitiche sparse per il globo, che sarebbero state costruite dagli Anunnaki con varie funzioni, prevalentemente astronomiche, astrologiche e calendariali. Altri due siti, Machu Pichu e Bad-tibira, sarebbero stati centri di lavorazione dei metalli.\nSitchin sostiene anche che le civilt\u00e0 mesoamericana e sudamericana siano derivate da quella sumera e accadica, e che le due divinit\u00e0 principali messicane e peruviane, Quetzalcoatl e Viracocha fossero due Anunnaki (Ningishzida e Ishkur) trasferitisi con alcuni Sumeri e Africani nel nuovo continente.\nDiversi altri Autori hanno teorizzato la presenza aliena nei testi sacri. Tra questi Erich von D\u00e4niken, Walter Raymond Drake, Mauro Biglino, Mario Pincherle, Peter Kolosimo, Padre Barry Downing, Padre Enrique Lopez Guerrero, Claude Vorilhon.\nI sostenitori di Sitchin attribuiscono il boicottaggio delle sue idee da parte della scienza accademica statale alla teoria del complotto sugli UFO.\nPosizione della comunit\u00e0 scientifica.\nQuando Sitchin elabor\u00f2 la propria teoria e pubblic\u00f2 i primi testi, il Sumero era una lingua gi\u00e0 ben conosciuta. In seguito, grazie anche ad alcune pubblicazioni di massa come \"Sumerian Lexicon\" si pot\u00e9 verificare la correttezza della traduzione di alcune singole parole e di alcune porzioni di testo, che risultano per lo pi\u00f9 errate.\nLorenzo Verderame, docente di assiriologia dell'universit\u00e0 di Roma \"La Sapienza\", ha dichiarato in proposito: \nLa visione di Sitchin della \"collisione planetaria\" sarebbe una rielaborazione superficiale di una teoria presa concretamente in considerazione nel campo dell'astronomia, tuttavia ci\u00f2 che prospetta Sitchin ne diverge sia nei dettagli sia nei tempi.\nSitchin basava le proprie argomentazioni sulla sua personale interpretazione dei testi sumerici e sull'interpretazione del sigillo sumerico denominato \"VA 243\". Questo antico popolo avrebbe avuto conoscenza di 10 pianeti, mentre in realt\u00e0 essi ne conoscevano solo 6 (Mercurio, Venere, Terra, Marte, Giove, Saturno). Centinaia di sigilli e calendari sumerici sono stati decodificati e il numero di pianeti che ognuno di essi indica \u00e8 di 5 (Terra esclusa). Sul sigillo VA 243 ci sono 12 puntini che Sitchin interpreta come pianeti. Una volta tradotto, sul sigillo VA 243 si legge \"Il(i)-ilat. Dabsiga, suo servo\". Per lo studioso Michael S. Heiser, il cosiddetto sole sul VA 243 non sarebbe un sole ma una stella, cos\u00ec anche i puntini rappresentano delle stelle."}
{"id": "433786", "revid": "110157", "url": "https://it.wikipedia.org/wiki?curid=433786", "title": "Apples", "text": "Apples (toponimo francese) \u00e8 un comune svizzero di 1\u00a0413 abitanti del Canton Vaud, nel distretto di Morges.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nEconomia.\nAd Apples fu fondata ed ha la sua sede principale la Logitech, industria produttrice di periferiche per computer.\nInfrastrutture e trasporti.\nApples \u00e8 servito dall'omonima stazione sulla ferrovia Bi\u00e8re-Apples-Morges.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "433787", "revid": "117051254", "url": "https://it.wikipedia.org/wiki?curid=433787", "title": "Jacques Copeau", "text": "Fond\u00f2 nel 1909 la \"Nouvelle Revue Fran\u00e7aise\" insieme ad Andr\u00e9 Gide, Jacques Rivi\u00e8re, Paul Claudel e Jean Schlumberger, e la diresse tra il 1912 e il 1914.\nFu tra i fondatori del Th\u00e9\u00e2tre du Vieux-Colombier (1913-1914 e 1920-1924).\nScrisse l'adattamento per la scena de \"I fratelli Karamazov\" di Dostoevskij, testo a cui si riferiranno tutti coloro che in seguito metteranno in scena quest'opera (solamente Anton Giulio Bragaglia prefer\u00ec la riduzione teatrale scritta da Corrado Alvaro al gi\u00e0 noto testo di Copeau).\nCollezion\u00f2 molti fallimenti e delusioni: l'attivit\u00e0 del Vieux Colombier, inaugurata nel 1913 con \"Una donna uccisa con dolcezza\" di Thomas Heywood, si ferm\u00f2 nel 1924 a causa di difficolt\u00e0 economiche. Nel 1925 Copeau diede vita alla compagnia dei Copiaus, ma il gruppo presto si sciolse. Direttore della Com\u00e9die Fran\u00e7aise nella stagione 1940/1941, venne allontanato dal regime collaborazionista perch\u00e9 sgradito agli occupanti nazisti.\nBiografia.\nGli inizi.\nNato a Parigi da una famiglia di piccoli commercianti, dimostr\u00f2 fin dall'infanzia una precoce sensibilit\u00e0 e un acuto senso dell'osservazione. Appassionatosi all'\"Iliade\" e all'\"Odissea\", si cimentava in solitudine nella rappresentazione degli eroi omerici; lesse drammi e frequent\u00f2 fin da allora le serate teatrali e letterarie parigine.\nAl Liceo Condorcet, scopr\u00ec d'Annunzio, Ibsen, scrisse commedie come \"Brouillard du matin\" (Nebbia del mattino), rappresentata al Nouveau Th\u00e9\u00e2tre nel marzo 1897 con un certo successo. Il critico Francisque Sarcey ne parl\u00f2 sul quotidiano \"Le Temps\".\nDiplomatosi, s'iscrisse a lettere e filosofia alla Sorbona, lasciando per\u00f2 incompiuti gli studi accademici. Sono gli anni dell'affare Dreyfus e il \"pamphlet\" di \u00c9mile Zola lo colp\u00ec commuovendolo fino alle lacrime.\nScopr\u00ec Wagner, lesse Flaubert e all'inizio del 1901 progettava di fondare una rivista di arte drammatica.\nLa morte del padre, nel giugno 1901, lo riport\u00f2 ai doveri familiari. Tent\u00f2 di prendere in mano l'azienda di famiglia, con scarsi risultati. Nello stesso anno conobbe Andr\u00e9 Gide, col quale cominci\u00f2 una amicizia destinata a dare i suoi frutti.\nPubblic\u00f2 in quegli anni diversi testi su \"L'Ermitage\", cur\u00f2 la critica teatrale sulle riviste \"Th\u00e9\u00e2tre\" (dal 1905 al 1914) e \"La Grande Revue\" (dal 1907 al 1910), lavor\u00f2 come venditore di quadri alla galleria Georges Petit dal 1905 al 1909 e adatt\u00f2 per la scena, aiutato da Jean Crou\u00e9, \"I fratelli Karamazov\" di Dostoevskij, presentato al Th\u00e9\u00e2tre des Arts il 6 aprile 1911 con, tra gli interpreti, Charles Dullin.\nNell'ottobre 1908, Copeau collabor\u00f2, con Andr\u00e9 Gide, Jean Schlumberger, Gh\u00e9on, Ruyters e Drouin, alla creazione della \"Nouvelle Revue Fran\u00e7aise\", di cui fu direttore nel 1912-1913.\nIl Vieux Colombiers e l'avventura americana.\nNella primavera del 1913 decise di fondare un teatro.\nA questo scopo, lanci\u00f2 un appello alla giovent\u00f9 parigina, \"per reagire contro tutte le codard\u00ece del teatro mercantile\" e al pubblico colto per sostenere \"il culto dei capolavori classici, francesi e stranieri\". Il piccolo teatro del Vieux-Colombier venne inaugurato il 22 ottobre 1913 e s'impose immediatamente per le messe in scena, poetiche ed essenziali, e lo stile recitativo espressivo, scevro da ostentazione degli attori, tra i quali Charles Dullin, Louis Jouvet, Blanche Albane, Suzanne Bing.\nMemorabile fu lo spettacolo \"La Nuit des Rois\" (La notte dei re), che rest\u00f2 alla storia.\nAllo scoppio della prima guerra mondiale molti dei suoi attori partirono per il fronte. Copeau, riformato per un principio di tubercolosi, lavor\u00f2 alla creazione di una scuola per attori, persuaso che la salvezza del teatro andasse cercata nell'educazione dei bambini e gli adolescenti, non ancora influenzati dagli insegnamenti tradizionali del \"Conservatoire\".\nProgett\u00f2 una formazione totale, che includesse la cultura generale, la musica, la ginnastica, l'improvvisazione, il mimo e l'uso delle maschere.\nIn questi anni a Firenze incontr\u00f2 Gordon Craig, in Svizzera Adolphe Appia, conosciuto attraverso \u00c9mile Jaques-Dalcroze. Nel novembre del 1915 fond\u00f2 quello che sar\u00e0 l'embrione della sua \"scuola drammatica\" con Susanne Bing, con un'unica classe di dodici giovani attori che si riuniscono il gioved\u00ec.\nNel 1917 fu incaricato dal ministro Georges Clemenceau di occuparsi della \"propaganda francese\" negli Stati Uniti, che avrebbe dovuto contrastare, secondo le intenzioni del governo francese, l'influenza tedesca sulla cultura americana. Dopo un soggiorno di quattro mesi negli Stati Uniti, durante i quali diede lezioni di recitazione e organizz\u00f2 conferenze, torn\u00f2 in Francia, ricostitu\u00ec la compagnia del Vieux Colombier e part\u00ec di nuovo alla volta di New York, dove gli venne messo a disposizione il Garrick Th\u00e8atre, riorganizzato per venire incontro alle sue esigenze sceniche.\nLe due stagioni a New York (finanziate dai sussidi accordati ai suoi attori), dal novembre 1917 al giugno 1919, furono per lui motivo di grande dolore.\nDi fronte ad una societ\u00e0 basata sul consumo, Copeau si chiedeva come assicurare la perfezione del suo repertorio, che era costretto a cambiare ogni settimana. Copeau soffriva inoltre nel vedere alcuni dei suoi attori come Charles Dullin cedere al clima invitante del \u00abmondo dello spettacolo\u00bb americano, da lui ritenuto deleterio e cos\u00ec in contrasto con l'approccio \"sacrale\" con cui dirigeva il suo teatro.\nAl ritorno a Parigi, nel febbraio 1920, si rimise all'opera, riaprendo il suo teatro dove cerc\u00f2 di avvicinarsi al suo ideale di teatro essenziale, anche nell'architettura scenica, di cui predilesse l'essenzialit\u00e0, al servizio del testo drammatico e della poesia. Nella stessa ottica di rigore poetico e morale cre\u00f2 finalmente la sua scuola per attori, \"l'\u00c9cole du Vieux Colombier\", coadiuvato da Jules Romains.\nA margine, nei corsi pubblici e alle conferenze, invit\u00f2 Thibaudet, Jacques Rivi\u00e8re, Jaloux, Valery Larbaud, Gh\u00e9on, Paul Val\u00e9ry.\nBen presto il suo estremo rigore dovette fare i conti con i gusti di una societ\u00e0 sempre pi\u00f9 complessa. \"La Maison natale\", scritto nel 1923, suscit\u00f2 incomprensioni e delusioni.\nIl ritiro in Borgogna.\nNell'aprile 1924, annunci\u00f2 la chiusura del Vieux-Colombier trasferendolo in Borgogna insieme alla scuola. Copeau, con la sua famiglia, gli amici e gli allievi s'install\u00f2 nel Castello di Morteuil, vicino a Demigny, nel dipartimento della Saona e Loira. Nel febbraio 1925 la scuola chiuse di nuovo per difficolt\u00e0 finanziarie.\nCopeau, all'apice di una crisi religiosa, si convert\u00ec al cattolicesimo.\nMichel Saint-Denis, nipote di Copeau, diresse dal 1925 un piccolo gruppo di ex-allievi del maestro francese, nello spirito del Vieux-Colombier, \"La Borgogna e i Copiaus\". Nel 1926 i \"Copiaus\" (gli allievi di Copeau) riaprirono scuola e teatro e fino al 1929 fecero girare i loro spettacoli in Borgogna e all'estero (Belgio, Svizzera, Paesi Bassi, Italia...) con un discreto successo. Nel settembre dello stesso anno si ricostituirono autonomamente da Copeau come \"Compagnie des Quinze.\" In questi anni gli furono diagnosticati principi di arteriosclerosi.\nDal 1926 al 1938, Copeau mise in scena numerose \"letture drammatiche\", si occup\u00f2 della critica teatrale su \"Nouvelles litt\u00e9raires\" dal novembre 1933 al febbraio 1935 e soprattutto and\u00f2 alla riscoperta delle origini del teatro classico mettendo in scena, all'aperto, per il Maggio Musicale Fiorentino, nella prima assoluta di \"La rappresentazione di Santa Uliva\" di Ildebrando Pizzetti nel Chiostro Grande della Basilica di Santa Croce di Firenze con Rina Morelli, Cesare Bettarini, Memo Benassi, Andreina Pagnani, Ruggero Lupi, Carlo Lombardi, Sarah Ferrati, Nerio Bernardi, Armando Migliari e Giovanni Cimara (1933), \"Savonarola\" di Rino Alessi con la Morelli, Bettarini, Benassi, Andreina Pagnani, Lupi, Lombardi, la Ferrati, Bernardi, Migliari e Cimara in Piazza della Signoria (1935) e \"Come vi piace\" di William Shakespeare con Massimo Pianforini, Enzo Biliotti, Sandro Ruffini, Guido Gatti, Fernando Farese, Bernardi, Umberto Melnati, Giuseppe Pierozzi, Franco Scandurra, Checco Rissone, Nella Bonora, Letizia Bonini e Zoe Incrocci al Giardino di Boboli (1938).\nNel 1936-1937, alla Com\u00e9die-Fran\u00e7aise, diresse \"Il Misantropo, Bajazet, Asmod\u00e9e de Mauriac\" e \"Il testamento di P\u00e8re Leleu\" di Roger Martin du Gard.\nNel 1937 e 1938 prese parte ad alcuni film, tra cui \"La Venere dell'oro\", melodrammatico quadretto sulla corrotta borghesia francese, in cui impersona un banchiere senza scrupoli.\nNel maggio 1940, amministratore provvisorio della Com\u00e9die Fran\u00e7aise, mise in scena \"Il Cid\" con Jean-Louis Barrault.\nDiede le dimissioni nel marzo 1941, su pressione dell'amministrazione filotedesca della Francia occupata e si ritir\u00f2 a Pernard.\nIn seguito, pubblic\u00f2 \"Il teatro popolare\" e termin\u00f2 \"Le Petit Pauvre\", basato sulla vita di Francesco d'Assisi, una sorta di testamento drammaturgico. Provato dalla guerra e dalla malattia, riusc\u00ec nel luglio 1943 a mettere in scena il \"Miracolo del pane dorato\" nella corte degli Ospizi di Beaune, con l'assistenza di Andr\u00e9 Barsacq.\nMor\u00ec a Beaune, in Borgogna, nel 1949.\nOpere.\nOpere di Jacques Copeau in italiano:\nBibliografia.\nSulla pedagogia teatrale di Jacques Copeau"}
{"id": "433788", "revid": "21880", "url": "https://it.wikipedia.org/wiki?curid=433788", "title": "Darlingtonia", "text": ""}
{"id": "433789", "revid": "254401", "url": "https://it.wikipedia.org/wiki?curid=433789", "title": "Seminario arcivescovile di Genova", "text": "Il seminario di Genova \u00e8 l'istituzione dell'arcidiocesi di Genova in cui vengono formati i futuri presbiteri al servizio della stessa arcidiocesi. Venne istituito nel 1575 dall'arcivescovo Cipriano Pallavicino in attuazione del decreto del concilio di Trento del 1563 che stabiliva che la formazione dei sacerdoti avvenisse in scuole appositamente dedicate.\nIl seminario, intitolato al papa genovese Benedetto XV, \u00e8 sede della sezione di Genova della Facolt\u00e0 teologica dell'Italia settentrionale, la cui sede principale \u00e8 a Milano.\nSeminario maggiore.\nPalazzo del seminario di via Porta d'Archi.\nIl seminario maggiore, dal 1575 fino alla met\u00e0 del secolo successivo ebbe varie sedi provvisorie, giudicate per\u00f2 inadeguate dall'arcivescovo Stefano Durazzo, che volle dare all'istituto una sede propria. Nel 1654 venne acquistato, con il contributo dello stesso arcivescovo e quello di numerosi benefattori tra i quali Emanuele Brignole, fondatore dell'Albergo dei Poveri, un terreno in via Porta d'Archi, ai piedi del colle di Carignano,a quel tempo ai margini della citt\u00e0. Tra il 1654 e il 1657 fu costruito un grande palazzo, in cui il seminario avrebbe avuto la sua sede per tre secoli, dal 1657 al 1970.\nL'edificio, realizzato in uno stile volutamente sobrio, su progetto di Gerolamo Gandolfo affiancato da Pier Antonio Corradi e Antonio Torriglia, fu inaugurato nel 1657. Venne ampliato in due riprese nel corso dell'Ottocento. Negli anni trenta del Novecento tutta l'area circostante sub\u00ec una radicale trasformazione, con la cancellazione del quartiere di Ponticello e l'apertura di via Dante, piazza Dante e della galleria Cristoforo Colombo proprio al di sotto del giardino del palazzo, ma i lavori di attuazione del piano urbanistico non coinvolsero direttamente l'edificio che sub\u00ec invece gravi danni durante la seconda guerra mondiale quando l'ala ottocentesca di levante venne distrutta dai bombardamenti aerei.\nNel tempo il seminario sub\u00ec anche le ricadute di altre vicende storiche, come tra il 1799 e il 1803 quando il governo della Repubblica Ligure ne decret\u00f2 la chiusura e negli anni della prima guerra mondiale quando venne parzialmente trasformato in ospedale militare.\nNel 1970 il seminario venne trasferito in una nuova struttura. Lo storico edificio di via Porta d'Archi, rimasto in stato di abbandono fino alla met\u00e0 degli anni ottanta, venne individuato dal comune di Genova come sede per la biblioteca civica, che vi si insedi\u00f2 nel 1998 dopo un lungo restauro condotto tra il 1985 e il 1992 su progetto dell'architetto Piero Gambacciani.\nIl seminario del Righi.\nL'edificio in cui dal 1970 ha sede il seminario, ubicato nella ex villa Quartara, in salita Emanuele Cavallo, poco sotto l'altura del Righi, sorge in posizione dominante sul centro storico di Genova. \nVilla Quartara \u00e8 una villa ottocentesca, in stile eclettico, ampliata nella prima met\u00e0 del Novecento e donata nel 1965 all'arcidiocesi di Genova che la destin\u00f2 a sede del seminario, avviando nel contempo la costruzione di un nuovo edificio all'interno del parco. Con gli ampliamenti successivi alla sua costruzione, la villa ha assunto una planimetria irregolare, con due corpi di fabbrica disuguali e una caratteristica torretta panoramica emergente allo snodo tra di essi.\nI prospetti sono tinteggiati con la tipica decorazione genovese a bande bianche e nere e variamente decorati. All'interno sono ancora presenti affreschi, alcuni originali ed altri realizzati nel 1945 dal pittore Aldo Signoretti.\nIl nuovo edificio, costruito alla fine degli anni sessanta, ha una pianta a \"C\", con la cappella, con la grande facciata a forma di vela, che funge da raccordo tra i due grandi corpi di fabbrica. Essendo quelli anni di molte vocazioni, il nuovo seminario era stato pensato per ospitare un centinaio di seminaristi. Il complesso, alto sulla collina del Righi, \u00e8 ben visibile da molti punti della citt\u00e0. La terrazza principale del seminario guarda direttamente alla citt\u00e0 e al porto, come a voler indicare il desiderio dell'arcidiocesi di Genova di parlare, attraverso l'opera dei futuri preti, al cuore della citt\u00e0.\nDal lato di salita Cavallo il muro di cinta del seminario corre parallelo a quello di villa Sant'Ignazio, che ospita il noviziato dei padri gesuiti. Dall'altra parte, il terreno del seminario confina con il monastero delle monache carmelitane.\nIl trapasso dalla vecchia alla nuova struttura avvenne quando era rettore mons. Luigi Roba, che avrebbe continuato nel suo servizio fino al 1980, anno in cui il cardinale Giuseppe Siri chiam\u00f2 a succedergli mons. Luigi Borzone. Dal 2005 il rettore \u00e8 stato mons. Michele Cavallero al quale dal 2021 \u00e8 succeduto don Francesco Fully Doragrossa.\nBiblioteca diocesana.\nAl seminario \u00e8 legata fin dalla sua fondazione la biblioteca diocesana, ospitata al suo interno. \nLa biblioteca possiede pi\u00f9 di 140.000 volumi di argomento teologico e religioso, oltre a numerose pubblicazioni riguardanti la storia ecclesiastica genovese e ligure. La raccolta iniziale si \u00e8 andata arricchendo negli anni grazie anche ai lasciti degli arcivescovi genovesi. Tra quelli pi\u00f9 significativi i 6.000 volumi lasciati nel 1828 dall'arcivescovo Giuseppe Maria Spina e quelli donati dal papa Benedetto XV nel 1920.\nSeminario minore.\nIl seminario minore ha funzionato per molti anni sulle alture del quartiere di San Martino, nella struttura del Chiappeto, accessibile tramite via Sapeto.\nIn questa localit\u00e0 sorgeva fin dal medioevo un convento, in cui nel tempo si erano succeduti vari ordini religiosi. Il complesso sub\u00ec negli anni numerosi rimaneggiamenti. Nel 1820 la diocesi lo utilizz\u00f2 come residenza estiva per i presbiteri e dal 1874, per l'aumento dei giovani aspiranti al sacerdozio, lo adib\u00ec a sede del seminario minore, rimasto in funzione fino al 1936, quando fu inaugurata una nuova struttura che sostitu\u00ec il vecchio convento.\nIl nuovo edificio, che ospit\u00f2 i giovani seminaristi fino al 1996, anno della definitiva chiusura, \u00e8 costituito da un corpo di fabbrica centrale a ferro di cavallo di 5 piani che racchiudono un cortile interno dal quale si dipartono due ali laterali, da un altro edificio separato e dalla chiesa, a cui si accede dallo stesso cortile. A monte, accessibile dal terzo piano attraverso un ampio colonnato vetrato, si trova un secondo cortile, con due aiuole circolari e una fontana.\nDopo la chiusura del seminario minore, nella seconda met\u00e0 degli anni novanta, l'accompagnamento vocazionale di ragazzi e adolescenti \u00e8 stato portato avanti con i gruppi \"Samuel\" ed \"Eccomi\", animati dai seminaristi del seminario maggiore. mentre la struttura ospita una Residenza sanitaria assistenziale, dipendente dall'ospedale Galliera. La residenza, intitolata al cardinale Carlo Dalmazio Minoretti, arcivescovo di Genova dal 1925 al 1938, comprende un centro di riabilitazione e una struttura per la cura dei malati di Alzheimer."}
{"id": "433790", "revid": "339392", "url": "https://it.wikipedia.org/wiki?curid=433790", "title": "Seminario di Genova", "text": ""}
{"id": "433808", "revid": "306856", "url": "https://it.wikipedia.org/wiki?curid=433808", "title": "Villa Lomellini Rostan", "text": "La Villa Lomellini Rostan \u00e8 una villa nobiliare situata nel quartiere di Multedo, oggi nella periferia occidentale di Genova. Per la sua magnificenza e la bellezza dei suoi giardini, prima che lo sviluppo industriale della seconda met\u00e0 del Novecento devastasse il territorio circostante, \u00e8 stata un importante punto di riferimento culturale e paesaggistico per questa zona del ponente genovese. Si trova a poca distanza dalla foce del Varenna, che segna il confine tra il quartiere di Pegli e quello di Multedo.\nStoria.\nLa villa fu fatta costruire tra il 1564 e il 1568 da Angelo Lomellini su un terreno appartenente alla famiglia dal fin 1343. Nella villa tenne le sue riunioni l\"'Accademia degli Addormentati\", cenacolo letterario fondato nel 1587.\nAgostino Lomellini, politico e letterato, doge della Repubblica di Genova dal 1760 al 1762, dopo il suo ritiro dalla vita politica, nel 1784, commission\u00f2 a Emanuele Andrea Tagliafichi, celebre architetto paesaggista dell'epoca, la progettazione del giardino all'inglese che divenne uno dei pi\u00f9 belli e ammirati d'Europa, ed al quale molti anni pi\u00f9 tardi si sarebbe ispirato Michele Canzio per la realizzazione del parco della Villa Durazzo-Pallavicini di Pegli.\nAlla fine del Settecento la villa pass\u00f2 per via ereditaria alla famiglia Rostan che nel 1871 fece edificare l'adiacente cappella, dedicata a San Filippo Neri; alla fine dell'Ottocento, sempre per via ereditaria, pass\u00f2 alla famiglia Reggio.\nNel corso dell'Ottocento la villa visse il suo periodo di maggior splendore, ospitando sovrani e nobili di tutta l'Europa, come ricordato da una targa posta all'ingresso nel 1896.\nLa villa conserva ancora molte delle decorazioni originali, tra le quali gli affreschi realizzati da Bernardo Castello. Quasi completamente perduto, invece, il giardino disegnato dal Tagliafichi che, tra gli anni cinquanta e sessanta del Novecento, fu in parte trasformato nel campo da calcio intitolato a Pio XII e in parte sacrificato per la realizzazione di depositi petroliferi e dello svincolo di Pegli dell'autostrada A10.\nNel 1978 fu danneggiata da un incendio e sub\u00ec lavori di restauro; tuttora di propriet\u00e0 della famiglia dei marchesi Reggio, dal 2005 ospita la sede sociale del Genoa CFC, una delle due principali squadre calcistiche genovesi, che gi\u00e0 da molti anni utilizzava come sede di allenamento il campo Pio XII.\nDescrizione.\nLa villa ha due piani pi\u00f9 un ammezzato, secondo lo schema tipico dell'architettura delle ville genovesi fino al XVI secolo, prima che lo stile innovativo di Galeazzo Alessi modificasse completamente la struttura delle residenze patrizie a Genova. Si accede alla villa attraverso due scaloni esterni convergenti. Il piano nobile termina ai lati con due logge vetrate, una delle quali, quella di levante, fu murata gi\u00e0 durante i lavori di ristrutturazione del XVIII secolo. Sulla destra della facciata principale, rivolta verso il mare, in contrasto con l'aspetto di tranquilla residenza di campagna dell'edificio \u00e8 presente una torretta quadrangolare, che testimonia, insieme con le garitte poste agli angoli dell'edificio al piano sottotetto, un'originaria funzione difensiva. Nelle volte delle logge e del salone \u00e8 presente un ciclo di affreschi di \"Storie romane\", opera di Bernardo Castello (1583); tra questi notevole quello raffigurante \"Coriolano e la madre\" nella volta del salone.\nL'adiacente cappella, fatta costruire dai Rostan nella seconda met\u00e0 dell'Ottocento, su disegno di Carlo Sada di Bellagio, ha forme neoclassiche, con pianta a croce greca e una cupola sorretta da colonne di granito. Inizialmente dedicata all'Immacolata, fu in seguito intitolata a San Filippo Neri. L'interno della cupola \u00e8 stato decorato dal pittore ottocentesco Costantino Serena.\nIl giardino, realizzato dal Tagliafichi nel 1784, era separato dalla villa dalla via \"Antica Romana di Pegli\", percorso medioevale tra Genova e la riviera di ponente, sulla quale si apriva l'ingresso delle carrozze. Una passerella collega il salone al piano nobile con il giardino, scavalcando la strada che corre in trincea a monte della villa. Il giardino, con laghetti, peschiere e grotte artificiali si estendeva sull'area oggi occupata dal complesso sportivo Pio XII e dal casello autostradale di Pegli. Il viale di accesso sul lato a mare, che era decorato con statue e abbellito di piante, \u00e8 anch'esso scomparso con la costruzione dei depositi petroliferi.\nIl centro sportivo del Genoa CFC.\nNel 1951, su iniziativa congiunta dei dirigenti del C.S.I. di Genova, del Genoa Cricket and Football Club (desideroso di disporre di un proprio campo d'allenamento alternativo allo stadio di Marassi) , dell'allora arcivescovo Giuseppe Siri e con il supporto operativo di Giacomino Costa , fu realizzato nel parco della villa un campo sportivo, poi denominato nel 1956 \"Stadio Pio XII\" in onore di colui che era anche noto come \"papa degli sportivi\". In origine esso fu anche il terreno di gioco della polisportiva diocesana Auxilium e del Gruppo \"C\", squadra calcistica genovese legata alla famiglia Costa, che milit\u00f2 anche in serie D tra il 1965 e il 1968.\nSuccessivamente la struttura ha assunto in via esclusiva la funzione di campo d'allenamento del Genoa, che dal marzo 2005 ha trasferito nella villa Lomellini Rostan la propria sede sociale, precedentemente situata nel centro cittadino.\nL'intero complesso sportivo comprende anche un secondo campo di minori dimensioni con fondo in erba sintetica e una tensostruttura attrezzata a palestra.\nSempre dal 2005 il complesso sportivo \u00e8 intitolato a Gianluca Signorini, storico capitano del \"Grifone\", prematuramente scomparso il 6 novembre 2002 a soli 42 anni.\nAl termine della stagione 2018-2019 sono iniziati i lavori di riqualifica dell'area sportiva: in tre mesi il nuovo \u201cSignorini\u201d verr\u00e0 dotato di due campi in erba naturale a undici, di una nuova palestra in muratura e di un media center, mentre la vecchia tribunetta per il pubblico trover\u00e0 una nuova collocazione.."}
{"id": "433811", "revid": "4507", "url": "https://it.wikipedia.org/wiki?curid=433811", "title": "Associazione agraria di Torino", "text": "L'Associazione Agraria di Torino (nata con il nome di Associazione Agraria Subalpina e nota successivamente con i nomi Associazione Agraria degli Stati Sardi e Associazione Agraria del Regno), fu fondata il 31 maggio 1842 - con l'assenso di re Carlo Alberto di Savoia concesso per la prima volta ad una iniziativa associativa - da un gruppo di trentasei intellettuali, possidenti e politici, appartenenti alla nobilt\u00e0 ed alla borghesia piemontesi, tra i quali: Camillo Benso di Cavour, Carlo Ilarione Petitti di Roreto, Cesare Alfieri di Sostegno (che fu il primo presidente) e Giovenale Vegezzi Ruscalla (che fu il primo segretario).\nL'Associazione si riprometteva di migliorare le condizioni dell'agricoltura e di favorire la diffusione delle tecniche agrarie e l'accrescimento culturale dei coltivatori. Ebbe sede nel Palazzo Alfieri a Torino ed in breve si dot\u00f2 di una ricca biblioteca (anche per il merito dell'Editore Pomba di Torino) nella quale fu possibile consultare libri di scienza, di economia e ben centocinque periodici e pubblicazioni editi in varie lingue.\nAll'Associazione aderirono sin dall'inizio, oltre al re Carlo Alberto di Savoia ed alla Famiglia Reale al completo, i grandi funzionari di corte e dell'amministrazione, i titolari delle maggiori cariche del Regno, personalit\u00e0 di rilievo o interessate direttamente all'agricoltura, quali proprietari e tecnici, o semplicemente appassionati di cose agrarie. Dai circa 2.000 soci del primo anno di attivit\u00e0, si pass\u00f2 alla fine del 1844 a 2.700 e nel 1848 a 3.371. In numerose localit\u00e0 furono costituiti gruppi di lavoro rappresentativi dell'Associazione denominati Comizi Agrari ed entro la fine del 1847 si associarono quasi tutte le municipalit\u00e0 del Regno.\nNel 1843 si tenne il primo congresso di agricoltura, in occasione del quale fu aperta al pubblico la Tenuta Reale di Pollenzo - che ospita oggi l'Universit\u00e0 di Scienze Gastronomiche.\nDi notevole rilievo fu anche l'attivit\u00e0 in campo politico, invano avversata dagli ambienti pi\u00f9 conservatori, specialmente nei Congressi annuali. Particolare importanza ebbe il congresso del 1847, tenuto a Casale Monferrato. Il Lanza organizz\u00f2 una raccolta di firme per un \"indirizzo\" al re Carlo Alberto per chiedere le riforme. L'orientamento \"liberale\" trov\u00f2 la sua espressione nella \"Gazzetta dell'Associazione agraria\", edita a Torino in due edizioni, italiana e francese, il cui primo numero usc\u00ec il 6 aprile 1843 e l'ultimo il 29 dicembre 1848. Dal 1850 al 1856 riprese le pubblicazioni come \"Giornale Agrario degli Stati Sardi\". Successivamente (biennio 1856-1857) si trasform\u00f2 nel \"Repertorio di scienze economiche e industriali\" e da ultimo (1858) nel periodico mensile \"Il Tecnico\".\nDopo il Regio Decreto del 23 dicembre 1866 che istituiva i comizi agrari l'associazione cess\u00f2 di esistere e nel 1867 conflu\u00ec nel Comizio agrario di Torino."}
{"id": "433812", "revid": "399", "url": "https://it.wikipedia.org/wiki?curid=433812", "title": "Strage di Portella della Ginestra", "text": "La strage di Portella della Ginestra fu un eccidio commesso il 1\u00ba maggio 1947 in localit\u00e0 Portella della Ginestra, nel comune di Piana degli Albanesi in provincia di Palermo, da parte della banda criminale di Salvatore Giuliano che spar\u00f2 contro la folla di contadini riuniti per celebrare la festa dei lavoratori, provocando undici morti e numerosi feriti.\nLe motivazioni della strage, che dette inizio in Italia alla crisi del maggio 1947 e che nei giorni successivi fu seguita da assalti a sedi dei partiti di sinistra e delle camere del lavoro della zona, risiedono, oltre che nella dichiarata avversione del bandito nei confronti dei comunisti, anche nella volont\u00e0 dei poteri mafiosi e dell'indipendentismo siciliano e delle forze reazionarie di mantenere i vecchi equilibri nel nuovo quadro politico e istituzionale nato dopo la seconda guerra mondiale. Nonostante non siano mai stati individuati i mandanti, sono certe le responsabilit\u00e0 degli ambienti politici siciliani, con l'aiuto di alcune frange statunitensi, interessati a intimidire la popolazione contadina che reclamava la terra e aveva votato per il Blocco del Popolo nelle elezioni del 1947.\nStoria.\nNel 1947, all\u2019apertura del secondo dopoguerra, si tornava a festeggiare il 1\u00ba maggio la festa dei lavoratori, spostata al 21 aprile, ossia al Natale di Roma, durante il regime fascista.\nCirca duemila i lavoratori della zona di Piana degli Albanesi, e altri da San Giuseppe Jato e San Cipirello, molti dei quali agricoltori, si erano riuniti a Portella della Ginestra, una localit\u00e0 montana del comune di Piana degli Albanesi, nella vallata circoscritta dai monti Kumeta e Maja e Pelavet, a pochi km da Palermo, per manifestare contro il latifondismo a favore dell'occupazione delle terre incolte e festeggiare la recente vittoria del Blocco del Popolo, l'alleanza tra i socialisti di Nenni e i comunisti di Togliatti alle elezioni dell'assemblea regionale siciliana, svoltesi il 20 aprile di quell'anno e nelle quali la coalizione PSI-PCI aveva conquistato 29 rappresentanti su 90 (con il 32% circa dei voti) contro i 21 della DC (crollata al 20% circa). La localit\u00e0 fu scelta perch\u00e9 alcuni decenni prima vi aveva tenuto alcuni discorsi Nicola Barbato, una delle figure simbolo del socialismo siciliano. In quel periodo le condizioni di vita del popolo erano molto misere e, come poi raccontato da alcuni sopravvissuti alla strage, molti avevano aderito alla manifestazione anche nella speranza di mangiare qualcosa. La manifestazione era incentrata sulla sperata riforma agraria ed era stata preceduta nell'ottobre del 1944 dall'occupazione delle terre incolte che venne legalizzata dal Ministro dell\u2019Agricoltura Fausto Gullo, che cercava cos\u00ec di sopperire alla povert\u00e0 diffusa, il quale con alcuni decreti permett\u00e8 l'occupazione dei terreni non utilizzati imponendo una diversa ripartizione dei raccolti che favoriva maggiormente gli agricoltori rispetto ai proprietari rispetto alle consuetudini fino ad allora vigenti in Sicilia e che venne visto come motivo di potenziale rivolgimento sociale che avrebbe alterato gli equilibri politici della regione gestiti anche dalla mafia.\nLa strage venne organizzata il giorno prima a seguito di una lettera ricevuta da Salvatore Giuliano e da lui subito bruciata. Questi, insieme ai suoi uomini, si recarono quindi sul promontorio dal quale si dominava la vallata; durante il tragitto sequestrarono due ignari cacciatori che avevano incrociato per caso per evitare che potessero raccontare qualcosa. Verso le 10 del mattino, un calzolaio di San Giuseppe Iato diede inizio al comizio in sostituzione di Girolamo Li Causi, un deputato del Pci, quando improvvisamente dal monte Pelavet partirono sulla folla in festa numerose raffiche di mitra, che si protrassero per circa un quarto d'ora e lasciarono sul terreno undici morti (otto adulti e tre bambini) e ventisette feriti, di cui alcuni morirono in seguito per le ferite riportate. I primi colpi erano stati inizialmente scambiati per dei mortaretti, ma anche quando ci si rese conto della loro reale natura, la mancanza di ripari imped\u00ec a molti di mettersi in salvo.\nNel mese successivo alla strage di Portella della Ginestra, avvennero attentati con mitra e bombe a mano contro le sedi del PCI di Monreale, Carini, Cinisi, Terrasini, Borgetto, Partinico, San Giuseppe Jato e San Cipirello, provocando in tutto un morto e numerosi feriti: sui luoghi degli attentati vennero lasciati dei volantini firmati dal bandito Salvatore Giuliano che incitavano la popolazione a ribellarsi al comunismo.\nCos\u00ec come la mafia aveva giurato vendetta al Fascismo che, con il prefetto Cesare Mori, l\u2019aveva duramente colpita, cos\u00ec, nell'immediato dopoguerra, reag\u00ec in sodalizio con massoneria, latifondisti e indipendentisti alle istanze di rinnovamento dei nuovi soggetti politici per garantire il mantenimento dello status quo, sfruttando la fama del bandito Giuliano che si ritrov\u00f2 a essere solo una pedina all'interno di una macchinazione molto pi\u00f9 complessa di quello che poteva immaginare.\nLa CGIL proclam\u00f2 lo sciopero generale, accusando i latifondisti siciliani di voler \u201csoffocare nel sangue le organizzazioni dei lavoratori\u201d. Solo quattro mesi dopo si seppe che a sparare a Portella della Ginestra e a compiere gli attentati contro le sedi comuniste erano stati gli uomini del bandito separatista Salvatore Giuliano, ex colonnello dell'E.V.I.S. Il rapporto dei carabinieri sulla strage faceva chiaramente riferimento a \"elementi reazionari in combutta con i mafiosi\".\nLe vittime.\nQueste sono le undici vittime, cos\u00ec come riportate dalla pietra incisa posta sul luogo del massacro:\nRimasero ferite oltre 30 persone, di cui 27 gravi. Alcuni di questi feriti morirono in seguito alle ferite riportate.\nProcessi.\nIl processo iniziatosi nel 1950, dapprima istruito a Palermo poi spostato a Viterbo per legittima suspicione, si concluse nel 1953 con la conferma della tesi che gli unici responsabili erano Giuliano (ormai ucciso il 5 luglio 1950 da Gaspare Pisciotta, ma ufficialmente per mano del capitano Antonio Perenze) e i suoi uomini, che furono condannati all'ergastolo. Durante il processo, il bandito Pisciotta, oltre ad attribuirsi l'assassinio di Giuliano, lanci\u00f2 pesanti accuse contro i deputati monarchici Giovanni Alliata Di Montereale, Tommaso Leone Marchesano, Giacomo Cusumano Geloso e anche contro i democristiani Bernardo Mattarella e Mario Scelba, da lui accusati di aver avuto incontri con il bandito Giuliano per pianificare la strage: tuttavia la Corte d'Assise di Viterbo dichiar\u00f2 infondate le accuse di Pisciotta poich\u00e9 il bandito aveva fornito nove diverse versioni sui mandanti politici della strage.\nIpotesi sui mandanti.\nSul movente dell'eccidio furono formulate alcune ipotesi gi\u00e0 all'indomani della tragedia. Il 2 maggio 1947 il ministro dell'Interno Mario Scelba intervenne all'Assemblea Costituente, affermando che dietro all'episodio non vi era alcuna finalit\u00e0 politica o terroristica, ma che doveva essere considerato un fatto circoscritto.\nOltre a quello denunciato da Pisciotta, ci furono altre ipotesi sui mandanti. Una di queste fu quella sostenuta da Girolamo Li Causi in sede parlamentare, dalle forze di sinistra e dalla CGIL, secondo la quale il bandito Giuliano era solo l'esecutore del massacro: i mandanti, gli agrari e i mafiosi, avevano voluto lanciare un preciso messaggio politico all'indomani della vittoria del Blocco del Popolo alle elezioni regionali. In seguito ai riscontri emersi dal processo, diversi parlamentari socialisti e comunisti denunciarono i rapporti tra esponenti delle istituzioni, mafia e banditi. Intervenendo alla seduta della Camera dei deputati del 26 ottobre 1951, lo stesso Li Causi affermava:In tempi pi\u00f9 prossimi la tesi delle collusioni ad alto livello, fino al capolinea del Quirinale, \u00e8 stata assunta e rilanciata da Sandro Provvisionato, in \"Misteri d'Italia\" (Laterza 1994), e da Carlo Ruta, il quale nel prologo de \"Il binomio Giuliano-Scelba\" (Rubbettino 1995) scrive:\nL'ipotesi, formulata dagli storici Giuseppe Casarrubea e Nicola Tranfaglia, sostiene che a Portella della Ginestra spararono anche dei lanciagranate in dotazione alla X\u00aa Flottiglia MAS di Junio Valerio Borghese, cooptata dai servizi segreti USA (preoccupati dell'avanzata social-comunista in Italia):\nTuttavia tale ipotesi \u00e8 stata aspramente contestata dagli storici Francesco Petrotta e Francesco Renda, che fu quasi un testimone oculare della strage.\nCommemorazione.\nIl Memoriale di Portella della Ginestra (\"P\u00ebrmendorja e Purteles s\u00eb Jinestr\u00ebs\") \u00e8 una originale sistemazione naturale-monumentale del luogo, situato nella contrada omonima di Piana degli Albanesi. La sistemazione monumentale di Portella della Ginestra \u00e8 un'opera di land art (arte della terra, del territorio) di cui vi sono altri svariati esempi nel mondo. Il Memoriale \u00e8 stato progettato e realizzato tra il 1979 e il 1980 da Ettore de Conciliis, pittore e scultore, con la collaborazione del pittore Rocco Falciano e dell'architetto Giorgio Stockel.\nL'opera, a carattere non effimero n\u00e9 ideologico, \u00e8 stata immersa nella natura e nel paesaggio per evitare di chiudere la memoria della strage in un blocco architettonico o in un chiuso gruppo di figure. Andando oltre le sistemazioni monumentali concepite in modo pi\u00f9 tradizionale, l'artista ha tentato di imprimere un gigantesco e perenne segno della memoria sul pianoro sassoso di Portella della Ginestra.\nUn muro a secco fiancheggiato da una tipica trazzera, per una lunghezza di circa 40 metri, taglia la terra, come una ferita, nella direzione degli spari. Tutt'intorno, per un'area di circa un chilometro quadrato, dove vi furono i caduti del 1\u00ba maggio 1947, si innalzano grandi massi in pietra locale, alti da 2 a 6 metri, cavati sul posto della pietraia. Uno di essi \u00e8 il masso di Nicola Barbato, da dove il dirigente \"arb\u00ebresh\" dei Fasci Siciliani dei Lavoratori era solito parlare alla sua gente. Altri figurano sinteticamente corpi, facce e forme di animali caduti. In altri due sono rispettivamente incisi i nomi dei caduti e una poesia.\nIl Comune di Piana degli Albanesi prevede nel sito anche un altro grande masso, sempre in pietra locale, con incisa una poesia in lingua albanese:"}
{"id": "433815", "revid": "729019", "url": "https://it.wikipedia.org/wiki?curid=433815", "title": "Peritonite", "text": "La peritonite \u00e8 un'infiammazione della membrana sierosa che riveste i visceri e la cavit\u00e0 peritoneale dovuta, in genere, a contaminazione batterica. Si distingue in primitiva (quando non c'\u00e8 evidenza di un focolaio settico) o secondaria (per invasione batterica o azione di agenti chimici a partenza da un focolaio tossi-infettivo del tubo digerente, del sistema epato-bilio-pancreatico, dell'apparato uro-genitale; per necrosi o perforazione di un viscere cavo o per deiscenza anastomotica; per un trauma chiuso o aperto).\nLa peritonite pu\u00f2 essere mortale se non curata immediatamente.\nCause.\nLa causa maggiore della peritonite batterica \u00e8 la perforazione interiore del tratto gastrointestinale, che porta alla contaminazione della cavit\u00e0 addominale con succhi gastrici e microbiota umano intestinale. La perforazione \u00e8 di solito dovuta all'aggravarsi di un'appendicite non curata immediatamente o a complicanze in seguito alla presenza di corpi estranei nell'intestino. La ragione per cui l'appendicite viene di solito trattata rapidamente e con decisione (di solito con un'appendicectomia, cio\u00e8 resezione dell'appendice) \u00e8 dovuta proprio ai rischi derivanti dalla possibile degenerazione della malattia.\nFisiopatologia.\nIl peritoneo reagisce a qualsiasi stimolo e si difende dalle infezioni circoscrivendo qualsiasi processo infiammatorio. La peritonite ha serie ripercussioni generali che si riassumono in ipovolemia e sepsi.\nL'ipovolemia insorge a causa di una perdita idro-elettrolitica nel lume intestinale, che causa un ileo paralitico; il richiamo di liquidi dal compartimento extracellulare aggrava disidratazione e ipovolemia. Si forma trasudato che talvolta muta e cambia in essudato formando cos\u00ec ingenti sequestri di liquidi e proteine in caso di essudato.\nLa sepsi e la tossiemia \u00e8 dovuta all'assorbimento di tossine e mediatori della flogosi che possono cos\u00ec esercitare la loro azione a livello sistemico con conseguente grave instabilit\u00e0 emodinamica causando talvolta stati di shock.\nSegni e sintomi.\nI pazienti affetti da peritonite hanno di solito forti dolori e tendono a restare in posizione fetale. La parete addominale \u00e8 di solito rigida, il dolore pu\u00f2 essere locale o diffuso; i pazienti possono soffrire di nausea, vomito e febbre.\nAspetti clinici.\nI segni della peritonite acuta sono caratterizzati da dolore, reazione della parete addominale (ipertono muscolare o contrattura) e rialzo termico che accompagna sempre la peritonite.\nEsami di laboratorio: aumento dell'ematocrito, azotemia, riduzione della natriemia, leucocitosi neutrofila, ridotta clearence della creatinina, ipoalbuminemia, riduzione dei fattori della coagulazione, aumento degli indici di necrosi cellulare (GOT, GTP, LDH), iperbilirubinemia, aumento di gammaGT, fosfatasi alcalina, ipossiemia, alcalosi respiratoria, acidosi metabolica quando insorge shock ipovolemico o settico.\nEsami strumentali: Rx a vuoto dell'addome, ecografia, TAC.\nTerapia.\nLa terapia \u00e8 nella maggior parte dei casi chirurgica e si basa sulla risoluzione delle cause specifiche che hanno portato a un quadro di peritonite acuta. Inoltre si proceder\u00e0 a correggere eventuali squilibri idro-elettrolitici."}
{"id": "433816", "revid": "767487", "url": "https://it.wikipedia.org/wiki?curid=433816", "title": "Kibeho", "text": "Kibeho \u00e8 un settore (\"imirenge\") del Ruanda, parte della Provincia Meridionale e del distretto di Nyaruguru.\n\u00c8 noto per le apparizioni mariane che vi si verificarono tra il 28 novembre 1981 e il 28 novembre 1989 (vedi Apparizioni di Kibeho).\nDurante il genocidio ruandese che contrappose Tutsi e Hutu fu sede di due massacri. Il 14 aprile 1994 circa 20.000 Tutsi si rifugiarono nella chiesa parrocchiale e furono massacrati dagli Hutu.\nNell'aprile 1995 il villaggio ospitava un campo profughi \"protetto\" da 32 militari australiani sotto l'egida dell'UNAMIR. Il 22 aprile militari irregolari Tutsi vi massacrarono tra i 4000 e 8000 (altre fonti: 500-2000) Hutu."}
{"id": "433819", "revid": "1543377", "url": "https://it.wikipedia.org/wiki?curid=433819", "title": "Gian Marco Moratti", "text": "Biografia.\nFormazione e carriera.\nNato a Genova nel 1936, \u00e8 il secondo figlio dell'imprenditore Angelo e fratello di Adriana, Massimo, Bedy, Gioia e Natalino. Laureato in giurisprudenza presso l'Universit\u00e0 degli Studi di Catania, ha ereditato dal padre la Saras, di cui ha ricoperto la carica di presidente fino al giorno della sua scomparsa. Con il fratello Massimo \u00e8 stato socio accomandatario e vice presidente della Angelo Moratti S.a.p.a., nonch\u00e9 componente del consiglio direttivo del IEFE e dell'Universit\u00e0 commerciale Luigi Bocconi di Milano. \nHa ricoperto diversi incarichi, tra cui quelli di presidente dell'Unione petrolifera, componente del Comitato ministeriale per l'industria e l'ambiente, componente del Comitato interministeriale per il coordinamento dell'emergenza energetica, componente del Comitato nazionale di coordinamento contro l'abuso di droghe, componente del consiglio di amministrazione della societ\u00e0 editoriale Corriere della Sera, della Banca Nazionale del Lavoro S.p.A. e presidente di Norman Kraig &amp; Kummel Italiana S.r.l.\nIl sostegno alla comunit\u00e0 di San Patrignano e all'Inter.\n\u00c8 stato il principale sostenitore della Comunit\u00e0 di San Patrignano fin dagli albori del progetto, alla fine degli anni 1970. Il suo appoggio al lavoro di Vincenzo Muccioli e successivamente del figlio Andrea, \u00e8 stato determinante per lo sviluppo della ONG con cospicue donazioni fatte nel corso degli anni per un totale di 286 milioni. Come si vede nella docu-serie di Netflix \"\", Moratti ha sostenuto pubblicamente Muccioli e ha testimoniato a suo favore al processo che lo vedeva imputato con l\u2019accusa di sequestro di persona per i metodi che usava con i ragazzi nella comunit\u00e0.\nLegato come tutta la famiglia Moratti alla societ\u00e0 calcistica dell'Inter, era il socio pi\u00f9 anziano della squadra nerazzurra, avendo ricevuto le prime azioni a 12 anni nel 1948 dal padre Angelo. Al 2016 risultava essere ancora socio di minoranza con 400.332 quote pari a circa lo 0,0026% del club.\nVita privata.\n\u00c8 stato sposato due volte e ha avuto quattro figli: Angelo e Francesca, avuti dal primo matrimonio con Lina Sotis, e Gilda e Gabriele, nati dalle seconde nozze con Letizia Brichetto Moratti, ex sindaca di Milano. Angelo \u00e8 nato nel 1963 ed \u00e8 vice presidente della Saras, mentre Gabriele \u00e8 nato nel 1978 e fa parte sia del consiglio di amministrazione della Saras che di quello della societ\u00e0 vinicola Castello di Cigognola.\n\u00c8 morto a Milano il 26 febbraio 2018 all'et\u00e0 di 81 anni."}
{"id": "433822", "revid": "1745361", "url": "https://it.wikipedia.org/wiki?curid=433822", "title": "Locrino", "text": "Locrino \u00e8 un re leggendario dei britanni, ricordato dalla \"Historia Regum Britanniae\" di Goffredo di Monmouth. Figlio pi\u00f9 anziano di Bruto, discendeva dai troiani attraverso Enea. Regn\u00f2 su quella parte della Britannia chiamata Loegria. Regn\u00f2 per dieci anni, la maggior parte dei quali furono pacifici. Alleatosi con il fratello Kamber, vendic\u00f2 l'altro fratello, Albanatto, ucciso da Humber l'Unno. Lo scontro avvenne sulle rive di un fiume, dove Humber anneg\u00f2.\nDopo la battaglia, al fiume fu dato il nome di Humber. Prese Estrildis, figlia del re dei germani, che era stata catturata dagli unni. Ci\u00f2 fece infuriare Corineo, un alleato di suo padre Bruto, che aveva combinato il matrimonio tra Locrino e la figlia Gwendolen. Locrino accett\u00f2 questo sposalizio, ma rest\u00f2 segretamente innamorato di Estrildis.\nDalla moglie ebbe un figlio, Maddan, mentre Estrildis gli diede una figlia, Habren. Locrino mand\u00f2 il figlio presso il nonno Corineo. Quando quest'ultimo mor\u00ec, Locrino lasci\u00f2 Gwendolen e prese come sua regina Estrildis. La moglie ripudiata si rec\u00f2 in Cornovaglia, dove mise insieme un esercito per vendicarsi del marito, che mor\u00ec in battaglia presso il fiume Stour. Gwendolen regn\u00f2 al suo posto."}
{"id": "433823", "revid": "154326", "url": "https://it.wikipedia.org/wiki?curid=433823", "title": "Battistero di S. Giovanni", "text": ""}
{"id": "433824", "revid": "228587", "url": "https://it.wikipedia.org/wiki?curid=433824", "title": "Regina Gwendolen", "text": "Gwendolen \u00e8 una leggendaria regina della Britannia, che appare nell'opera pseudostorica \"Historia Regum Britanniae\" di Goffredo di Monmouth. Il racconto di Goffredo data il suo regno all'XI secolo a.C..\nLeggenda.\nSecondo il racconto di Goffredo di Monmouth, Gwendolen era la figlia di Corineo, re di Cornovaglia e spos\u00f2 Locrino, re di Loegria, a cui diede un figlio, Maddan. Tuttavia, Locrino era innamorato di Estrildis, figlia del re di Germania, che era stata da lui liberata da Humber l'Unno. Quando Corineo mor\u00ec, Locrino ripudi\u00f2 Gwendolen e spos\u00f2 Estrildis. Gwendolen figg\u00ec in Cornovaglia e mise insieme un'armata con la quale sconfisse e uccise in battaglia Locrino.\nGwendolen sal\u00ec allora sul trono, ordin\u00f2 l'uccisione di Estrildis e della figlia di lei e Locrino, Hafren. Diede al fiume dove loro furono annegate il nome di Hafren (Afon Hafren in gallese, Severn in inglese). \nRegn\u00f2 per 15 anni, abdicando poi in favore del figlio Maddan e ritirandosi in Cornovaglia.\nMenzioni successive.\nGwendolen \u00e8 menzionata da Edmund Spenser nel poema \"La regina delle fate\" e da William Blake in \"Visione dei figli di Albione\". \u00c8 considerata, assieme alla rivale Estrildis, come un'eroina femminista, in grado di curare la Britannia dalle ferite causate dalla frammentazione del regno."}
{"id": "433825", "revid": "438678", "url": "https://it.wikipedia.org/wiki?curid=433825", "title": "Minmi paravertebra", "text": "Il Minmi era un nodosauride, della famiglia degli anchilosauri dal corpo ricoperto di placche ossee. In realt\u00e0 la sua posizione tassonomica esatta \u00e8 ancora oggetto di discussione, e potrebbe essere facilmente modificata da nuove scoperte, anche con la creazione di una famiglia nuova di tierofori gondwanici.\nDi questo dinosauro sono stati trovati solo alcuni frammenti della spina dorsale e dei \"piedi\".\nGli esperti ritengono che fosse lungo circa 2 m, che \u00e8 una misura modesta se paragonata a quella di altri dinosauri della stessa famiglia.\nVisse 130 milioni di anni fa, nel Cretacico inferiore, in Australia.\nIl nome \"Minmi\" deriva dalla localit\u00e0 di Minmi Crossing, dove fu trovato.\nSi nutriva di arbusti e pianticelle.\nCorazza protettiva.\nIl \"Minmi\" era un pacifico dinosauro erbivoro alto poco pi\u00f9 del ginocchio di un uomo adulto.\nSi cibava principalmente di basse felci e di arboscelli. Sebbene fosse sempre in guardia per eventuali predatori; il suo corpo era ben protetto da una corazza. Piccole protuberanze ossee simili a borchie ricoprivano tutta la schiena e i fianchi, creando una barriera impenetrabile. Anche il cranio era protetto da una robusta piastra ossea.\nIl \"Minmi\" non era un dinosauro slanciato e flessuoso. Le sue corte zampe erano non adatte alla corsa."}
{"id": "433826", "revid": "7087", "url": "https://it.wikipedia.org/wiki?curid=433826", "title": "Giovan Battista Rubini", "text": ""}
{"id": "433827", "revid": "1745361", "url": "https://it.wikipedia.org/wiki?curid=433827", "title": "Maddan", "text": "Maddan \u00e8 un leggendario re britannico ricordato da Goffredo di Monmouth. Era figlio di re Locrino e della regina Gwendolen.\nAppena nato, il padre lo mand\u00f2 presso il nonno materno, Corineo di Cornovaglia. Dopo la morte di quest'ultimo, Locrino ripudi\u00f2 la moglie, che, tornata in Cornovaglia, mise insieme un esercito, con il quale sconfisse in battaglia Locrino. La donna regn\u00f2 per 15 anni, dopodich\u00e9 abdic\u00f2 in favore di Maddan. Costui si spos\u00f2 e divenne padre di Mempricio e Malin. Regn\u00f2 pacificamente per 40 anni. Dopo la sua morte, per\u00f2, tra i figli scoppi\u00f2 la guerra civile.\nGoffredo sincronizza il regno di Maddan con quello di Enea Silvio, e con le vite di Samuele e Omero."}
{"id": "433832", "revid": "154893", "url": "https://it.wikipedia.org/wiki?curid=433832", "title": "Sub", "text": ""}
{"id": "433837", "revid": "63078", "url": "https://it.wikipedia.org/wiki?curid=433837", "title": "Vivendi Universal", "text": ""}
{"id": "433839", "revid": "287204", "url": "https://it.wikipedia.org/wiki?curid=433839", "title": "Apocalyptica (album)", "text": "Apocalyptica \u00e8 il quinto album del gruppo musicale omonimo, pubblicato nel 2005."}
{"id": "433840", "revid": "767487", "url": "https://it.wikipedia.org/wiki?curid=433840", "title": "Ljungby", "text": "Ljungby \u00e8 una citt\u00e0 (\"t\u00e4tort\") della Svezia, situata nella contea di Kronoberg e nella provincia storica dello Sm\u00e5land, area densa di foreste e con nessuno sbocco sul mare.\nStoria.\nLa storia di Ljungby risale all'epoca dei Vichinghi, i quali seguirono il corso del fiume Lagan e si stabilirono nelle sue vicinanze proprio in prossimit\u00e0 di Ljungby.\nNel XIV secolo molte importanti strade medievali attraversarono il comune, in quel secolo, proprio dal passaggio di queste strade, nacque il centro dell'attuale citt\u00e0 di Ljungby."}
{"id": "433842", "revid": "1534511", "url": "https://it.wikipedia.org/wiki?curid=433842", "title": "Modulo (programmazione)", "text": ""}
{"id": "433843", "revid": "1272592", "url": "https://it.wikipedia.org/wiki?curid=433843", "title": "Riviste giapponesi di fumetti", "text": "Le riviste giapponesi di fumetti sono periodici stampati e venduti in Giappone che contengono storie a fumetti seriali (\"story manga\") od autoconclusivi (\"one-shot\").\nSono solitamente composte da molte centinaia di pagine (la pi\u00f9 corposa \u00e8 \"Shonen Gangan\" con circa 900 pagine), e per tenere basso il prezzo sono stampate con carta di qualit\u00e0 molto bassa, spesso riciclata e non decolorata. Su queste riviste escono a capitoli settimanali, bimestrali, mensili o aperiodici tutti i manga pubblicati in Giappone; generalmente dopo alcuni mesi questi capitoli vengono raccolti in volumi monografici (\"tank\u014dbon\") di qualit\u00e0 editoriale superiore alla rivista.\nLe riviste sono divise secondo il target a cui si rivolgono: si hanno cos\u00ec riviste dedicate unicamente ad un pubblico maschile (sh\u014dnen) e riviste dedicate ad un pubblico prettamente femminile (sh\u014djo). Ci sono inoltre ulteriori divisioni in base all'et\u00e0 (riviste per bambini, adolescenti o adulti), o in base all'argomento (alcuni trattano di giochi come in pachinko o il Mah Jong, ed alcuni sono dedicati ai mestieri). Un'ulteriore possibile divisione \u00e8 tra i periodi di uscita delle riviste: ne esistono settimanali, bimestrali, mensili, o ad uscite irregolari o varie.\nEssendo il fumetto un media che in Giappone non ha discriminazione sociali o d'et\u00e0, queste riviste si rivolgono ad un pubblico straordinariamente ampio rispetto ai corrispettivi nel resto del mondo.\nLista di riviste giapponesi di fumetti.\nLa lista di seguito non \u00e8 esaustiva e si promette di elencare le pubblicazioni pi\u00f9 vendute in Giappone e pi\u00f9 famose all'estero. Tra parentesi sono indicate abbreviazioni date alla specifica rivista, oppure informazioni aggiuntive ad essa.\nRiviste maschili.\nRiviste kodomo.\nRiviste per un pubblico di bambini intorno ai 8-12 anni:\nRiviste di sh\u014dnen manga.\nRiviste per un pubblico di ragazzi intorno ai 12-18 anni:\nRiviste di seinen manga per giovani adulti.\nRiviste per un pubblico di ragazzi intorno ai 18-20 anni:\nRiviste di seinen manga per shakaijin.\nRiviste per un pubblico di uomini gi\u00e0 dentro il mondo del lavoro, a differenza delle riviste Young sopra menzionate:\nAltre riviste seinen manga.\nRiviste per salaryman.\nRiviste disponibili esclusivamente nelle stazioni ferroviarie, con lo scopo di dare qualcosa da leggere a tutte quelle persone che dopo una giornata di lavoro vogliono leggersi qualcosa durante il viaggio ferroviario.\nAltre riviste.\nAltre riviste contenenti manga per un pubblico maschile."}
{"id": "433845", "revid": "22871071", "url": "https://it.wikipedia.org/wiki?curid=433845", "title": "Gruppo ERG", "text": ""}
{"id": "433846", "revid": "125153643", "url": "https://it.wikipedia.org/wiki?curid=433846", "title": "Vivendi Games", "text": "La Vivendi Games (conosciuta precedentemente come Universal Interactive Studios e Vivendi Universal Games) era la divisione videoludica della Vivendi. Comprendeva sei divisioni-case produttrici di videogiochi: la Blizzard Entertainment, la Sierra Entertainment, la Radical Entertainment, la Massive Entertainment, la Swordfish Studios e la High Moon Studios. L'azienda \u00e8 leader mondiale nella categoria dei MMORPG a pagamento, grazie a World of Warcraft della Blizzard Entertainment. Nel dicembre 2007 la societ\u00e0 ha annunciato una fusione con l'Activision. La fusione ha portato alla nascita dell'Activision Blizzard."}
{"id": "433849", "revid": "339392", "url": "https://it.wikipedia.org/wiki?curid=433849", "title": "Var (fiume)", "text": ""}
{"id": "433852", "revid": "1718925", "url": "https://it.wikipedia.org/wiki?curid=433852", "title": "Scott Adams", "text": "\u00c8 celebre per essere il creatore della striscia a fumetti \"Dilbert\", nonch\u00e9 scrittore di diversi libri di filosofia e di parodie satiriche. Ricevette la \"Bachelor's degree\" in Economia all'Hartwick College e dal 1979 \u00e8 anche socio del Mensa. Ha teorizzato il principio di Dilbert, secondo il quale le aziende tendono a promuovere i dipendenti pi\u00f9 incapaci per impedirgli di far danni.\nScott Adams \u00e8 un accanito fan di \"Babylon 5\", una serie TV di tipo fantascientifico. \u00c8 perfino comparso nella stagione 4 della serie, nell'episodio \"Moments of Transition\" nella parte di un personaggio chiamato Mr. Adams, che assolda l'ex-capo di sicurezza Michael Garibaldi per trovare il suo cane smarrito. Scott \u00e8 membro della \"International Academy of Digital Arts and Sciences\".\nBiografia.\nHa lavorato con gli ingegneri di telecomunicazione alla Crocker National Bank di San Francisco tra il 1979 e il 1986, e alla Pacific Bell tra il 1986 e il 1995. Si \u00e8 basato sulle personalit\u00e0 dei colleghi per sviluppare le caratteristiche dei personaggi delle strisce di Dilbert. Attualmente lavora per il \"The Courier-Journal\" a Louisville (Kentucky). \nAdams \u00e8 vegetariano e ha intrapreso in passato alcune iniziative commerciali - peraltro con limitato successo - per promuovere questo tipo di alimentazione. \u00c8 stato il fondatore e l'amministratore delegato della \"Scott Adams Foods\", vendendo il marchio dopo il fallimento commerciale di \"Dilberito\" e \"Protein Chef\", da lui prodotti. Successivamente \u00e8 stato, per un breve periodo, comproprietario di \"Stacey's Caf\u00e9\" a Pleasanton, California. Adams ha descritto i suoi insuccessi commerciali e quanto ha imparato da essi nel libro \"How to Fail at Almost Everything and Still Win Big\".\nRiconoscimenti.\nAdams ha ricevuto diversi premi per il suo lavoro, incluso il Premio Reuben della National Cartoonist Society e il Premio Newspaper Comic Strip del 1997 per il suo lavoro su \"Dilbert\". In Italia ha vinto il Premio Yellow Kid al Salone Internazionale dei Comics di Roma del 1997.\nPosizioni religiose.\nNel suo libro \"God's Debris\" del 2001 spiega perch\u00e9 si \u00e8 dichiarato ateo: in esso Adams sostiene che un essere onnipotente e/o perfetto non avrebbe alcun motivo di agire, in particolar modo creando l'universo; Dio non proverebbe infatti alcun desiderio, poich\u00e9 il concetto stesso di desiderio \u00e8 specificamente umano. Ma l'universo esiste e quindi c'\u00e8 una contraddizione: di conseguenza, un dio onnipotente non pu\u00f2 esistere."}
{"id": "433853", "revid": "1745361", "url": "https://it.wikipedia.org/wiki?curid=433853", "title": "Prima guerra dei due fratelli", "text": "Nella Materia di Britannia, la Guerra civile dei due fratelli o Prima guerra dei due fratelli fu combattuta tra Mempricio e suo fratello Malin, figli di Maddan, re dei britanni. Le ostilit\u00e0 esplosero alla morte di Maddan per la successione al trono.\nLa guerra dur\u00f2 un certo numero di anni, fino a quando Mempricio non convoc\u00f2 un congresso con il fratello e altri delegati per porre fine alla guerra. Una volta incontratisi, per\u00f2, Mempricio uccise Malin e prese il trono per s\u00e9, concludendo, cos\u00ec, la guerra."}
{"id": "433855", "revid": "1318658", "url": "https://it.wikipedia.org/wiki?curid=433855", "title": "Alaa Abd el-Fattah", "text": "\u00c8 un popolare blogger, sviluppatore di software e attivista per la democrazia.\n\u00c8 diventato famoso per aver fondato, insieme alla moglie Manal, l'aggregatore egiziano di blog \"Manalaa\", che ha vinto nel 2005 il premio \"Weblog Awards\" di Reporter senza frontiere.\nHa scritto articoli di opinione per \"Mada Masr,\" per \"al-Shorouk,\" e anche per il Guardian.\nContesto familiare.\nEntrambi i genitori erano attivisti di sinistra gi\u00e0 durante il regime di al-Sadat. Suo padre, Ahmad Seyf, fu incarcerato e torturato nel 1983 dal regime di Mubarak; in carcere pot\u00e9 studiare legge, diventare avvocato e fondare nel 1999 il Hesham Mubarak Law Centre. Nel corso della carriera di avvocato segu\u00ec diversi casi di interesse nazionale come ad esempio gli omossessuali della Queen Boat nel 2001, e gli scioperi di El-Mahalla nel 2008. Sua madre, la prof. Layla Su\u02bfeyd, \u00e8 docente di matematica presso l'universit\u00e0 del Cairo ed ha preso parte all'organizzazione di molte manifestazioni di piazza contro Mubarak.\nAttivismo politico.\nPrimo arresto.\nDomenica 7 maggio 2006 el-Fattah \u00e8 stato arrestato durante una protesta pacifica a favore di una magistratura egiziana indipendente. In solidariet\u00e0 ad el-Fattah in seguito a questo arresto, avvenuto insieme a quello di numerosi altri blogger e attivisti per la democrazia, si \u00e8 espresso Human Rights Watch. Tra le principali iniziative volte a chiedere la sua liberazione \u00e8 da segnalare la creazione del blog \"Free Alaa\", espressamente dedicato alla causa di el-Fattah. \u00c8 stato liberato il 20 giugno 2006 dopo aver trascorso 45 giorni in prigione.\nPeriodo sudafricano e primavera araba.\nA seguito della detenzione, el-Fattah emigr\u00f2 con la moglie in Sudafrica, dove lavorarono entrambi come programmatori. Quando scoppi\u00f2 la primavera araba, tornarono in Egitto per partecipare alle manifestazioni, di cui el-Fattah divenne uno dei volti pi\u00f9 noti.\nLa conoscenza della storia sudafricana, e in particolare la redazione della Carta della Libert\u00e0 da parte dei movimenti anti-apartheid nel 1955, ispir\u00f2 la campagna \"Let's write our Consitution\" (\"Scriviamo la nostra Costituzione\") promossa tra gli altri da el-Fattah nel giugno 2011.\nMassacro del Maspero e secondo arresto.\nIl 9 ottobre 2011 prese parte ad una manifestazione al Cairo organizzata dalla comunit\u00e0 copta per protestare contro la demolizione di due chiese e di alcune decine di abitazioni nella provincia di Aswan.\nGli eventi di quella manifestazione divennero tragicamente noti con il nome di \"massacro di Maspero\", in quanto 24 manifestanti rimasero uccisi schiacciati dai mezzi blindati dell'esercito e sotto i colpi di armi da fuoco, e pi\u00f9 di trecento rimasero feriti.\nEl-Fattah, secondo la sua stessa testimonianza, giunse sul luogo quando gli scontri erano gi\u00e0 iniziati e prest\u00f2 soccorso ai feriti, trasportandoli all'ospedale copto; successivamente, all'obitorio, si spese affinch\u00e9 venissero svolte le autopsie sui deceduti.\nNei giorni successivi al massacro, el-Fattah fu fra quelli che denunciarono che l'esercito era responsabile delle violenze.\nAl contrario, il procuratore del tribunale militare ha disposto l'arresto di el-Fattah con le accuse di aver incitato alla violenza contro l'esercito, aver rubato una pistola ad un militare, aver danneggiato oggetti di propriet\u00e0 delle Forze armate ed aver attaccato il personale militare.\nFu quindi arrestato il 30 ottobre 2011 e sottoposto alle udienze dinanzi al tribunale militare. Egli dichiar\u00f2 di non riconoscere la legittimit\u00e0 del procedimento militare e chiese di essere giudicato da un tribunale civile. \nDopo qualche settimana di pressioni da parte dei movimenti egiziani contrari ai processi militari per i civili, il suo caso venne trasferito ad un tribunale civile (\"High State Security Prosecutor\").\nVenne rilasciato il 25 dicembre 2011. Il Parlamento europeo accolse con favore la scarcerazione ma ribad\u00ec che n\u00e9 lui n\u00e9 altri blogger, giornalisti o attivisti per i diritti umani avrebbero mai dovuto subire processi penali militari.\nDurante il regime di al-Sisi.\nNel 2015 venne condannato a quindici anni di carcere a seguito delle rivolte del 2011 contro Mubarak.\nIl 19 novembre 2020 la Corte Penale del Cairo ha iscritto el-Fattah nell'elenco nazionale dei terroristi. La decisione \u00e8 stata confermata dalla Corte di Cassazione il 18 novembre 2021.\nVita privata e professionale.\nMentre era detenuto nel dicembre 2011, \u00e8 nato suo figlio Kh\u0101led, al quale ha voluto dare lo stesso nome di Kh\u0101led Muhammad Sa\u02bf\u012bd, un ragazzo ucciso dalla polizia che \u00e8 diventato un simbolo delle proteste del 2011 che poi hanno scatenato la rivoluzione.\nSi \u00e8 dedicato attivamente allo sviluppo di versioni in lingua araba di importanti applicazioni e piattaforme software."}
{"id": "433862", "revid": "1091378", "url": "https://it.wikipedia.org/wiki?curid=433862", "title": "L'arresto Di Alaa Abd El Fatah", "text": ""}
{"id": "433864", "revid": "30148", "url": "https://it.wikipedia.org/wiki?curid=433864", "title": "Storia ecclesiastica (Eusebio di Cesarea)", "text": "La Storia ecclesiastica (; o \"Historia Ecclesiae\") \u00e8 un'opera di Eusebio di Cesarea.\nMetodo.\nQuest'opera ha richiesto da parte di Eusebio studi preparatori molto ampi e lo ha probabilmente impegnato per anni.\nIn quest'opera Eusebio, secondo quanto dichiara nell'introduzione, vuole presentare la storia della Chiesa dal tempo degli apostoli fino ai suoi giorni, in modo particolare per quanto riguarda le successioni episcopali nelle sedi pi\u00f9 importanti, la storia dei teologi cristiani e delle eresie, nonch\u00e9 la storia degli ebrei e il rapporto con i gentili, per finire con i martiri.\nEgli raggruppa il materiale secondo le epoche degli imperatori, presentandolo direttamente come lo ha rinvenuto nelle fonti (pertanto nella sua opera vi si trova materiale pi\u00f9 antico di quello scritto da lui).\nStruttura.\nNel libro I si ha una dettagliata introduzione su Ges\u00f9, seguita, nel II, dalla storia dei tempi apostolici fino alla distruzione di Gerusalemme da parte di Tito.\nIl libro III tratta l'epoca successiva fino a Traiano, mentre i due successivi si occupano del II secolo e il VI dell'epoca da Severo a Decio. Con il libro VII si presentano i fatti fino alla persecuzione di Diocleziano, trattata ancora nel libro VIII, mentre nel IX si arriva alla vittoria di Costantino I su Massenzio in occidente e su Massimino Daia in oriente. L'ultimo libro, con il ristabilimento della chiese e la ribellione e conquista di Licinio, si conclude prima della morte di Crispo (luglio del 326), poich\u00e9 il libro X \u00e8 dedicato a Paolino di Tiro, morto prima del 325, verso la fine del 323 o nel 324."}
{"id": "433865", "revid": "287204", "url": "https://it.wikipedia.org/wiki?curid=433865", "title": "Lawful Drug", "text": " \u00e8 un manga \"sh\u014djo\" creato dalle CLAMP, serializzato in dal 2001 al 2003 e raccolto in tre volumi. Nel novembre 2011 la CLAMP hanno ripreso la serializzazione su una nuova rivista, \"Young Ace\", proponendo il titolo .\nIn Italia i primi tre volumi sono stati pubblicati dalla Star Comics con il titolo \"Lawful Drugstore\" nel 2004, e in seguito ripubblicati con nel 2014 con il titolo pi\u00f9 fedele all'originale \"Lawful Drug\". Dal febbraio 2015 \u00e8 iniziata la pubblicazione della continuazione della serie con il titolo \"Drug &amp; Drop\".\nI personaggi principali sono stati animati per la prima volta in \"CLAMP in Wonderland 2\" e successivamente nell'anime \"xxxHOLiC\", in cui appaiono brevemente.\nTrama.\nLa storia \u00e8 incentrata su due figure principali, Kazahaya Kudo e Rikuo Himura, coinquilini e colleghi nella farmacia , gestita dal proprietario Kakei Midori con la collaborazione dell'amico Saiga, con il quale \u00e8 legato da un rapporto molto particolare.\nI due protagonisti posseggono delle abilit\u00e0 innate che permettono loro di arrotondare lo stipendio risolvendo i casi che Kakei gli affida. Kazahaya possiede il potere della psicometria: toccando gli oggetti pu\u00f2 risalire direttamente alla fonte principale dell'ultimo pensiero della persona che lo ha toccato ed \u00e8 inoltre capace di ricostruire il passato delle persone con cui entra in contatto; Rikuo riesce invece a spostare ed a rompere con la telecinesi oggetti non eccessivamente grandi.\nSviluppo.\n\"Lawful Drug\" \u00e8 il quarto manga illustrato principalmente da Tsubaki Nekoi, dopo \"Chobits\", \"Angelic Layer\" e \"Wish\". Il titolo \u00e8 stato scelto perch\u00e9 lasciava intendere qualcosa di proibito, anche se l'editore della rivista inizialmente si oppose a questa scelta. La traduzione letterale in inglese \u00e8 \"legal drug\" (\"droga legale\") e non \"lawful drug\" (\"droga lecita\"), anche se le CLAMP preferiscono quest'ultima.\nL'ispirazione che ha dato origine allo stile dei personaggi \u00e8 da ricercarsi nella cultura underground, in particolare il proibito, il bondage, i tatuaggi e accessori maschili come orecchini, ciondoli e piercing, elementi sempre piaciuti a Nekoi. Inoltre la decisione di inserire nell'opera un cast quasi interamente maschile deriva sempre dalla sua storia editoriale, visto che la disegnatrice nelle sue opere precedenti aveva lavorato con molti personaggi femminili e molti personaggi asessuati ma con sembianze femminili (come gli angeli di \"Wish\" o i robot di \"Chobits\" e \"Angelic Layer\"). Le CLAMP la vedono come una specie di \"Miyuki nel paese delle meraviglie\", famosa per il suo cast interamente femminile, ma al contrario.\nPer le pagine colorate del manga le CLAMP utilizzarono un software per la colorazione; anche se all'inizio erano contrarie, decisero di imparare ad utilizzarlo per non rimanere indietro con la tecnologia grafica. Come istruttori ebbero Katsuya Terada, Takeshi Okazaki e il regista Kazuo Yamazaki.\nCrossover.\n\"Lawful Drug\" e \"Drug &amp; Drop\" sono ambientati nello stesso mondo di \"xxxHOLiC\", \"Wish\", \"Mi piaci perch\u00e9 mi piaci\" e \"Kobato.\", altre opere scritte dalle CLAMP: dopo essere apparsi in entrambe le stagioni dell'anime \"xxxHOLiC\", Kazahaya e Rikuo si recano al negozio di Watanuki, il quale rivela che il vaso che avevano recuperato nel secondo volume di \"Lawful Drug\" era stato consegnato Yuko; Kohaku di \"Wish\" incontra Kazahaya, e in seguito viene rivelato che Saiga e Kakei sono in realt\u00e0 Kokuyo e Hisui; Hinata e Shiro di \"Mi piaci perch\u00e9 mi piaci\" compaiono nel secondo volume di \"Lawful Drug\"; In \"Kobato.\" possono essere visti Kakei, Kazahaya e Rikuo.\nManga.\n\"Lawful Drug\".\nIl manga \u00e8 stato inizialmente pubblicato sulla rivista \"Sh\u014djo Teikoku\" della Kadokawa Shoten, fino alla chiusura di esso nell'ottobre 2001; \u00e8 poi passato a \"Mystery DX\", ma gli editori di quest'ultima decisero di dare un altro taglio alla rivista e bloccarono la pubblicazione di \"Lawful Drug\".\nIn Italia i tre volumi sono stati pubblicati nel 2004 sulla testata Point Break della Star Comics con il titolo \"Lawful Drugstore\"; nel 2014, in concomitanza con l'uscita del seguito, i tre volumi sono stati ripubblicati sulla testata Kappa Extra con il titolo pi\u00f9 fedele \"Lawful Drug\".\n\"Drug &amp; Drop\".\nDopo otto anni dall'ultima pubblicazione di \"Legal Drug\", le CLAMP hanno reiniziato la serializzazione del manga sotto forma di sequel, proponendo un nuovo titolo, \"Drug &amp; Drop\". La pubblicazione \u00e8 avvenuta sulla rivista \" Young Ace\", sempre della Kadokawa Shoten, ma con un target \"seinen\", quindi per un pubblico maschile adulto.\nIn Italia i volumi sono pubblicati dalla Star Comics sulla testata Kappa Extra a partire dal 2015."}
{"id": "433866", "revid": "47767", "url": "https://it.wikipedia.org/wiki?curid=433866", "title": "Nettare", "text": ""}
{"id": "433867", "revid": "916580", "url": "https://it.wikipedia.org/wiki?curid=433867", "title": "Monte Ortigara", "text": "Il Monte Ortigara \u00e8 una montagna delle Alpi situata in Provincia di Vicenza, lungo il confine fra Veneto e Trentino-Alto Adige, nella parte settentrionale dell'Altopiano dei Sette Comuni. Alta 2.105 metri, la cima durante la prima guerra mondiale \u00e8 stata teatro di sanguinosissime battaglie.\nGeografia.\nVisto dal versante sud il monte \u00e8 poco appariscente, mentre il versante settentrionale precipita con pareti a picco nella sottostante Valsugana. La montagna \u00e8 collocata nel settore nordorientale dei Sette Comuni.\nGeologia.\nSull'Ortigara (come nel resto dell'altopiano), \u00e8 assai diffuso il fenomeno del carsismo, causato dall'azione degli agenti atmosferici sulle rocce, di tipo calcareo: ci\u00f2 \u00e8 attestato da un gran numero di doline che costellano la montagna.\nClima.\nIl clima, arido (per l'assenza dell'acqua a seguito del carsismo) in estate, nonostante precipitazioni abbondanti, diviene molto freddo in inverno dove, nelle annate particolarmente nevose, possono cadere anche diversi metri di neve. Tra le doline poste a sud della scarpata meridionale vengono talvolta misurate temperature che superano i 30 o anche i 40 gradi sotto zero.\nBattaglia dell'Ortigara.\nL'Ortigara, gi\u00e0 attaccata dai reparti italiani nel 1916 (operazione in codice \"Azione K\"), fu, l'anno seguente, teatro di una terribile battaglia, passata alla storia come battaglia dell'Ortigara. Tale battaglia si combatt\u00e9 fra il 10 e il 29 giugno 1917 nel tratto Monte Zebio - Ortigara e vide impiegati complessivamente 400.000 soldati per la conquista del settore. Numerosissimi furono i morti soprattutto sull'Ortigara; sul passo dell'Agnella, via obbligata per raggiungere la cima da parte delle truppe italiane, si trovava un tempo uno dei 41 Cimiteri di guerra dell'Altopiano dei Sette Comuni. Gli italiani schierarono 22 battaglioni alpini, 4 reggimenti di fanteria (12 battaglioni) e 1 reggimento bersaglieri (3 battaglioni) nel tentativo della conquista dell'Ortigara, occupata dalla prima linea austroungarica: gli imperiali riuscirono, con le operazioni in codice \"Wildbach\" ed \"Anna\", a bloccare ogni tentativo di penetrazione nemico, che cost\u00f2 ai reparti italiani enormi perdite. Il Monte fu da allora chiamato \"calvario degli Alpini\" e, nel settembre 1920, vi si tenne la prima, spontanea Adunata nazionale degli alpini, che vide circa 2.000 persone confluire sulla cima per deporvi una colonna mozza a memoria dei caduti, recante la scritta \"Per non dimenticare\".\nIn occasione della 79\u00aa Adunata nazionale degli alpini, tenutasi ad Asiago il 13 maggio 2006, vi confluirono circa 1.000 persone. La seconda domenica di luglio di ogni anno si svolge inoltre, presso la chiesetta di Cima Lozze, nei pressi della Zona Monumentale dell'Ortigara, una cerimonia in ricordo dei Caduti che persero la vita nel tentativo di conquistare la montagna; la cerimonia prosegue fino alla cima del monte, nei pressi dei monumenti ai caduti italiani ed austro-ungarici.\nAsteroide \"Ortigara\".\nAlla montagna \u00e8 stato dedicato il nome dell'asteroide numero 8944, scoperto nel 1997 dagli astronomi Ulisse Munari e Maura Tombelli dell'Osservatorio astrofisico di Asiago nella Stazione osservativa di Asiago Cima Ekar, con la seguente motivazione:"}
{"id": "433870", "revid": "1745361", "url": "https://it.wikipedia.org/wiki?curid=433870", "title": "Mempricio", "text": "Mempricio (in gallese Meinbyr) \u00e8 un leggendario monarca britannico ricordato da Goffredo di Monmouth. Era figlio di re Maddan e fratello di Malin.\nDopo la morte del padre, scoppi\u00f2 la guerra civile tra i due fratelli per il trono britannico. Mempricio convoc\u00f2 una conferenza di pace, dove, per\u00f2, uccise il fratello. E cos\u00ec si impossess\u00f2 del trono. Regn\u00f2 come un vero e proprio tiranno per 20 anni, uccidendo molti notabili e pretendenti al trono. Abbandon\u00f2 la moglie e il figlio, Ebrauco, per vivere da sodomita. Durante una battuta di caccia, si trov\u00f2 separato dai suoi compagni e fu attaccato da un branco di lupi. Fu ucciso e a lui successe il figlio Ebrauco.\nQuesti eventi corrispondono al tempo del regno di Saul in Giudea e di Euristene a Sparta."}
{"id": "433872", "revid": "1573940", "url": "https://it.wikipedia.org/wiki?curid=433872", "title": "Abbazia di Santa Maria di Sitria", "text": "L'abbazia di Santa Maria di Sitria si trova nel parco naturale del monte Cucco nell'eugubino, presso Isola Fossara, frazione del comune di Scheggia e Pascelupo in provincia di Perugia, quasi sulla linea di confine con la regione Marche.\nStoria.\nFu fondata da san Romualdo che vi visse per sette anni. L'eremo fu costruito nel 1014 mentre tra il 1018 e il 1021 il santo vi fond\u00f2 il monastero.\nLa chiesa di Sitria \u00e8 un edificio religioso composto da un'unica navata separata, alla maniera benedettina, dal presbiterio tramite una scala in pietra di 8 gradini. \u00c8 di linee romanico-gotiche, presenta una copertura con volta ogivale in pietra e un altare abbellito da archetti trilobati, sorretti da 13 colonnine, delle quali la maggior parte furono rubate negli anni sessanta del 900 e successivamente ricostruite. Nel catino dell'abside si trova un affresco risalente al XVII secolo, raffigurante la \"Crocifissione\", di autore ignoto.\nLa cripta sottostante, alla quale si accede per un ingresso al centro della scalinata, \u00e8 molto elegante e presenta una volta sorretta da una colonna di granito con capitello, quasi sicuramente proveniente da una costruzione preesistente di epoca romana.\nIl cenobio annesso che, sebbene fatiscente, esisteva ancora un secolo fa, \u00e8 ora quasi completamente distrutto, se si eccettuano un salone con volta in pietra (forse l'antica sala capitolare) e un altro di medesima fattura al piano superiore. La chiesa, restaurata in maniera esemplare, \u00e8 visitabile chiedendolo ai proprietari, i monaci benedettini camaldolesi di Fonte Avellana, non molto lontani e da cui dipende. Nel sotterraneo della chiesa, di fianco alla cripta, \u00e8 indicata la cosiddetta \"prigione di san Romualdo\", l'angusta cella in cui il Santo fu rinchiuso per sei mesi dai suoi stessi monaci.\nNell'Abbazia vissero, tra gli altri, san Pier Damiani, sant'Albertino da Montone, il beato Tommaso da Costacciaro e Leone il Precense.\nNel 2009 ha ospitato uno dei concerti della 20\u00aa edizione del Gubbio Summer Festival.\nNote.\n1- Petrus Damianus Opusc. II cap. 49, in Patrologia Latina 144 col. 994 S. Romualdo lasciato l'eremo di Aquabella 'cum Apenninum desereret, montem Sytriae habitaturus ascendit..cap. 52 col. 996..In Sytria denique vir venerabilis per septem fere annus inclusus mansit, et silentium continuum inviolabiliter tenuit..'. A Sitria il Santo sub\u00ec molte accuse e violenze, fattegli in particolare da Romano, poi vescovo simoniaco di Nocera Umbra per due anni (1012-13), sotto il cui governo l'episcopio nocerino and\u00f2 a fuoco. "}
{"id": "433873", "revid": "1655", "url": "https://it.wikipedia.org/wiki?curid=433873", "title": "Sitria", "text": ""}
{"id": "433876", "revid": "33163", "url": "https://it.wikipedia.org/wiki?curid=433876", "title": "Kate and Julie", "text": ""}
{"id": "433877", "revid": "116144064", "url": "https://it.wikipedia.org/wiki?curid=433877", "title": "Microclima", "text": "Con microclima, in climatologia, si riferisce al clima di una zona geografica locale in cui i parametri atmosferici medi differiscono in modo caratteristico e significativo da quelli delle zone circostanti a causa di peculiarit\u00e0 topografiche, orografiche, geomorfologiche e ambientali. I microclimi locali sono quindi alla base di differenze meteo-atmosferiche che si registrano localmente su un'ampia fetta di territorio. Il termine pu\u00f2 anche riferirsi al complesso delle condizioni climatiche esistenti nella vicinanza del suolo rispetto alla vegetazione pi\u00f9 alta. Il concetto rientra dunque nell'ambito della variabilit\u00e0 climatica spaziale.\nDescrizione.\nSi possono avere microclimi, ad esempio, nei pressi di bacini d'acqua (che raffreddano o mitigano l'atmosfera circostante) o nelle citt\u00e0 (in cui l'asfalto, il cemento e i mattoni catturano l'energia solare causando l'effetto isola di calore), in conseguenza di diverse conformazioni geomorfologiche del terreno (dolina, valle, pendio), per maggiore o minore presenza di vegetazione (suolo nudo, suolo coperto da erba e/o foresta), esposizione o meno a correnti aeree (venti) e al flusso di perturbazioni (es. stau), esposizione o meno alla radiazione solare (versanti a solatio e a bac\u00eco della stessa valle o della stessa montagna o collina).\nGli effetti dei microclimi tuttavia non si fanno sentire sempre, ma soprattutto in determinate condizioni atmosferiche mentre in altre le differenze sono spesso del tutto appianate (es. forte vento) a parit\u00e0 di altri fattori geografici come altitudine e latitudine. Con lo stesso termine in materia di salute e sicurezza si usa definire il complesso dei parametri climatici dell'ambiente locale (ma non necessariamente confinato) che determina gli scambi termici fra l'ambiente stesso e gli individui che vi operano. \nSi distinguono:\nGli effetti del microclima locale si ripercuotono spesso sull'ecosistema presente conferendovi anche in questo caso caratteristiche spesso uniche."}
{"id": "433879", "revid": "438678", "url": "https://it.wikipedia.org/wiki?curid=433879", "title": "Maria Taglioni", "text": "Biografia.\nFiglia di una dinastia di danzatori e di un padre coreografo, studi\u00f2 danza a Parigi con Jean-Fran\u00e7ois Coulon, finch\u00e9 il padre, Filippo Taglioni, non prese personalmente la direzione della sua formazione, infliggendole sessioni massacranti, ma dagli strepitosi risultati.\nDopo il debutto sulle scene a Vienna nel 1822, arriv\u00f2 a Parigi nel 1827. Il trionfo parigino all'Op\u00e9ra di Parigi arriv\u00f2 nel 1832, con \"La Sylphide\", coreografia creata per lei da suo padre nella quale, sulla base della tecnica ballettistica italiana che associava il rapido gioco delle gambe a movimenti lenti del busto e delle braccia, comparivano insieme le due grandi innovazioni del balletto romantico - il tut\u00f9 e la danza sulle punte. Fu lei ad introdurre anche l'acconciatura \"\u00e0 bandeaux\" che divenne poi tipica della danzatrice classica.\nNello stesso anno si spos\u00f2 con il conte Gelbeit de Voisins, ma il matrimonio dur\u00f2 soltanto tre anni. Osannata in tutta Europa (fu tra il 1837 e il 1839 l\"'\u00e9toile\" del Teatro di San Pietroburgo), ottenne consensi anche alla Scala di Milano, dove debutt\u00f2 il 20 maggio 1841 con grande successo, e continu\u00f2 a danzare fino ad un'et\u00e0, per l'epoca, molto avanzata: quando si ritir\u00f2, nel 1848, aveva 44 anni.\nAll'apice della sua popolarit\u00e0, arriv\u00f2 a diventare, grazie alle generose donazioni di diversi suoi ammiratori-spasimanti, proprietaria di diversi importanti palazzi di Venezia: Palazzo Barzizza, Palazzo Giustinian Businello, Palazzo Giustinian Lolin, Palazzo Corner Spinelli e addirittura la celebre Ca' d'Oro.\nIl padre, che era stato l'artefice della sua fortuna artistica, fu anche il responsabile della sua rovina economica, mandandola in bancarotta con le sue speculazioni sbagliate. La Taglioni dovette cos\u00ec riprendere a guadagnarsi la vita dando lezioni di danza e portamento, a Parigi e a Londra.\nMor\u00ec in miseria, ottantenne, a Marsiglia, e l\u00e0 fu sepolta, finch\u00e9 il figlio Georges Gilbert Des Voisins non la fece trasferire nella tomba di famiglia al P\u00e8re-Lachaise.\nLe \u00e8 stato dedicato un cratere di 31\u00a0km di diametro sul pianeta Venere."}
{"id": "433880", "revid": "126257", "url": "https://it.wikipedia.org/wiki?curid=433880", "title": "Presidente della Commissione europea", "text": "Il presidente della Commissione europea \u00e8 colui che presiede e guida l'organo esecutivo europeo, vertice governativo dell'Unione europea. Insieme al Presidente del Consiglio Europeo, rappresenta l'Unione europea nelle relazioni internazionali.\nLa popolare tedesca Ursula von der Leyen ha assunto questa carica il 1\u00ba dicembre 2019 e terminer\u00e0 il suo mandato il 31 ottobre 2024.\nStoria.\nComunit\u00e0 Economica Europea.\nLa Commissione europea trae la sua origine dalla Commissione della Comunit\u00e0 economica europea creata nel 1957 dai Trattati di Roma. Il primo presidente della Commissione fu Walter Hallstein, che si impegn\u00f2 per affermare l'autorit\u00e0 della Commissione e la sua autonomia dagli stati membri.\nNel 1965 Hallstein propose di riformare la politica agricola comune in modo da rafforzare l'influenza della Commissione e del Parlamento europeo, ma la Francia si oppose. Charles de Gaulle accus\u00f2 Hallstein di volersi comportare come un capo di Stato e ritir\u00f2 la delegazione francese dal Consiglio, provocando la \"crisi della sedia vuota\". Nonostante il bilancio sostanzialmente positivo dei suoi due mandati, Hallstein fu vittima della crisi e il suo mandato non venne rinnovato.\nNegli anni Settanta la Commissione e i suoi presidenti furono protagonisti in vari progetti di integrazione, come quello di unione monetaria e quello di cooperazione politica. Nel 1977 Roy Jenkins fu il primo presidente della Commissione a partecipare a un vertice del G7 in rappresentanza dell'intera CEE.\nNonostante alcuni successi, gli anni Settanta videro tuttavia un raffreddamento dell'entusiasmo per il progetto europeo. La concezione intergovernativa della CEE venne rafforzata dall'istituzionalizzazione del Consiglio europeo e dalla difficolt\u00e0 di alcuni presidenti della Commissione (come in particolare Gaston Thorn) di esercitare una grande influenza.\nBench\u00e9 nel 1985 il favorito per la presidenza della Commissione fosse Claude Cheysson, il veto britannico port\u00f2 alla nomina di Jacques Delors. Delors svolse tre mandati come presidente ed \u00e8 ricordato come uno dei pi\u00f9 incisivi e carismatici presidenti nella storia dell'istituzione, capace di fare riconquistare prestigio, centralit\u00e0 e potere alla Commissione europea. Anche grazie all'appoggio che ottenne dal Parlamento europeo e dal Consiglio, Delors seppe risvegliare l'entusiasmo per il progetto europeo e gest\u00ec passaggi cruciali dell'integrazione, a partire dall'Atto unico europeo e dalla creazione del mercato unico ai negoziati per la creazione dell'Unione europea e dell'unione economica e monetaria. Oltre a rafforzare la Commissione, Delors port\u00f2 all'affermazione di un nuovo stile della presidenza della Commissione, abbandonando il modello di presidente come \"primus inter pares\" e affermando un modello di presidente come leader indiscusso della Commissione e dell'Unione europea.\nUnione europea.\nIl Trattato di Maastricht assegn\u00f2 per la prima volta un ruolo al Parlamento europeo nel processo di nomina del presidente della Commissione e dell'intera Commissione: il Parlamento doveva essere consultato sulla nomina del presidente e poteva porre il veto sull'intera Commissione. Nella prassi il Parlamento afferm\u00f2 il proprio diritto di porre il veto anche sulla nomina del presidente. Il Trattato di Maastricht stabil\u00ec inoltre che il mandato quinquennale della Commissione dovesse cominciare entro sei mesi dallo svolgimento delle elezioni europee, legando cos\u00ec il mandato della Commissione con quello del Parlamento.\nNonostante le modifiche introdotte dal Trattato di Maastricht, la scelta del presidente continu\u00f2 sostanzialmente a derivare da negoziati e discussioni del Consiglio europeo svolti a porte chiuse e senza un dibattito aperto. Nel 1995 tale pratica venne aspramente criticata da vari gruppi nel Parlamento europeo, ma anche le nomine del 1999 e del 2004 vennero effettuate in maniera simile.\nIl Trattato di Amsterdam, in vigore dal maggio 1999, diede nuovi poteri al presidente della Commissione, come quello di assegnare liberamente i portafogli ai commissari e di potere costringere i commissari alle dimissioni. Romano Prodi, primo presidente della Commissione nominato dopo tali modifiche, venne indicato dalla stampa come primo \"primo ministro\" dell'Unione europea.\nNel 2001 il Trattato di Nizza modific\u00f2 le modalit\u00e0 di nomina del presidente della Commissione, rimuovendo la richiesta di unanimit\u00e0 per il voto del Consiglio europeo e richiedendo solo una maggioranza qualificata. In questo modo venne accentuato il profilo politico del presidente della Commissione, che poteva esprimere gli indirizzi di una maggioranza.\nNel 2004 il Consiglio europeo tenne presente la vittoria del Partito Popolare Europeo alle elezioni per il Parlamento europeo, legando per la prima volta in maniera chiara risultati delle elezioni europee e appartenenza politica del presidente della Commissione. In precedenza la scelta del presidente tendeva soprattutto a rispecchiare un'alternanza tra stati grandi e stati piccoli e tra destra e sinistra, e anche Jacques Santer e Romano Prodi appartenevano a partiti europei che erano minoritari all'interno del Parlamento europeo. La scelta di chi, all'interno del PPE, designare come presidente venne effettuata dal Consiglio, anche se nel 2004 per la prima volta un partito europeo aveva indicato in campagna elettorale chi era il suo candidato per la presidenza della Commissione (il Partito Verde Europeo aveva candidato Daniel Cohn-Bendit).\nNel 2009 il Trattato di Lisbona ha reso obbligatoria per il Consiglio europeo la presa in conto del risultato delle elezioni europee per la nomina del presidente della Commissione. Nel 2009 per la prima volta uno dei due maggiori partiti europei (PPE e PSE) indic\u00f2 esplicitamente in campagna elettorale un singolo candidato per la carica: il PPE candid\u00f2 Jos\u00e9 Barroso per un secondo mandato, e dopo la sua vittoria elettorale il Consiglio europeo affid\u00f2 effettivamente il reincarico a Barroso. Dal 2009 inoltre il Parlamento europeo \"elegge\", e non semplicemente approva, il presidente designato.\nDescrizione.\nNomina e mandato.\nLa procedura di nomina del presidente della Commissione europea \u00e8 indicata dall'art. 17 del Trattato sull'Unione europea.\nIl presidente della Commissione europea viene designato a maggioranza qualificata dal Consiglio europeo, che deve tenere conto del risultato delle elezioni del Parlamento europeo. Il presidente appartiene al partito europeo che ha vinto le elezioni, ma finora sono stati pochi i casi in cui i vari partiti europei hanno indicato durante la campagna elettorale chi era il loro candidato per la presidenza della Commissione. Il Consiglio dispone dunque di margini piuttosto significativi per la scelta del presidente, ma i negoziati al riguardo si svolgono con un livello di trasparenza generalmente piuttosto basso.\nNelle elezioni europee del 2014 i maggiori partiti hanno designato un candidato al ruolo di presidente (\"Spitzenkandidat\"). I candidati sono Jean-Claude Juncker per il Partito Popolare Europeo, Martin Schulz per il Partito del Socialismo Europeo, Guy Verhofstadt per il Partito dell'Alleanza dei Liberali e dei Democratici per l'Europa, Ska Keller per il Partito Verde Europeo e Alexis Tsipras per il Partito della Sinistra Europea. In questo caso il Consiglio europeo si alline\u00f2 al volere popolare e design\u00f2 Junker alla presidenza della Commissione.\nAnche nelle elezioni europee del 2019 i partiti hanno designato un candidato al ruolo di presidente: Manfred Weber per il PPE, Frans Timmermans per il Partito del Socialismo Europeo, Ska Keller e Bas Eickhout per il Partito Verde Europeo, Jan Zahradil per l'Alleanza dei Conservatori e dei Riformisti Europei, Violeta Tomi\u010d e Nico Cu\u00e9 per la Sinistra Unitaria Europea, mentre il Partito dell'Alleanza dei Liberali e dei Democratici per l'Europa ha designato una rosa di nomi (nota come \"TeamEurope\") scegliendo Guy Verhofstadt, Emma Bonino, Nicola Beer, Violeta Bulc, Katalina Cseh, Luis Garicano e Margrethe Vestager. In questo caso, per\u00f2, il Consiglio europeo ha interrotto questa prassi, designando Ursula von der Leyen invece di Manfred Weber, \"Spitzenkandidat\" del partito maggioritario.\nSpesso il presidente proviene da una significativa esperienza politica a livello nazionale (ad esempio \u00e8 stato a capo del governo del suo Paese). Criteri che vengono presi in considerazione per l'individuazione del presidente designato sono la regione d'Europa da cui proviene, la dimensione del suo stato di origine, la sua abilit\u00e0 e la sua esperienza politica, la sua conoscenza delle lingue straniere.\nLa designazione fatta dal Consiglio viene sottoposta al voto del Parlamento europeo, che elegge o respinge il presidente della Commissione. Dopo essere stato eletto, il presidente assegna i portafogli ai commissari indicati dagli stati membri e successivamente l'intera Commissione si sottopone al voto di approvazione del Parlamento. Anche il Consiglio europeo approva l'intera Commissione a maggioranza qualificata.\nLa Commissione europea e il suo presidente assumono il mandato entro sei mesi dopo le elezioni del Parlamento europeo, e come il Parlamento restano in carica cinque anni.\nIl Parlamento europeo pu\u00f2 costringere alle dimissioni il presidente e la sua Commissione con un voto di censura. Finora nessun presidente della Commissione \u00e8 stato rimosso, tuttavia nel 1999 la minaccia di farlo esercitata dal Parlamento indusse Jacques Santer e la sua Commissione a dimettersi.\nPoteri e funzioni.\nI poteri e le funzioni del presidente della Commissione europea sono indicate dall'articolo 17, comma 6 del Trattato sull'Unione europea:\nIl presidente della Commissione ha una posizione di supremazia all'interno dell'istituzione, dato che la Commissione agisce nel quadro degli orientamenti del suo presidente ed \u00e8 lui a controllarne l'agenda politica. Per questa ragione e per i poteri della Commissione, il presidente della Commissione \u00e8 in assoluto una delle personalit\u00e0 pi\u00f9 influenti e potenti all'interno dell'Unione europea.\nOltre a orientare l'azione della Commissione, il presidente dispone di ampi poteri per la ripartizione delle competenze e l'assegnazione dei portafogli ai vari commissari e pu\u00f2 costringere singoli commissari alle dimissioni. Il presidente convoca e presiede le riunioni della Commissione e del suo gabinetto e le riunioni di tutti i capi di gabinetto dei commissari.\nDal presidente della Commissione dipendono il Segretariato generale della Commissione e il Servizio giuridico. Egli \u00e8 inoltre il punto di riferimento finale di tutto il personale della Commissione europea.\nIl presidente rappresenta la Commissione e in tale veste partecipa alle riunioni del Consiglio europeo e ai principali dibattiti del Parlamento europeo e del Consiglio dei ministri dell\u2019Unione europea. Il presidente talvolta rappresenta l'Unione europea anche nelle sue relazioni esterne, sebbene tale funzione sia svolta anche dal presidente del Consiglio europeo e dall'alto rappresentante dell'Unione per gli affari esteri e la politica di sicurezza.\nRapporto con il presidente del Consiglio europeo.\nLa delimitazione un po' vaga delle competenze e delle funzioni del presidente della Commissione rispetto a quelle assegnate al presidente del Consiglio europeo a seguito del Trattato di Lisbona ha fatto s\u00ec che alcuni segnalassero il rischio di tensioni tra le due cariche e la possibilit\u00e0 che si verifichi una situazione di \"coabitazione\" e di scontro istituzionale.\nVi \u00e8 stato chi ha ipotizzato di assegnare alla stessa persona i due incarichi, in modo da risolvere il problema del loro rapporto reciproco e di dotare l'Unione europea di un leader forte e riconosciuto. Tuttavia, alcuni stati membri probabilmente si opporrebbero a tale concessione del doppio incarico a una singola persona.\nL'attuale presidente.\nL'attuale presidente \u00e8 la tedesca Ursula von der Leyen, in carica dal 1\u00ba dicembre 2019. \u00c8 la quattordicesima presidente nella storia della Commissione, la prima donna a ricoprire tale incarico.\nVon der Leyen \u00e8 un'esponente dell'Unione Cristiano-Democratica di Germania, che \u00e8 un partito di centro-destra appartenente al Partito Popolare Europeo. Dal 2005 al 2019 ha svolto diversi ruoli ministeriali nei governi presieduti dalla cancelliera Angela Merkel.\nIl 2 luglio 2019 \u00e8 stata designata dal Consiglio europeo alla carica di presidente della Commissione europea.\nIl Parlamento europeo ha dato seguito a tale nomina il 16 luglio, eleggendola con 383 voti favorevoli, 327 contrari, 22 astensioni e una scheda nulla.\nDopo l'approvazione della sua commissione avvenuta il 27 novembre 2019, \u00e8 entrata in carica il 1\u00ba dicembre 2019.\nEmolumenti.\nIl presidente della Commissione europea riceve gli stessi emolumenti del presidente del Consiglio europeo, ossia uno stipendio base pari al 138% dello stipendio base ricevuto dai funzionari della Commissione di pi\u00f9 alto grado (18.025,09\u20ac al mese); lo stipendio base del presidente corrisponde attualmente a 24.874,62\u20ac al mese.\nIl presidente \u00e8 assistito da uno staff di circa venti persone. Egli dispone di un'auto blu e di un assegno per la residenza, dato che si \u00e8 scelto di non dotare tale carica di una residenza ufficiale.\n\"Spitzenkandidat\" (candidato-guida).\nIn tedesco \"Spitzenkandidaten\" significa letteralmente \"i candidati-guida\" che i partiti selezionano come loro favoriti.\n\u00c8 una procedura grazie alla quale il favorito del partito di maggioranza all'interno del Parlamento Europeo viene scelto come presidente della Commissione. Esempio di questa modalit\u00e0 \u00e8 il presidente della Commissione Jean-Claude Juncker il quale \u00e8 stato scelto nel 2014 dal partito popolare (il partito di maggioranza)."}
{"id": "433882", "revid": "287204", "url": "https://it.wikipedia.org/wiki?curid=433882", "title": "Afro", "text": ""}
{"id": "433884", "revid": "66387", "url": "https://it.wikipedia.org/wiki?curid=433884", "title": "Presidente della Commissione Europea", "text": ""}
{"id": "433886", "revid": "121059592", "url": "https://it.wikipedia.org/wiki?curid=433886", "title": "Polinomi di Fibonacci", "text": "In matematica, i polinomi di Fibonacci sono una generalizzazione dei numeri di Fibonacci. Questi polinomi sono definiti ricorsivamente come:\nI primi polinomi di Fibonacci sono:\nAltre espressioni.\nLa formula esplicita per l'n-esimo polinomio di Fibonacci \u00e8:\ndove le parentesi quadre rappresentano la funzione \"parte intera\".\nI coefficienti del polinomio n-esimo si possono ricavare anche dal triangolo di Tartaglia tramite il seguente algoritmo:"}
{"id": "433889", "revid": "1745361", "url": "https://it.wikipedia.org/wiki?curid=433889", "title": "Ebrauco", "text": "Ebrauco (in gallese Efrawc) \u00e8 un mitico sovrano britannico ricordato da Goffredo di Monmouth. Era figlio di re Mempricio, che lo abbandon\u00f2 insieme alla madre. Dopo la morte del padre, sal\u00ec sul trono e regn\u00f2 per 39 anni.\nEra conosciuto e ammirato per essere alto e molto forte. Fu il primo a fare guerra ai galli dal tempo di Bruto. Saccheggi\u00f2 le citt\u00e0 e le coste e massacr\u00f2 la popolazione, arricchendo in questo modo s\u00e9 stesso e la Britannia. Fond\u00f2 Kaerebrauc (Eburacum) e Alclud (probabilmente Dumbarton). Ebbe venti mogli, che gli diedero venti figli e trenta figlie. Mand\u00f2 tutte le sue figlie al cugino Alba Silvio, re di Alba Longa, in Italia, per farle sposare ad altri discendenti dei troiani. Tranne Bruto II Greenshield, tutti i suoi figli maschi, guidati da Assaraco, andarono in Germania, dove fondarono un regno. Bruto II successe al padre come re.\nIl regno di Ebrauco \u00e8 sincronizzato da Goffredo con quelli di Davide in Israele e di Latino Silvio ad Albalonga."}
{"id": "433891", "revid": "63078", "url": "https://it.wikipedia.org/wiki?curid=433891", "title": "StarCraft - Ghost", "text": ""}
{"id": "433894", "revid": "287204", "url": "https://it.wikipedia.org/wiki?curid=433894", "title": "Roller Bassano", "text": "LHockey Roller Bassano, meglio noto come Roller Bassano, \u00e8 una societ\u00e0 italiana di hockey su pista con sede a Bassano del Grappa. Costituito nel 1995 \u00e8 la seconda squadra per importanza di hockey su pista della citt\u00e0 di Bassano del Grappa.\nStoria.\nLe origini.\nAttualmente militante in serie A2, la squadra \u00e8 stata fondata nel 1995 da un gruppo di amici appassionati di hockey pista. L'Associazione Sportiva Hockey Roller Bassano ha come soci fondatori: Mario Sabino, Roberto Zonta, Giovanni Galliotto, Francesco Gusella, Roberto Pozzobon e Gastone Bordin. Vivaio hockeystico di grande rilievo, la societ\u00e0 ha conseguito numerosi ottimi risultati grazie alle sue squadre giovanili. Alla guida della societ\u00e0 si sono succeduti i seguenti presidenti: Mario Sabino per i primi 13 anni, \"Checco\" Fontana per circa 1 anno e di nuovo Mario Sabino in carica da febbraio a giugno 2010. Da luglio 2010 Ivan Negrello a cui si \u00e8 avvicendato da ottobre 2012 Francesco Marchesini. Nelle stagioni 2014/2015 Livio Zanon e nel Luglio 2015 presidente \u00e8 Ottorino Bombieri, gi\u00e0 presidente di Hockey Bassano.\nGli anni duemila.\nNella stagione 2005-2006 il Roller, primo nella classifica di serie A2, \u00e8 stata promossa in serie A1, rischiando per\u00f2 di ritornare nella seconda serie, salvandosi ai playout nella stagione 2006-2007. Numerosi giocatori del Roller, cresciuti nel settore giovanile, sono stati chiamati a giocare nelle nazionali di categoria, centrando cos\u00ec uno dei pi\u00f9 importanti obiettivi della societ\u00e0, basato sulla crescita dei ragazzi del vivaio. Il raggiungimento salvezza viene centrato anche nel 2007-2008, annata guidata per la prima met\u00e0 stagione da Franco Vanzo, poi avvicendato da Giovanni Galliotto che riesce ad agguantare la permanenza nella massima serie. L'anno successivo la societ\u00e0 investe di pi\u00f9 sulla squadra, dunque, cercando di dare una \"accelerata\" alla maturazione agonistica ai ragazzi del vivaio, con l'inserimento dei bassanesi Michele Panizza, Andrea Marangoni, oltre a Mauri\u00e7io Videla. Raggiunge cos\u00ec, sotto la guida di Roberto Zonta, un ottimo sesto posto in A1 nel successivo campionato 2008-2009. Quest'ultimo, a causa di incomprensioni con la societ\u00e0, lascia.\nCampionato 2009-2010: la scelta cade su Mirco De Gerone come guida della prima squadra. L'organico, dopo il mancato accordo tra i due pupilli Sgarbossa e Negrello (che vanno al Trissino), si rinforza con l'arrivo di Sergio Festa che marcher\u00e0 ben 43 reti al suo attivo a fine stagione.\nIl risultato di fine campionato rispecchia gli obbiettivi iniziali di \"salvezza\". \nPresente in Coppa Europea (Coppa CERS 2009-2010) supera il primo turno per poi scontrarsi con il Benfica; non si qualifica ma fa un'ottima figura.\nGli anni duemiladieci.\nLasciati liberi Videla, Festa e Panizza a cui non vengono rinnovati i contratti per questioni di budget, la squadra che affronter\u00e0 la stagione successiva (2010/2011) si baser\u00e0 esclusivamente su ragazzi delle giovanili interne, sull'onda della crisi economica, con campagna acquisti azzerata. \u00c8 confermato alla guida Mirco De Gerone per la prima squadra e Giovanni Galliotto come guida responsabile del settore giovanile e serie B, per il terzo anno consecutivo. Nella stagione 2011/2012, a causa di problemi personali, Galliotto cede la guida della prima squadra al portoghese Nunes, ex fortissimo giocatore. Per rinforzare la rosa, al termine del mercato invernale viene ingaggiato l'esperto oriundo Carlos Carpinelli che ben si amalgama con i giovani interni e contribuisce alla chiusura del campionato ai vertici della seconda categoria..\nNelle stagioni 2010-2011 e 2011-2012, \u00e8 stata una delle poche societ\u00e0 italiane ad ospitare anche una squadra completamente femminile, assieme ad Amatori Lodi, SPV Viareggio, CRESH Eboli e Pattinomania Matera. Gi\u00e0 precedentemente, il Roller aveva gi\u00e0 ospitato una compagine femminile, vincendo peraltro uno scudetto di categoria nella stagione 2002-2003.\nNel 2015 la societ\u00e0 Roller Bassano viene rilevata dall'imprenditore Enrico Fincati titolare della Sind (azienda bassanese) e di fatto proprietario anche dell'altra societ\u00e0 bassanese l'Hockey Bassano, il sodalizio viene ufficializzato dal 1\u00ba luglio 2015, sotto la direzione del nuovo presidente Ottorino Bombieri e del Direttore Sportivo Alberto Vidale. L'11 settembre 2015, nella sede del Consiglio Comunale di Bassano del Grappa, durante una cerimonia a cui hanno presenziato il Sindaco Riccardo Poletto, l'Assessore allo Sport Oscar Mazzocchin, Ottorino Bombieri presidente di Hockey Roller Bassano, Francesco Marchesini, ex presidente, Massimo Crosara presidente di Hockey Bassano, \u00e8 stata presentata la nuova realt\u00e0 nata dalla fusione delle due Societ\u00e0 hockeistiche bassanesi che, nel breve periodo, daranno vita ad un'unica realt\u00e0, l'Hockey Citt\u00e0 di Bassano. Le due Societ\u00e0 per\u00f2 si separano nel 2016. Nelle finali nazionali giovanili di Correggio di Giugno 2017 le categorie under 17 e under 20 si qualificano seconde. La stessa under 20 arriva prima in campionato regionale nello stesso anno vincendo il trofeo Boato.L'anno successivo l'under 20 rivince il campionato regionale, rivincendo il trofeo Boato. A Novembre 2018 Ottorino Bombieri \u00e8 riconfermato Presidente del Roller. Negli ultimi tre campionati disputatisi regolarmente, la serie A2 \u00e8 arrivata alle semifinali per la promozione in serie A1. La stessa A2, negli stessi tre anni (2016/17, 2017/18, 2018/19) ha partecipato alle finali di Coppa Italia. \nNel periodo 2018/17 \u00e8 stato notevolmente rinforzato il settore giovanile (Avviamento/minihockey, under 11, under 13, under 15, under 17) passando da 11 iscritti nell'agosto 2016 agli attuali 115 frequentanti.\nL'anno sportivo 2020/2021 vede iscritte alla Federazione Italiana Sport Rotellistici le seguenti squadre (oltre ai 37 piccoli dell'avviamento/minihockey): 2 under 11, 2 under 13, e under 15 (1 l'anno scorso), 1 under 17 (0 l'anno scorso), 2 serie B (1 l'anno scorso), 1 serie A2. \u00c8 evidente la crescita in numeri e qualit\u00e0 (la qualit\u00e0 si pesa dalla scelta dei genitori, dal \"buon nome\" diffuso nell'ambiente, dalla tipologia di allenatori, dalla organizzazione); l'incremento di iscrizioni alla SCUOLA HOCKEY ha obbligato la Societ\u00e0 a reperire altre sedi di allenamento.\nHockey Roller Bassano ha organizzato nell'anno 2017 il 1\u00ba Torneo HOckey in Piazza (disputatosi a Giugno in Piazza Libert\u00e0 a Bassano), nel 2018 il 2\u00ba Torneo Hockey in Piazza (Piazza Libert\u00e0, Luglio); nel 2019 il 1\u00ba Torneo Giovanile Hockey Citt\u00e0 di Bassano, disputatosi il 28/29 Dicembre in Area Caneva e nella rinnovata pista del Centro Giovanile di Bassano, luogo sacro dell'Hockey cittadino e non solo.\nCronistoria.\n2020-2021|Serie A2 2\u00baposto\nSemifinali play-off promozione.\nSemifinale coppa italia A2\nColori e simboli.\nColori ufficiali.\nFino al 2002, i colori ufficiali erano l'orogranata. Da allora, i colori biancorosso. La seconda maglia varia come colore. Nell'anno trascorso (2019/20) era verde fluo.\nIl simbolo \u00e8 il tigrotto Roller.\nStrutture.\nLa societ\u00e0 Hockey Roller Bassano \u00e8 diventata dal 2019 gestore dell'Area Caneva, palazzetto costruito esclusivamente per l'hockey su pista e che vede al suo interno una pista 20x40, capienza di 300 persone, 2 spogliatoi (+2 in uso all'associazione calcistica), una palestra e una sala stampa.\nPalmar\u00e8s.\nSettore femminile.\nTrofei nazionali.\n2 trofei\nOrganico.\nPresidenza.\nPresidente: Ottorino Bombieri\nVice: Enrico Bissaro.\nConsiglieri: Livio Zanon, Franco Serraiotto, Luisa Serraiotto, Michela Dalla Palma, Roberto Sebastiano Zonta.\nGiocatori.\nSerie A2. Anno sportivo 2019/2020.\nPortieri: Nicola Comin, Jacopo Bombieri.\nEsterni: Michele Panizza, Alberto Fraccaro, Edoardo Pelva (capitano), Guido Sgaria, Filippo Dal Monte, Andrea Marangoni, Davide Bergamin, Mattia Tottene, Pietro Zen.\nSerie A2. anno sportivo 2020/2021.\nPortieri: Nicole Comin, Stefano Baroni.\nEsterni: Michele Panizza, Alberto Fraccaro, Edoardo Pelva (capitano), Stefano Campagnolo Filippo Dal Monte, Andrea Marangoni, Davide Bergamin, Pietro Zen.\nStaff tecnico.\nAllenatore: Ivano Zanfi\nAccompagnatori/Dirigenti: Livio Zanon, Tommaso Stocco"}
{"id": "433895", "revid": "34060", "url": "https://it.wikipedia.org/wiki?curid=433895", "title": "Nacional Montevideo", "text": ""}
{"id": "433896", "revid": "212348", "url": "https://it.wikipedia.org/wiki?curid=433896", "title": "Gelotologia", "text": " \nLa gelotologia (dal greco \"\u03b3\u03b5\u03bb\u1f78\u03c2\" - riso) \u00e8 la disciplina che studia il fenomeno del ridere, con particolare riguardo alle sue potenzialit\u00e0 terapeutiche e al benessere psicofisico della persona e dei gruppi sociali. Essa comprende anche le attivit\u00e0 della cosiddetta clownterapia.\nLa gelotologia trova le sue radici nella PNEI (psiconeuroendocrinoimmunologia), branca della medicina che ha sostanziato la diretta correlazione tra le emozioni e il sistema immunitario. Esistono infatti importanti correlazioni tra sistema nervoso, sistema endocrino e sistema immunitario. Sostanziali mutamenti provocano cambiamenti anche negli altri, condizionando in maniera rilevante le condizioni di salute di un individuo. La gelotologia si basa sul fatto che, attraverso il fenomeno della risata, viene favorita la produzione di endorfine, sostanze oppioidi immunostimolanti.\nLa gelotologia studia e applica la risata e le emozioni positive in funzione di prevenzione, riabilitazione e formazione. Essa concorre al processo di cura del paziente non visto pi\u00f9 solo e unicamente in funzione della sua malattia, ma in chiave olistica.\nL'operatore della gelotologia \u00e8 il gelotologo (in Italia riconosciuto dalla Commissione DBN della regione Lombardia). Il clown dottore, presente in molti contesti sociosanitari, \u00e8 una specifica della figura del gelotologo.\nLa gelotologia, il cui precursore pu\u00f2 essere considerato il dott. Norman Cousins (divulgatore scientifico guarito da una spondilite anchilosante, grazie a una cura a base di risate, vitamina C e alimentazione naturale), \u00e8 applicata in molte parti del mondo in svariati campi: nel settore sanitario, in particolare con i bambini, ma anche con altre tipologie di pazienti. Nel settore socio-sanitario con anziani, disabili, persone detenute, persone con disagio psichiatrico, nelle scuole. Nel campo della formazione, con personale sanitario (medici, infermieri, specialisti della riabilitazione), con personale scolastico (docenti, personale ATA), con manager e quadri d'impresa.\nA livello di studio e ricerca, la gelotologia si \u00e8 concentrata per lo pi\u00f9 sulla pediatria e sulla diversabilit\u00e0.\nEsistono diverse metodologie di applicazione della gelotologia: il metodo \"Comicit\u00e0 \u00e8 Salute\" (di Sonia Fioravanti e Leonardo Spina); il metodo dello \"Yoga della risata\" (Mandan Kataria); lo \"Yoga demenziale\" di Jacopo Fo."}
{"id": "433897", "revid": "123548740", "url": "https://it.wikipedia.org/wiki?curid=433897", "title": "Riserva naturale Fontana del Guercio", "text": "La riserva regionale della Fontana del Guercio \u00e8 un'area naturale protetta situata all'interno del comune di Carugo. La riserva ha particolarit\u00e0 soprattutto dal punto di vista idrogeologico, vista la presenza di 14 sorgenti, i fontanili, di cui alcuni, probabilmente, usati dall'et\u00e0 celtica. Il pi\u00f9 imponente dei fontanili, la Testa del Nan, d\u00e0 origine alla Roggia Borromeo e percorre tutta la riserva. La scoperta di un prezioso documento del XVI secolo ha permesso di ricostruirne la storia e le lotte per il suo possesso tra i conti Giorgio Manriquez ed Ercole Marliani fino alla sua cessione, nel XVII secolo ai Borromeo Arese. \nLa riserva \u00e8 stata istituita con L.R. 30.11.86, n.86 e dal 1995 possiede un proprio piano di gestione.\nDal 21 dicembre 2017, la riserva naturale Fontana del Guercio viene inglobata nel territorio del Parco delle Groane entrando a far parte di esso.\nFauna.\nLa fauna della riserva risulta essere sorprendentemente ricca di biodiversit\u00e0, difatti grazie alle zone alberate e alle campagne vicine, vi si possono trovare un gran numero di specie di Uccelli. Tra i pi\u00f9 importanti, sono da segnalare la Poiana comune, lo Sparviere e l'Allocco. Tra gli abitanti dei boschi troviamo il Rampichino, il Torcicollo, il Picchio verde, il Picchio rosso minore, il Picchio rosso maggiore, il Picchio muratore e la Ghiandaia. Inoltre a frequentare gli ambienti pi\u00f9 aperti e anche urbani ci sono lo Scricciolo, la Cinciallegra, il Lui piccolo, il Merlo, il Pettirosso, il Fringuello, il Cuculo, il Codibugnolo, il Colombaccio, la Cornacchia grigia, la Cinciarella, la Cincia bigia, la Capinera e la Balia nera.\nI Rettili presenti sono la Lucertola muraiola, il Ramarro occidentale, il Biacco e la Natrice dal collare che popola le zone acquose.\nPer quanto riguarda gli anfibi, molte specie di Anuri popolano la Riserva tra cui la Rana dalmatina, la Rana di Lataste, la Rana verde e la Hyla arborea. Di particolare importanza \u00e8 la presenza della Salamandra pezzata che si riproduce nei fontanili del Parco, uno dei siti pi\u00f9 meridionali della Lombardia. \nSono presenti il Riccio comune, lo Scoiattolo rosso, il Ghiro e la Volpe rossa come rappresentanti dei Mammiferi.\nLe zone umide dei fontanili sono popolate dai Ditischi, Plecotteri e Tricotteri, Notonette e Gerridi, Libellule, Efemerotteri e Nepa, oltre che a varie specie di Sanguisughe e Gasteropodi.\nGeografia.\nIl territorio della riserva \u00e8 costituito dal ceppo, una roccia sedimentaria composta da ciottoli e cemento arenaceo, che determina la presenza di 14 fontanili.\nAccessi.\nAl parco si accede dai comuni di Carugo e Brenna.\nComuni.\nIl parco \u00e8 interamente localizzato sul territorio del comune di Carugo."}
{"id": "433898", "revid": "112368034", "url": "https://it.wikipedia.org/wiki?curid=433898", "title": "Trackpoint", "text": "Il pointing stick o trackpoint (marchio registrato da IBM) \u00e8 uno strumento di puntamento per portatili che consente di spostare il puntatore del mouse senza la necessit\u00e0 di sollevare le mani dalla tastiera per utilizzare il mouse o il trackpad. Consiste in una semisfera, tipicamente di colore rosso, che su una tastiera QWERTY, \u00e8 incastonata tra i tasti 'G', 'H' e 'B'. I pulsanti destro e sinistro del mouse, invece, sono posti proprio appena sotto la barra spaziatrice. Fu inventato dallo scienziato ricercatore Ted Selker ed \u00e8 presente in molte marche di portatili, inclusa la linea dell'IBM dei portatili ThinkPad (ora prodotti da Lenovo) e Dell Latitude.\nIl trackpoint funziona tramite sensori della pressione (per questo \u00e8 anche conosciuto come joystick isometrico), tipicamente misurando la resistenza del materiale. La velocit\u00e0 del cursore dipende dalla pressione applicata. Il Trackpoint III e il Trackpoint IV hanno una caratteristica chiamata Negative Inertia che fa in modo che la velocit\u00e0 del cursore sia superiore alla norma quando viene accelerata o decelerata. I test di utilizzabilit\u00e0 all'IBM hanno dimostrato che \u00e8 pi\u00f9 facile per gli utenti posizionare il cursore con Negative Inertia abilitata piuttosto che con questo accorgimento disabilitato."}
{"id": "433899", "revid": "1632387", "url": "https://it.wikipedia.org/wiki?curid=433899", "title": "Sodom (album)", "text": "Sodom \u00e8 l'undicesimo album dell'omonimo gruppo thrash metal tedesco Sodom, pubblicato ufficialmente il 21 aprile 2006."}
{"id": "433900", "revid": "112976181", "url": "https://it.wikipedia.org/wiki?curid=433900", "title": "Crosta oceanica", "text": "La crosta oceanica rappresenta la porzione pi\u00f9 superficiale della Terra nelle aree sommerse dall'oceano, appartenente alla crosta terrestre, contrapponendosi alla crosta continentale (aree emerse) per spessore, composizione chimica e reologia.\nLo studio della crosta oceanica, bench\u00e9 questa rappresenti pi\u00f9 del 60% della superficie terrestre, \u00e8 relativamente giovane. I primi studi diretti risalgono agli anni 1960 con le prime campagne di perforazione oceanica che fornirono supporti alla teoria universalmente accettata della Tettonica delle placche. Esiste un progetto internazionale (IODP - \"Integrated Ocean Drilling Program\") che si prefigge lo studio della crosta oceanica in modo sia diretto (dragaggi e carotaggi) che indiretto (sismica e log geofisici).\nStruttura.\nLa crosta oceanica \u00e8 in equilibrio isostatico con la sottostante astenosfera, e comparata rispetto alla crosta continentale risulta essere pi\u00f9 sottile e con differente composizione petrografica. Il suo spessore medio \u00e8 di circa 6\u20137\u00a0km.\nLo schema classico di suddivisione della crosta oceanica prevede una suddivisione di questa in 3 principali strati a loro volta ulteriormente suddivisibili.\nCiclo di vita.\nLa crosta oceanica si forma a partire dalle dorsali oceaniche, dalle quali fuoriesce magma basaltico derivante dalla fusione parziale delle peridotiti del mantello.\nLa crosta terrestre, insieme al mantello litosferico (la parte pi\u00f9 superficiale del mantello), forma la litosfera. Lo spessore della litosfera varia da circa 30 chilometri (nel caso della crosta oceanica), fino a circa 70 km (nella crosta continentale).\nEssendo costituita da rocce femiche, la densit\u00e0 della crosta oceanica (superiore a 3,2 formula_1) \u00e8 maggiore rispetto alla densit\u00e0 della crosta continentale (circa 2,6 formula_1). Tale densit\u00e0 aumenta con la profondit\u00e0.\nL'eruzione continua di lava basaltica produce una grande quantit\u00e0 di materiale che si solidifica e forma nuova crosta oceanica. Ma siccome la superficie della terra rimane costante, altrettanta crosta viene consumata nelle zone di subduzione. Per questo motivo, l'et\u00e0 massima raggiungibile da una crosta oceanica \u00e8 di circa 200 Ma (milioni di anni).\nSequenza ofiolitica.\nLa composizione tipica della crosta oceanica rispetta una sequenza ben precisa, definita sequenza ofiolitica, composta dall'alto verso il basso da:\nLe ofioliti sono un'associazione di rocce formata da peridotiti, gabbri e basalti. In aree metamorfiche si possono trovare i corrispondenti metamorfici: rispettivamente serpentiniti, metagabbri e scisti verdi e/o prasiniti). Essendo rocce di crosta oceanica, le ofioliti si trovano generalmente associate a sedimenti di mare profondo, ma \u00e8 anche possibile trovarle in catene collisionali. Esse si mettono in posto attraverso processi di subduzione o obduzione.\nMetamorfismo oceanico.\nIl metamorfismo oceanico \u00e8 causato dalla circolazione idrotermale di acqua di mare all'interno della crosta oceanica attraverso flussi convettivi.\nIn questo modo si ha un metamorfismo di HT-LP (alta temperatura e bassa pressione) che avviene solo in prossimit\u00e0 delle dorsali oceaniche. Allontanandosi dalla dorsale \u00e8 comune lo sviluppo di metamorfismo retrogrado in facies scisti verdi, che tuttavia si verifica solo se \u00e8 presente un'adeguata riserva idrica, in mancanza della quale permangono le condizioni di alta temperatura (HT).\nGrazie al metamorfismo oceanico si ha la formazione di giacimenti minerari, soprattutto di solfuri metallici."}
{"id": "433902", "revid": "3129451", "url": "https://it.wikipedia.org/wiki?curid=433902", "title": "Strumento di puntamento", "text": ""}
{"id": "433903", "revid": "1543377", "url": "https://it.wikipedia.org/wiki?curid=433903", "title": "Paul Stanley", "text": "Assieme al bassista Gene Simmons \u00e8 il fondatore del gruppo rock Kiss, di cui \u00e8 il cantante e frontman.\n\u00c8 stato l'autore o comunque co-autore della maggior parte delle hits della band comprese \"Rock and Roll All Nite\", \"Hard Luck Woman\" \"e I Was Made for Lovin' You\".\nAssieme all'ex collega Ace Frehley \u00e8 stato inserito alla quattordicesima posizione nella lista dei 100 migliori chitarristi metal di sempre redatta nel 2004 da \"Guitar World\".\nBiografia.\nGli inizi.\nPaul nacque a Manhattan, un \"borough\" di New York City, il 20 gennaio 1952 da una famiglia ebraica di origini tedesche e polacche. Stanley non \u00e8, come vuole una leggenda urbana, il figlio di Al Eisen (inventore e portavoce ufficiale di \"2000 Flushes\"): i suoi genitori (William ed Eve) sono apparsi in numerosi documentari sui Kiss.\nDopo alcune esperienze in gruppi scolastici, la prima demo la produsse nel 1966 con gli Uncle Joe; nel 1967 ripete l'esperienza con i Post war baby boom sempre con l'amico Neil Teeman per poi produrre ancora da solo , prima di formare con Gene Simmons, nel 1970, i Rainbow (gruppo solo omonimo di quello nel quale militava Ritchie Blackmore), il quale successivamente cambi\u00f2 nome in Wicked Lester, primo abbozzo del gruppo che verr\u00e0. La band registr\u00f2 un album nel 1971, ma non fu mai ufficialmente pubblicato (anche se alcune canzoni dell'album furono inserite nella raccolta dei KISS \"The Box Set\" del 2001). I Wicked Lester si sciolsero non molto pi\u00f9 tardi, ma Stanley e Simmons, nel 1973, ne fondarono uno nuovo chiamato KISS, la cui formazione includeva Peter Criss alla batteria e Ace Frehley alla chitarra solista. L'esordio discografico avvenne nel febbraio del 1974 con un album eponimo.\nMaturit\u00e0.\nIl personaggio di Stanley nei Kiss \u00e8 \"The Starchild\", apparentemente un riferimento a \"\" di Stanley Kubrick, e rappresenta la trasformazione di un astronauta in un essere superiore dalle sembianze di un feto chiamato, \"The Star Child\". Il personaggio di Stanley \u00e8 un amante alla Don Giovanni, che combina elementi effeminati con altri molto virili, pi\u00f9 che mera androginia. Anche se la voce di Paul \u00e8 molto soft e eloquente durante le conversazioni normali, usa una specifica \"voce da palcoscenico\", proprio come il \"ringhio\" quasi animale di Gene Simmons. Nel suo libro \"Sex Money Kiss\", Gene Simmons ammette che Paul fu la forza trainante dei Kiss durante gli \"anni senza trucco\", ovvero gli anni ottanta, mentre Simmons si sentiva perduto senza il trucco da demone e cercava di sfondare come attore (recitando in film come \"Runaway\", assieme a Tom Selleck).\nNel 1999 Stanley prese parte in una produzione di Toronto del musical Il Fantasma dell'Opera, nel quale interpretava il ruolo del Fantasma. Apparse nel musical dal 25 maggio al 1\u00ba agosto, e dal 30 settembre al 31 ottobre. I pareri dei fan dei Kiss sulla sua interpretazione furono generalmente positivi, mentre quelli dei fan del musical furono generalmente di segno opposto.\nMentre era a Toronto, Stanley fu contattato da \"AboutFace\", un'organizzazione che aiuta e d\u00e0 informazioni agli individui con differenze facciali e che chiese al cantante di aiutare a sensibilizzare la gente nei loro confronti. Anche se fu contattato per il suo ruolo di Fantasma, Stanley \u00e8 effettivamente nato con la microtia, una deformazione congenita della pinna (orecchio esterno). Apparve in eventi di beneficenza e video per l'organizzazione. Nel 2001 la moglie di Stanley, Pamela Bowen, nativa di Dallas, chiese il divorzio. Hanno un figlio, Evan Shane Stanley.\nStanley ebbe bisogno di un intervento all'anca, ma prima gir\u00f2 il mondo con il \"Rock The Nation\" tour, per poi operarsi nell'ottobre del 2005. Alcune complicazioni durante l'operazione resero necessario un secondo intervento nel dicembre dello stesso anno, e sempre a dicembre fu annunciata la necessit\u00e0 di un terzo intervento. Stanley sostiene che i suoi problemi all'anca siano stati causati dalle migliaia di show tenuti dagli anni settanta ad oggi.\nNel 2005 Stanley debutt\u00f2 come pittore, esponendo e vendendo opere d'arte giudicate \"originali\". In questo periodo inizia la registrazione di un nuovo album solista, il primo dal suo album solo del 1978 (realizzato comunque come elemento dei Kiss), pianificando anche un tour personale.\nFra le varie chitarre di Paul Stanley figurano anche quattro chitarre personalizzate fabbricate dalla Silvertone ed altre chitarre personalizzate fabbricate dalla Ibanez e Iceman e una Washburn PS2000.\nSempre nel 2005 Paul Stanley ha iniziato a lavorare con il chitarrista Ronnie Montrose come cantante-ospite nell'ultimo album dello stesso Montrose ed il 19 novembre ha sposato la donna con cui \u00e8 stato a lungo fidanzato: Erin Sutton; il ricevimento si \u00e8 tenuto al Ritz-Carlton di Huntington, Pasadena (California). In questo stesso periodo, annuncia di aver completato il lavoro per il disco solista che sar\u00e0 intitolato \"Live To Win\", per il quale la \"New Door Records/Universal Musical Enterprises\" ha poi ufficialmente fissato la data di pubblicazione al 24 ottobre 2006. Nel 2006 Stanley ha comunque partecipato a quattro show con i Kiss in Giappone.\nNell'aprile del 2007 intraprender\u00e0 il tour promozionale dell'album \"Live To Win\".\nMessa da parte l'avventura solista, nel 2008 torna in tour assieme ai KISS nell\"'Alive 35 Tour\", con tre esibizioni dal 16 al 20 marzo in Australia, il 22 marzo in Nuova Zelanda e ben 30 concerti in tutta Europa, dal 9 maggio al 28 giugno, passando per l'Italia con due show nelle citt\u00e0 di Verona e Milano. Il tour si concluder\u00e0 con altre date negli Stati Uniti. Nell'ottobre 2008 esce in tutto il mondo il DVD contenente il Tour \"Live To Win\" dal titolo \"One Live Kiss\", registrato nel novembre 2006 alla House of Blues di Chicago.\nIl tour effettuato nel 2008 si chiamava Alive 35 World Tour.\nPaul Stanley \u00e8 produttore e cantante del CD della band, \"Sonic Boom\", realizzato insieme con Gene Simmons, Eric Singer ed Tommy Thayer. L'album richiama molto le sonorit\u00e0 graffianti di \"Rock 'n Roll Over\" e \"Destroyer\" e non contiene ballads, ma solo canzoni molto spinte e aggressive. Paul Stanley lo ha definito \"un ritorno alle origini dei KISS\".\nIl gruppo propose in anteprima \"Modern Day Delilah\", primo singolo estratto dall'album, nei concerti che chiusero l'ALIVE 35 tour negli Stati Uniti.\nNel 2021 realizza un disco Soul/ Rhythm and blues assemblando un gruppo di musicisti e chiamandolo \"Paul Stanley's Soul Station\".\nAbilit\u00e0 musicali.\n\u00c8 dotato di un tenore soffice e delicato sui bassi ma potente sugli acuti. Stanley tende a cantare soprattutto sul registro alto della sua estensione vocale, anche se nel periodo \"disco\" dei Kiss ha cantato anche nei registri pi\u00f9 gravi (\"I Was Made for Lovin' You\", \"Shandi\"). In \"Music from \"The Elder\"\" ha anche sperimentato col falsetto (Just a Boy, The Oath). Paul \u00e8 stato eletto da Hit Parader il 18\u00ba miglior cantante hard rock di sempre.\nNonostante sia la chitarra ritmica dei Kiss, Stanley si \u00e8 anche cimentato in qualche assolo, come ad esempio in \"Detroit Rock City\", \"I Want You\", \"I Stole Your Love\", \"Shandi\", \"A World Without Heroes\", \"Sure Know Something\", \"What Makes the World Go 'Round\", \"Psycho Circus\", \"C'mon and Love Me\".\nHa anche suonato il basso al posto di Simmons in \"Love Gun\" e \"Forever\".\nNell'album \"Crazy Nights\" Stanley ha contribuito ad alcune parti di tastiera (evidenti nella power ballad \"Reason to Live\").\nVita privata.\nDi origine ebrea, Stanley \u00e8 nato a Manhattan, New York ma si trasfer\u00ec nel Queens ancora adolescente. Ha frequentato la High School of Music &amp; Art di New York e si \u00e8 diplomato nel 1970. \nNel 2001, la moglie di Stanley, Pamela Bowen, present\u00f2 istanza di divorzio. Dal matrimonio, era nato il 6 giugno 1994 il figlio Evan Shane Stanley. Il 19 novembre 2005, Paul Stanley sposa a Pasadena la fidanzata Erin Sutton al The Ritz-Carlton. I due hanno avuto il loro primo figlio, Colin Michael Stanley, il 6 settembre 2006. La coppia ha avuto poi una bambina, Sarah Brianna, che \u00e8 nata il 28 gennaio 2009 a Los Angeles. Il 9 agosto 2011, i due hanno avuto una terza figlia, Emily Grace."}
{"id": "433908", "revid": "339392", "url": "https://it.wikipedia.org/wiki?curid=433908", "title": "Elemento di transizione", "text": ""}
{"id": "433913", "revid": "1924342", "url": "https://it.wikipedia.org/wiki?curid=433913", "title": "Believe (Disturbed)", "text": "Believe \u00e8 il secondo album in studio della band alternative metal statunitense Disturbed.\nIl disco.\nFu il loro primo album a debuttare al numero uno della classifica \"Billboard 200\", avendo venduto la prima settimana 284.000 copie. Il 23 settembre 2008 la Recording Industry Association of America lo ha certificato doppio platino negli Stati Uniti (2 milioni di copie vendute). La copertina raggruppa vari simboli religiosi: la stella di David, la mezzaluna, il pentacolo e la croce cristiana. Fu l'ultimo album registrato con Steve Kmak al basso. Inoltre \u00e8 l'unico album in cui la title-track non \u00e8 stata estratta come singolo."}
{"id": "433920", "revid": "614400", "url": "https://it.wikipedia.org/wiki?curid=433920", "title": "Gregory Crewdson", "text": "Crewdson nacque a Park Slope, un quartiere di Brooklyn. Da ragazzo fece parte di un gruppo punk rock chiamato \"\"The Speedies\". La loro maggiore canzone \"Let Me Take Your Photo\"\" divenne profetica per quello che Crewdson sarebbe diventato nella sua vita. Nel 2005 la canzone fu utilizzata dalla Hewlett Packard per promuovere una fotocamera digitale.\nAlla met\u00e0 degli anni ottanta Crewdson ha studiato fotografia al \"Purchase College\". Poi ha frequentato la Yale School of Art, presso la Yale University, nel New Haven, ricevendo un master in belle arti. In seguito ha insegnato presso il Sarah Lawrence, il Cooper Union, il Vassar College e presso la Yale University, dove ha tenuto una cattedra fino al 1993.\nL'opera di Crewdson \u00e8 presente a New York alla Luhring Augustine Gallery e a Londra alla White Cube Gallery."}
{"id": "433923", "revid": "287204", "url": "https://it.wikipedia.org/wiki?curid=433923", "title": "Angelica", "text": ""}
{"id": "433927", "revid": "287204", "url": "https://it.wikipedia.org/wiki?curid=433927", "title": "Real-time clock", "text": "Un real-time clock (RTC), orologio in tempo reale, \u00e8 un dispositivo con funzione di orologio, solitamente costituito da un processore a circuito integrato specializzato per questa funzione, il quale conteggia il tempo reale (anno, mese, giorno, ore, minuti e secondi) anche quando l'utilizzatore viene spento. Viene usato in molti tipi di computer ed \u00e8 presente in tutti i moderni PC. L'RTC \u00e8 presente anche in molti sistemi embedded nonch\u00e9 viene utilizzato anche in circuiti elettronici dove \u00e8 necessario avere un preciso riferimento temporale.\nAlcuni modelli di RTC integrati sono il \"DS1307\" di Maxim, il \"PCF8563\" di NXP Semiconductors (ex Philips) e le diverse soluzioni di Integrated Device Technology (IDT).\nPer poter mantenere il conteggio del tempo anche a circuito non alimentato, i real-time clock hanno un oscillatore al quarzo a loro dedicato e sono alimentati da una speciale batteria autonoma rispetto all'alimentazione principale; in alcuni tipi anche il quarzo \u00e8 installato all'interno del package. Al contrario, i clock che non sono real-time non funzionano quando il dispositivo \u00e8 spento.\nUtilizzo nei computer.\nGli RTC furono introdotti nei computer agli inizi degli anni ottanta: uno dei primi ad integrare un orologio in tempo reale fu l'Apple III. Successivamente anche IBM utilizz\u00f2 un RTC nel suo PC AT del 1984, che integrava un RTC MC146818. Successivamente anche Dallas Semiconductor realizz\u00f2 degli RTC. Gli orologi in tempo reale erano facilmente individuabili sulle schede madri dei vecchi PC grazie alla batteria tampone che avevano vicino e a dei disegni che indicavano la funzione del chip. Nei computer pi\u00f9 recenti gli RTC sono integrati direttamente nel chipset del sistema. Gli RTC non devono essere confusi con il sistema real-time o il clock della CPU."}
{"id": "433929", "revid": "108032758", "url": "https://it.wikipedia.org/wiki?curid=433929", "title": "Cromatografia a scambio ionico", "text": "La cromatografia a scambio ionico, o semplicemente cromatografia ionica (IC), \u00e8 il tipo di cromatografia che si basa sul principio di attrazione tra gli ioni di carica opposta. Molti composti organici, come ad esempio gli amminoacidi, possono avere parti della molecola polari favorendo quindi la loro separazione tramite questo metodo. La carica netta che questi composti presentano dipende dal loro pKa e dal pH della soluzione. Molto importante \u00e8 anche il ruolo della determinazione della concentrazione dei cationi e anioni nell'ambito dell'analisi delle acque.\nLa cromatografia a scambio ionico permette di separare molto semplicemente gli ioni. \u00c8 molto utile per la purificazione di campioni analitici poich\u00e9, ad esempio, si potrebbe aver bisogno di analizzare un anione in una matrice di cationi. Come le altre metodiche cromatografiche \u00e8 inoltre in grado di effettuare determinazioni quali-quantitative.\nLa tecnica.\nNella cromatografia a scambio ionico la fase stazionaria \u00e8 costituita da macromolecole contenenti dei siti attivi ionizzati, in cui i controioni possono essere scambiati con altri aventi carica uguale, eluiti con la fase mobile.\nSi instaura cos\u00ec una sorta di competizione fra i controioni della fase stazionaria e quelli della miscela in fase di separazione, nei confronti dei siti attivi ionizzati della fase stazionaria. Durante la separazione gli ioni presenti nella fase mobile vengono separati gli uni dagli altri in base alla diversa affinit\u00e0 per ciascuno dei siti ionizzati della fase stazionaria.\nCome nella normale cromatografia, si ha una colonna cromatografica impaccata con uno speciale tipo di resina, in grado di scambiare ioni. Esistono due tipi di resine: scambiatrici anioniche e scambiatrici cationiche. Queste ultime possiedono gruppi carichi negativamente e attraggono, quindi, molecole cariche positivamente, viceversa la prima. Esempio classico di gruppo in grado di scambiare cationi \u00e8 -SO3-, mentre un tipico gruppo che scambia anioni \u00e8 il gruppo -NH3+. Molto importante, ai fini di determinare l'intensit\u00e0 dell'interazione fase fissa-analita, \u00e8 il rapporto carica/massa: utilizzando infatti il modello elettrostatico \u00e8 possibile spiegare i diversi tempi di ritenzione, in quanto le specie ioniche aventi maggior rapporto carica/massa sono quelle che vengono maggiormente trattenute (ad esempio Na+ esce prima rispetto a Fe3+ e lo stesso Fe3+ segue Fe2+). Altres\u00ec, poich\u00e9 la fase mobile \u00e8 generalmente un tampone (essenziale nel caso di scambiatori deboli), occorre considerare non il raggio ionico dello ione nudo, ma il suo raggio di idratazione. Accade cos\u00ec che uno ione pi\u00f9 \"hard\", come Li+, associ una sfera di coordinazione pi\u00f9 ampia e venga perci\u00f2 eluito prima dello ione sodio, che ha un raggio ionico nudo pi\u00f9 ampio.\nMolti scambiatori ionici sono costituiti da polimeri di stirene e di divinilbenzene (polistirene). Il polistirene essendo un polimero lineare \u00e8 solubile in numerosi solventi. Condensando invece stirene con divinilbenzene si ottengono polimeri con legami crociati e quindi insolubili (reticolati o termoindurenti): pi\u00f9 \u00e8 alto il numero di legami crociati maggiore sar\u00e0 la capacit\u00e0 di trattenere composti ad alto peso molecolare. Alla lunga queste colonne devono essere rigenerate e di solito si usano sali in grado di creare composti pi\u00f9 stabili con gli ioni in colonna, in modo da rigenerare la resina (di solito si usa cloruro di sodio concentrato). Altre colonne, meno pregiate, utilizzano invece la silice opportunamente modificata chimicamente.\nSoppressione.\nEsistono in commercio strumentazioni in grado di attuare quella che viene definita cromatografia a scambio ionico con soppressione. Il termine \"soppressione\" si riferisce all'annullamento della conducibilit\u00e0 elettrica dovuta ai componenti ionici presenti nell'eluente.\nLa soppressione \u00e8 di fondamentale importanza quando si effettua ad esempio la determinazione simultanea dei cationi e degli anioni, e viene effettuata utilizzando una seconda colonna dopo quella di separazione. Questa seconda colonna sar\u00e0 di scambio anionico quando si effettua la separazione di cationi e viceversa di scambio cationico quando vengono separati gli anioni. Ad esempio, utilizzando una resina a scambio anionico del tipo -NH4+OH- e un eluente tamponato con ioni HCO3- e CO32-, una colonna di soppressione a scambio cationico del tipo -SO3-H+ rilasciando lo ione idrogeno neutralizza HCO3- e CO32- producendo anidride carbonica e acqua.\nNell'utilizzo pratico la soppressione sfrutta pi\u00f9 agevolmente apposite membrane autorigeneranti, piuttosto che le classiche colonne.\nLa soppressione permette di rivelare, tramite rivelatore a conducibilit\u00e0, quantit\u00e0 di metalli in tracce con ottima accuratezza ed \u00e8 indispensabile per molte analisi ambientali."}
{"id": "433935", "revid": "1305772", "url": "https://it.wikipedia.org/wiki?curid=433935", "title": "Living Proof (Cher)", "text": "Living Proof \u00e8 il 25\u00ba album in studio della cantante statunitense Cher, pubblicato in tutto il mondo tra la fine del 2001 e l'inizio del 2002.\nDescrizione.\nIl disco presenta 12 tracce classificabili tra il pop e la Dance/House. Per promuovere l'album Cher ha intrapreso il \"The Farewell Tour\" durato tre anni. Tra gli apri concerto ci sono stati i Village People, Cyndi Lauper e Caroline Reid, nei panni di Pam Ann, che ha aperto i concerti inglesi.\nAccoglienza e successo commerciale.\nMassicciamente pubblicizzato dalla Warner, che voleva emulare il successo del precedente album di Cher (\"Believe\" del 1998), il disco debutt\u00f2 molto alto nelle classifiche di mezzo mondo. \nNonostante l'ottima partenza, l'album nel giro di poche settimane spar\u00ec dalle charts internazionali.\nL'album raggiunse la 27\u00aa posizione nella classifica italiana (FIMI). Ad oggi l'album ha venduto oltre 5 milioni di copie nel mondo."}
{"id": "433937", "revid": "227211", "url": "https://it.wikipedia.org/wiki?curid=433937", "title": "RSA-129", "text": ""}
{"id": "433938", "revid": "32698", "url": "https://it.wikipedia.org/wiki?curid=433938", "title": "Bilinearit\u00e0", "text": ""}
{"id": "433944", "revid": "122732518", "url": "https://it.wikipedia.org/wiki?curid=433944", "title": "Bad Aibling", "text": "Bad Aibling \u00e8 una citt\u00e0 tedesca situata in Baviera sul fiume Mangfall, a 40\u00a0km a sud di Monaco\nNella citt\u00e0 vivono approssimativamente 18.000 abitanti e copre un'area di 41,55\u00a0km\u00b2. Si trova a 498 metri sul livello del mare.\nStoria.\nBad Aibling fu menzionata per la prima volta nell'804. Nel 1845 il medico Desiderius Beck, inizi\u00f2 a praticare trattamenti con fanghi nel paese che, nel 1895 assunse il nome di Bad Aibling (Bad significa terme). Nel 1933 Bad Aibling ricevette lo status di citt\u00e0.\nDopo la Seconda guerra mondiale si evolve in un centro per operazioni di servizi segreti.\nNel 2004 fu chiusa la stazione statunitense ECHELON di Bad Aibling dopo decenni di continua operativit\u00e0.\nLe Terme di Bad Aibling sono state aperte a settembre 2007. Al Therme Bad Aibling c'\u00e8 un parcheggio per camper.\nIl 9 febbraio 2016 un incidente ferroviario tra due treni, avvenuto nei pressi della citt\u00e0 a causa di un'errata comunicazione, ha provocato la morte di 12 persone e il ferimento di altre 85.\nAmministrazione.\nGemellaggi.\nBad Aibling \u00e8 gemellata con:"}
{"id": "433997", "revid": "1632387", "url": "https://it.wikipedia.org/wiki?curid=433997", "title": "Live aus Berlin (Rammstein)", "text": "Live aus Berlin \u00e8 la registrazione del concerto dei Rammstein tenutosi al Parkb\u00fchne Wuhlheide di Berlino nel 1998."}
{"id": "434002", "revid": "1543377", "url": "https://it.wikipedia.org/wiki?curid=434002", "title": "Colonna cromatografica", "text": "La colonna cromatografica \u00e8 lo strumento principale usato nella tecnica della cromatografia. Si compone di due parti fondamentali: il supporto e l'impaccamento. Il supporto consiste fondamentalmente nella colonna stessa, intesa in senso fisico ovvero il cilindro (come nel caso dell'HPLC) dove viene fatto scorrere l'analita. Per impaccamento si intende invece la matrice inserita all'interno della colonna, una sostanza (ad esempio silice oppure polistirene) che permette di separare i composti iniettati. Un esempio di colonna \u00e8 la cosiddetta \"C-18\", una colonna cromatografica largamente usata, il cui nome deriva dalla natura dell'impaccamento usato, una molecola costituita da 18 atomi di carbonio.\nCapacit\u00e0 di una colonna cromatografica.\nLa capacit\u00e0 di una colonna cromatografica (\"peak capacity\" in inglese) \u00e8 la quantit\u00e0 massima di composti che questa riesce a separare.\nLa capacit\u00e0 di una colonna cromatografica si calcola, secondo la teoria dei piatti come:\nDove:"}
{"id": "434004", "revid": "36426", "url": "https://it.wikipedia.org/wiki?curid=434004", "title": "Imperatore di Bisanzio", "text": ""}
{"id": "434006", "revid": "1873", "url": "https://it.wikipedia.org/wiki?curid=434006", "title": "Storia di Piacenza", "text": "Storia di Piacenza dall'et\u00e0 antica ai tempi contemporanei.\nL'et\u00e0 antica.\nLa zona in cui sorge Piacenza fu popolata fin dalla Preistoria, quando fu abitata dalla civilt\u00e0 delle terramare, di cui sono stati trovati reperti in diversi territori a est della citt\u00e0. Successivamente, vi si insediarono popolazioni di estrazione etrusca, le quali furono, comunque, fortemente influenzate anche dai liguri. Ad essi subentrarono, poi, popolazioni di stirpe gallica.\nLa citt\u00e0 di Piacenza fu fondata con il nome latino di \"Placentia\" da parte dei romani nel 218 a.C., diventando, insieme alla coeva Cremona, la prima colonia romana dell'intera Italia settentrionale. La citt\u00e0, la cui fondazione, avvenne immediatamente dopo la conquista romana della Gallia Cisalpina, era posta lungo le sponde del fiume Po, non lontano dalla foce in esso del fiume Trebbia, venne inizialmente popolata da coloni ed era caratterizzata dall'impianto a pianta quadrata tipico dei castrum.\nImmediatamente dopo la fondazione della citt\u00e0, la zona fu interessata dall'arrivo in Italia delle truppe cartaginesi sotto il comando di Annibale il quale nello steso anno aveva gi\u00e0 sconfitto le truppe romane nella battaglia del Ticino. Dopo aver occupato Casteggio grazie alla corruzione del capo della guarnigione che vi stazionva, le forze cartaginesi arrivarono nei pressi di Piacenza, dove nella battaglia della Trebbia si scontrarono con l'esercito romano, guidato dal console Tiberio Sempronio Longo che, dopo aver abbandonato Stradella poich\u00e9 poco difendibile, aveva occupato una zona posta a sud della citt\u00e0, sulla sponda destra del fiume Trebbia. Le forze di Annibale, inizialmente accampate nei pressi di Sarturano, tra i corsi del Trebbia e del torrente Luretta, super\u00f2 la Trebbia marciando verso i Romani, i quali, comprendendo le truppe galliche, potevano contare su un totale di circa uomini, leggermente maggiore rispetto alle forze avversarie. I Romani, incitati dall'esito favorevole delle prime scaramucce, decisero di avanzare superando la Trebbia fino al corso della Luretta, dove Annibale aveva inviato il fratello Magone al comando di circa uomini. L'assalto dei Romani, stanchi dalla marcia e dalle difficolt\u00e0 incontrate nei guadi, fall\u00ec, anche a causa dell'aiuto prestato dalle truppe di Magone che sorpresero le ali romane, nonostante i legionari posti al centro, sotto il diretto comando del console, fossero riusciti a sfondare le linee nemiche. Al termine della contesa i Romani ripiegarono su Piacenza, totalizzando circa vittime, mentre Annibale pot\u00e9 incrementare il numero dei suoi effettivi arruolando milizie composte da Galli, iniziando, cos\u00ec, a prepararsi per la continuazione della sua campagna militare. Nonostante la pesante sconfitta nella battaglia campale, la citt\u00e0 non fu mai conquistata dai Cartaginesi, i quali non riuscirono ad espugnare neppure il porto fluviale sul Po ubicato vicino alla foce della Trebbia, che al tempo scorreva ad est della citt\u00e0 e non ad ovest di essa. \nNel 207 a.C. la citt\u00e0 fu assediata dalle forze guidata da Asdrubale, altro fratello di Annibale, che, tuttavia non riusc\u00ec ad impadronirsene e, anzi, rallent\u00f2 notevolmente la propria avanzata, agevolando le difese romane. Nel 200 a.C., infine, la citt\u00e0 capitol\u00f2 di fronte a un esercito composto da Galli (Insubri, Cenomani e Boi) e Liguri, alleati del condottiero cartaginese Amilcare, che lasciarono in vita solo persone tra gli abitanti della citt\u00e0. Piacenza fu, poi, definitivamente riconquistata dai Romani a seguito delle vittorie ottenute tra il 199 e il 196 a.C. Gli effetti negativi della guerra contro i Cartaginesi costrinsero i Romani a procedere a una rifondazione della colonia con l'arrivo di altri coloni nel 190 a.C.\nNel 187 a.C. Piacenza fu collegata con Rimini, posta sulle rive del mare Adriatico, tramite la via Emilia, voluta dal console Marco Emilio Lepido, che divent\u00f2 l'asse viario principale di tutto il nord Italia. Successivamente, la via Emilia venne prolungata a nord in direzione di Milano(via Mediolanum-Placentia), mentre Piacenza divenne punto di diramazione, con la presenza di strade che la collegavano a Tortona e a Susa, quest'ultima passando per Pavia e Torino.\nPiacenza rimase formalmente una colonia fino al 90 a.C. quando, a seguito della promulgazione della legge Iulia, divent\u00f2 un municipio e vide l'assegnazione ai propri abitanti della cittadinanza romana. A seguito di questa norma, la citt\u00e0 venne ascritta alla Gens Veturia.\nUn secondo porto fluviale, pi\u00f9 vicino all'abitato, fu realizzato ai tempi di Augusto probabilmente per supplire alla decadenza del precedente, dovuta ai mutamenti dell'alveo della Trebbia. Non lontano dalla darsena fu eretto un anfiteatro ligneo, descritto dallo storico Publio Cornelio Tacito come il pi\u00f9 maestoso d'Italia. L'arena fu distrutta da un incendio nel 69 d.C., l'anno dei quattro imperatori, quando Piacenza era fedele all'imperatore Otone e governata da Vestricio Spurinna: le truppe comandate dal generale Aulo Cecina Alieno, comandante delle forze fedeli a Vitellio, assediarono la citt\u00e0 appiccando il fuoco al manufatto, posto fuori le mura; gli assedianti non riuscirono per\u00f2 nel loro intento e furono costretti a ripiegare in direzione di Cremona.\nUn'altra devastazione si ebbe nel 271 per mano di un contingente di Alemanni e Iutungi, che poi affrontarono l'esercito romano, guidato dall'imperatore Aureliano, nei dintorni della citt\u00e0 in quella che \u00e8 stata definita battaglia di Piacenza: gli invasori ebbero la meglio e i Romani ripiegarono.\nNel 303 d.C., durante la persecuzione dei cristiani sotto Diocleziano venne ucciso nei pressi di Travo Antonino, un centurione appartenente alla legione Tebea che si era convertito al Cristianesimo e che aveva contribuito alla diffusione del nuovo credo nella citt\u00e0. Nel 388 le sue spoglie furono trovate da parte del vescovo di Piacenza Savino e traslata all'interno della basilica edificata nel 350 su iniziativa del suo predecessore, Vittore. A seguito dell'episodio, l'edificio prese il nome di basilica di Sant'Antonino.\nNel 476 nelle vicinanze di Piacenza accadde la formale caduta dell'impero romano d'Occidente a seguito dell'uccisione del generale Flavio Oreste, il quale, come reggente per conto del figlio Romolo Augusto, deteneva \"de facto\" il potere su quello che restava dell'impero, dopo il suo rifiuto di concedere il potere alle truppe barbariche, comandate da Odoacre, su di un terzo dei territori della penisola italiana. Conseguentemente a ci\u00f2, Odoacre depose Romolo Augustolo dal trono imperiale e assunse il controllo sul nord Italia.\nIl Medioevo.\nL'alto Medioevo.\nDopo la caduta dell'impero romano, la citt\u00e0 fu inizialmente occupata dai bizantini, venendo, poi, conquistata da parte dei Goti guidati da Totila nel 546 al termine di lunghi combattimenti che danneggiarono pesantemente la citt\u00e0 riducendone gli abitanti alla fame. Piacenza fu, poi, riconquistata dalle forze bizantine dopo alcuni anni.\nDurante la discesa dei Longobardi in Italia, nel 568, la citt\u00e0 fu strenuamente difesa da parte delle forze bizantine, che riuscirono a resistere fino al 570 quando le truppe longobarde entrarono a Piacenza dopo aver percorso un lungo tratto appenninico per evitare le principali vie di comunicazione lungo le quali erano state installate postazioni difensive bizantine. Dopo aver preso la citt\u00e0 i Longobardi vi costituirono un ducato. \nNel 614 venne fondata a Bobbio l'abbazia di San Colombano, che divenne il centro di un feudo reale ed imperiale monastico dando impulso all'agricoltura con il recupero e la bonifica di aree incolte o abbandonate, il recupero e la diffusione di vigneti, la riapertura delle vie commerciali e delle vie del sale ed il commercio dalla pianura lungo il Po e il Ticino verso il mar Ligure.\nCon la conquista dell'Italia settentrionale da parte dei Franchi guidati da Carlo Magno, nel 774, a Piacenza venne istituita una contea; il primo conte, nominato dallo stesso Carlo Magno fu Aroinus, anche citato come Arduino. Negli anni successivi i monarchi della dinastia carolingia concessero un'ampia serie di privilegi a diversi enti religiosi piacentini; un diploma firmato da Carlo il Grosso risalente all'881 affranca la chiesa piacentina dall'ubbidienza verso qualsiasi autorit\u00e0 laica e le concede l'esercizio di una serie di prerogative.\nEngelberga d'Alsazia, moglie dell'imperatore Ludovico II il Giovane, stabil\u00ec la sua \"curtis\" a Piacenza avviando la fondazione del monastero di San Sisto, per agevolare questo intento, il 3 giugno 870 l'imperatore concesse alla consorte il monastero di San Pietro, situato in citt\u00e0 oltre a sette manieri. Nell'874 Ludovico favor\u00ec ulteriormente la costituzione del monastero accordandole il controllo dell'acquedotto di sistema nella contea, la disponibilit\u00e0 dei propri beni, il diritto sull'utilizzo di alcuni materiali da costruzione e di un canale e la possibilit\u00e0 di modificare gli assi viari. Il monastero inizi\u00f2 a operare nell'877 e Engelberga vi rimase fino all'880 quando fu obbligata a lasciare la citt\u00e0 per raggiungere Zurzach da parte di Carlo il Grosso.\nNegli ultimi anni del IX secolo Piacenza fu, cos\u00ec come tutto il nord Italia, al centro di diversi scontri per il potere, passando pi\u00f9 volte di mano tra i diversi pretendenti alle cariche di imperatore e re d'Italia. La citt\u00e0 fu dapprima conquistata da Berengario del Friuli, poi, nel gennaio 889 venne combattuta lungo le sponde del fiume Trebbia, a sud di Piacenza una battaglia tra le truppe di Berengario e quelle di Guido II di Spoleto, che ebbe la meglio conquistando la supremazia su tutto il centro-nord dell'Italia. Nell'891 Guido istitu\u00ec a Milano la \"marca di Lombardia\", includendovi i comitati di Parma, Piacenza, Reggio Emilia e Modena.\nNell'894 l'imperatore Arnolfo di Carinzia discese in Italia; diverse citt\u00e0, tra cui Milano e Pavia, si sottomisero spontaneamente a lui; la sua avanzata, tuttavia, si interruppe a Piacenza dove egli venne abbandonato da quei feudatari italiani che avevano inizialmente supportato la sua operazione a causa delle troppo gravi devastazioni apportate. Con il ritorno di Arnolfo a nord delle Alpi, la citt\u00e0, cos\u00ec come tutto il nord Italia, pass\u00f2 sotto il controllo di Lamberto di Spoleto, figlio di Guido.\nA cavallo del nuovo secolo, la citt\u00e0 fu vittima dell'invasione da parte degli ungari, i quali danneggiarono seriamente diversi edifici, come le basiliche di Sant'Antonino e San Savino. Una seconda incursione ungara avvenne, invece, nel 924, causando anch'essa ingenti danni.\nCon la conquista del nord Italia da parte di Ugo di Provenza la citt\u00e0 fin\u00ec sotto il suo controllo: durante questi anni accaddero diversi contrasti tra la citt\u00e0 di Piacenza e l'abbazia di San Colombano di Bobbio; nel 929 Ugo tenne a Pavia un processo a carico di diversi nobili piacentini, tra i quali figuravano il conte Raginerio, suo fratello Guido, vescovo cittadino e il futuro conte, Gandolfo, accusati di aver tentato di usurpare alcuni territori soggetti all'autorit\u00e0 bobbiese, che era, a sua volta, direttamente soggetta al controllo di Ugo. Non potendo intervenire direttamente contro gli usurpatori, Ugo ordin\u00f2 all'abate bobbiese Gerlanno la traslazione delle spoglie di San Colombano da Bobbio a Pavia; una volta trasferito il corpo del santo, fu organizzata nella citt\u00e0 pavese una sorta di ordalia che discrimin\u00f2 definitivamente l'azione degli usurpatori piacentini. Successivamente, Ugo intervenne ancora nella politica cittadina sostituendo il conte Raginerio con Gandolfo. A Ugo succedette, poi, il figlio Lotario II.\nNel 950-951 il re Berengario II complet\u00f2 il processo di riorganizzazione territoriale del nord Italia, gi\u00e0 iniziato precedentemente da Ugo di Provenza, costituendo la marca Obertenga, che prese il suo nome da Oberto I, a cui venne concessa, che divenne il capostipite degli Obertenghi. Il comitato di Piacenza non entr\u00f2 direttamente nella marca, ma fu inserito nel 984 nella marca d'Italia, concessa ad Azzo di Canossa, insieme a citt\u00e0 come Parma, Cremona, Bergamo e Brescia.\nDal vescovo-conte all'et\u00e0 comunale.\nNel 997 il vescovo Sigifredo ricevette da parte dell'imperatore Ottone III di Sassonia i poteri comitali sulla citt\u00e0 e sulle terre contigue la cui distanza dal capoluogo risulti inferiore al miglio, dando il la alla nascita della figura del vescovo-conte, il governo sul contado presentava alcune similitudini con il governo esercitato nei territori montuosi e collinari da parte dei monasteri regi, attivi fin dall'et\u00e0 longobarda\nAll'inizio dell'XI secolo Piacenza risorge e risulta particolarmente florida nel quadro delle citt\u00e0 padane. Nella prima met\u00e0 dello stesso secolo \u00e8 dominata dalla presenza dell'aristocrazia pi\u00f9 tradizionale rappresentata dai \"capitanei\": questo port\u00f2 la citt\u00e0 a schierarsi su posizioni filoimperiali durante il periodo della lotta per le investiture: in particolare, il vescovo Dionisio partecip\u00f2 attivamente alla lotta contro papa Gregorio VII. Nel 1067, tuttavia, a Piacenza si impose il fenomeno della Pataria complice l'ascesa al potere di alcune classi sociali che ne erano tradizionalmente escluse. Nel 1089 il vescovo-conte Dionisio, fautore di una politica filoimperiale, venne cacciato da una sollevazione popolare che pose al suo posto Bonizone di Sutri, il quale godeva dell'appoggio, pur non troppo caloroso del pontefice Urbano II. La nomina del nuovo vescovo, tuttavia non fece in tempo a essere perfezionata che egli venne rapito e mutilato da milizie della fazione rivale, riuscendo, per\u00f2 a salvare la propria vita.\nTra il 1089 e il 1090 ci furono aspri scontri tra la fazione popolare e quella aristocratica con la citt\u00e0 che venne occupata alternativamente da una delle due parti fino a che nel 1090 non venne stipulato un accordo di pace che prevedeva una cooperazione nella gestione del potere cittadino tra il vescovo e le classi emergenti. Nel 1095 la citt\u00e0, seguendo una politica filopapale, appoggio, insieme alle vicine citt\u00e0 di Cremona, Lodi e Milano, Corrado di Lorena nella lotta intrapresa contro il padre, l'imperatore Enrico IV di Franconia. Nello stesso anno venne, inoltre, convocato da Urbano II un concilio in cui, oltre ad alcune questioni liturgiche e al matrimonio del re di Francia Filippo I, venne tenuto un sinodo contro l'imperatore e venne ascoltato un ambasciatore inviato dall'imperatore bizantino Alessio I Comneno che chiese aiuto per la guerra contro gli infedeli, da questo episodio matur\u00f2 la decisione di Urbano di bandire la prima crociata, ufficialmente indetta nel seguente concilio di Clermont.\nNei primi anni del XII secolo si form\u00f2 nella citt\u00e0 un governo comunale, la cui genesi era gi\u00e0 definitivamente compiuta nel 1126 quando compaiono per la prima volta in un documento ufficiale i nomi dei 5 consoli alla guida della citt\u00e0. La transizione verso il governo comunale port\u00f2 a una progressiva riduzione del potere vescovile e a un allargamento dei domini cittadini, tra cui il feudo di Compiano che divenne dipendente da Piacenza nel 1141.\nA partire dal XII secolo si segnala l\u2019ascesa di imprese commerciali e bancarie piacentine, fiorite attraverso gli affari con le principali citt\u00e0 dell\u2019Italia settentrionale ed in particolare con Genova. Successivamente, l\u2019attivit\u00e0 di banchieri e prestatori piacentini nei secoli XIII e XIV si espanse nelle principali citt\u00e0 del Portogallo, della Francia e della Spagna (a Siviglia vi \u00e8 una via ad essi dedicata, \"calle Placentines\"), rientrando in quel novero di operatori commerciali alto-italiani e toscani (conosciuti come \"lombardi\") che praticava operazioni creditizie e di cambio monetario in tutta Europa.\nInsieme a diversi altri comuni del nord Italia, Piacenza fu coinvolta nella lotta contro l'imperatore Federico Barbarossa, il quale nei pressi della citt\u00e0, probabilmente nei territori controllati dall'abbazia benedettina di San Pietro di Cotrebbia vecchia, posta sulla sponda opposta del fiume Trebbia rispetto a Piacenza, che si estendevano su entrambe le sponde del fiume Po compreso tra quelli che sarebbero, in seguito diventati i territori comunali di Calendasco e Somaglia e dove si erano gi\u00e0 tenute, a partire dal 996 diverse diete convocate da vari imperatori, tenne, nel 1154 e nel 1158, due tra le pi\u00f9 importanti diete da lui convocate, le diete di Roncaglia, in particolare nella seconda egli rivendic\u00f2 le regalie rispetto alle pretese avanzate da parte dei comuni.\nNel 1161 il Barbarossa, poco dopo aver distrutto Milano, riusc\u00ec a imporre ai piacentini il pagamento di alcune imposte, la distruzione della cinta muraria cittadina e l'elezione di un podest\u00e0 di nomina imperiale nella persona di Arnaldo Barbavara, che mantenne il suo controllo sulla citt\u00e0 fino al 1164. Nel 1167 Piacenza fu tra le citt\u00e0 che costituirono la Lega Lombarda, alleanza tra diversi comuni nata per combattere il Barbarossa, che venne definitivamente sconfitto al termine della battaglia di Legnano, nel 1176. La pace definitiva tra i comuni e l'imperatore fu stipulata nella citt\u00e0 svizzera di Costanza, nel 1183, dopo che i delegati delle due parti si erano incontrati a Piacenza, presso la basilica di Sant'Antonino, per discutere i termini dell'accordo. Nello specifico, l'accordo prevedeva per la citt\u00e0 di Piacenza, la restituzione del possesso di Castell'Arquato e il riconoscimento dei diritti sul corso del fiume Po. La definitiva ratifica dell'accordo fu firmata da parte dei delegati della Lega Lombarda il 21 gennaio 1185 ancora a Piacenza, nel monastero di Santa Brigida.\nNegli anni immediatamente successivi si assiste ad una modifica della forma di governo cittadina dovuta alle crescenti richieste di partecipazione alla vita pubblica da parte di mercanti e artigiani: ai consoli viene affiancata la figura del podest\u00e0, ricoperta nella prima volta nel 1188 da parte del milanese Jacopo Mainieri. Negli anni immediatamente successivi, diversi altri podest\u00e0, oltre al Mainieri, furono di origine milanese. A causa dell'alleanza stretta tra le due citt\u00e0 che, nel 1212, quando Federico II di Svevia risal\u00ec l'Italia per conquistare la corona germanica, truppe piacentine supportarono i milanesi nella battaglia per evitare che Federico oltrepassasse il fiume Lambro per raggiungere Cremona.\nNella prima met\u00e0 del XIII secolo Piacenza fu al centro di lotte con le vicine citt\u00e0 di Parma, Pavia e Cremona, riuscendo a espandere gradualmente i propri domini, conquistando il controllo, tra gli altri, di Fombio, nel 1227. L'anno precedente, dopo non avervi fatto parte nel momento della costituzione, Piacenza aveva deciso di aderire alla seconda Lega Lombarda, costituitasi per combattere Federico II. Nel 1227 Piacenza fu una delle 16 citt\u00e0 a cui venne riconosciuto il perdono imperiale, questo fatto blocc\u00f2 la guerra per qualche anno, durante il quale nella citt\u00e0 vi furono aspre lotte per il controllo del potere tra le fazioni dei \"populares\" che appoggiavano l'imperatore e dei \"milites\" che si schieravano a fianco dei comuni e del papato. La guerra riprese nel 1237 e vide Piacenza sempre schierata nel fronte contrapposto all'imperatore il quale, pur non riuscendo mai a conquistare n\u00e9 Piacenza n\u00e9 gli altri comuni in guerra contro di lui, avvi\u00f2 una riorganizzazione dei territori del nord Italia con l'istituzione, nel 1247, dei vicariati. In questa suddivisione Piacenza venne inserita nel vicariato della Lombardia occidentale.\nNel marzo 1250 la citt\u00e0 fu scossa da una rivolta originatasi dal malcontento popolare dopo la scelta di inviare importanti aiuti alimentari verso Parma, citt\u00e0 che aveva subito un importante assedio da parte dell'imperatore. Il governo popolare venne, quindi, affidato a Oberto de Iniquitate, durante il governo del quale la citt\u00e0 si spost\u00f2 verso lo schieramento ghibellino. Nel 1252 Oberto venne sostituito da Oberto II Pallavicino, gi\u00e0 podest\u00e0 di Cremona e vicario imperiale per la Lombardia, rappresentato in citt\u00e0 dal luogotenente Ubertino Landi, il quale nel 1257 fu costretto alla fuga da una congiura ordita da alcuni nobili di fede opposta riparati a Pavia e guidati da Alberto Fontana. Dopo essere ritornata al potere in citt\u00e0 nel 1261, la fazione ghibellina cedette la citt\u00e0 nel 1266 a seguito della vittoria di Carlo I d'Angi\u00f2 contro Manfredi di Sicilia.\nNegli ultimi anni del secolo emerse la figura di Alberto Scotti, genero di Alberto Fontana, che aveva ereditato dallo zio Rinaldo un ruolo di primo piano all'interno della fazione guelfa. Nel giugno 1290 Scotti riusc\u00ec a diventare signore cittadino dopo essere riuscito a far ricadere le colpe di una recente sconfitta militare sulle famiglie Pallastrelli, i Rusticacci e i Cario che furono costrette a lasciare la citt\u00e0. Alberto Scotti attu\u00f2 una politica di repressione dei rivali politici e di rafforzamento delle difese del contado, in special modo in funzione antipavese. Inoltre, egli ag\u00ec per ingrandire i propri domini familiari ottenendo, tra le altre, nel 1299 l'investitura personale su Fombio, mentre altri feudi venivano concessi a diverse figure imparentate con lui.\nDopo essere stato inizialmente alleato con i Visconti, nel 1302 lo Scotti, divenuto capo della lega guelfa, costrinse alla fuga il signore di Milano Matteo I Visconti, prendendo il controllo della citt\u00e0 e nominando podest\u00e0 Bernardo, anch'esso membro della famiglia Scotti. Nel 1303 i poteri di Scotti su Piacenza furono resi ereditari, con la concessione dell'esercizio delle proprie cariche al figlio in caso di sua assenza. Nel 1304 una serie di rivolte scoppiate in citt\u00e0, insieme all'assedio condotto dalla lega guelfa, organizzazione da cui Alberto Scotti era, nel frattempo, fuoriuscito, lo costrinsero a lasciare la citt\u00e0, dove poterono ritornare i nobili da lui epurati. Nel 1307 Alberto Scotti riusc\u00ec a riprendere il possesso di Piacenza, che, per\u00f2 dovette cedere nel dicembre dello stesso anno a seguito di una sconfitta subita presso Pigazzano da parte dei fuoriusciti ghibellini guidati dalla famiglia Landi. Nel 1308 la citt\u00e0 fu sotto il controllo della nobile famiglia guelfa milanese dei Della Torre, che venne cacciata dallo stesso Scotti nel maggio dell'anno successivo. Alberto rimase alla guida di Piacenza fino all'agosto 1310 quando, dopo aver concordato la nomina di Arnolfo e Bassiano Fissiraga a podest\u00e0 e capitano, fugg\u00ec. Ritornato al potere a Piacenza nel settembre 1312, l'anno successivo venne imprigionato dai Visconti e condotto a Milano.\nIl dominio milanese.\nNel XIV secolo Piacenza fu coinvolta nelle lotte tra guelfi e ghibellini, con le maggiori famiglie nobili locali che si schierarono sia tra le file guelfe (Scotti, Fontana, Malvicini, Banduchi e Fulgosi) che tra le file ghibelline (Landi e Anguissola).\nNel 1313 Piacenza venne conquistata dalle truppe di Galeazzo I Visconti, figlio del signore di Milano Matteo; Galeazzo divenne, poi, grazie all'appoggio dell'imperatore Enrico VII vicario imperiale per la citt\u00e0 piacentina. Nel settembre dello stesso anno il Visconti ottenne la nomina a signore perpetuo di Piacenza da parte di un consiglio generale dominato dalle famiglie di fede ghibellina Landi e Anguissola. Gli anni di governo di Galeazzo furono caratterizzati da dure repressioni e da una forte tassazione, resasi necessaria per la costruzione di importanti opere difensive. Questo, unito ad una politica dichiaratamente antiecclesiastica, favor\u00ec il crescere del malcontento che diede il l\u00e0 ad una rivolta antiviscontea di matrice guelfa guidata da Obizzo Landi, il quale era stato in precedenza un aperto sostenitore della causa viscontea. Secondo la leggenda, la rivolta fu causata dalle insistenti attenzioni prestate da Galeazzo nei confronti della moglie di Obizzo, Bianchina: la veridicit\u00e0 di tale fatto non \u00e8 mai stata provata, tuttavia \u00e8 verosimile che il clima di malcontento nei confronti del signore della citt\u00e0, il quale nel 1322 era anche stato scomunicato, abbia fatto crescere un movimento a lui avverso intorno al Landi, la cui animosit\u00e0 verso Galeazzo poteva effettivamente originare da motivazioni personali.\nNell'aprile 1322 Obizzo Landi rese pubblica la sua sfida nei confronti di Galeazzo, il quale mosse d'assedio verso il castello di Rivalta, dove risiedeva Obizzo, che riusc\u00ec, tuttavia a fuggire. Nel successivo mese di giugno Galeazzo, costretto a tornare a Milano per succedere al padre morente, cedette il governo cittadino alla moglie Beatrice d'Este e a Manfredo Landi, il quale conquist\u00f2 il castello di Rivalta il 6 giugno. Nel frattempo, tuttavia, Obizzo Landi si era accordato con il legato papale Bertrando del Poggetto che gli forn\u00ec le truppe con cui, tra l'8 e il 9 ottobre, Obizzo penetr\u00f2 nella citt\u00e0 di Piacenza conquistandola e costringendo alla fuga i principali esponenti della fazione viscontea. Piacenza pass\u00f2, cos\u00ec, sotto il controllo papale. Nel maggio del 1323 Bertrando del Poggetto ottenne la signoria sulla citt\u00e0, che divenne uno dei centri principali della lotta antiviscontea.\nNel 1335, la citt\u00e0 fu conquistata da Francesco Scotti, figlio di Alberto, grazie al supporto delle truppe di Azzone Visconti. Gi\u00e0 l'anno successivo lo Scotti fu costretto alla fuga dalla citt\u00e0, assediata dalle truppe viscontee poste sotto la guida di Pinalla Aliprandi, che, prima della capitolazione della citt\u00e0, devast\u00f2 le campagne circostanti.\nNegli anni successivi Piacenza rimase saldamente in mani viscontee; sotto il governo di Gian Galeazzo Visconti furono riformati le modalit\u00e0 di elezione al consiglio generale della comunit\u00e0, le entrate tributarie e la revisione degli statuti cittadini. Nel 1398 lo stesso Gian Galeazzo trasfer\u00ec a Piacenza la sede dello studium generale di Pavia, che fu, in seguito, riportato nella citt\u00e0 pavese nel 1402.\nCon la morte di Gian Galeazzo Visconti, avvenuta nel 1402, Piacenza and\u00f2 incontro a un periodo piuttosto travagliato con diversi passaggi di mano: nel 1403 la citt\u00e0 venne conquistata dalle truppe guelfe coalizzate contro il nuovo duca di Milano Giovanni Maria Visconti. Nel 1404 fu conquistata da Ottobuono de' Terzi che, conquistate anche Parma e Reggio Emilia, aveva instaurato una sua signoria personale. Nell'aprile 1406 la citt\u00e0 fu conquistata dal condottiero Facino Cane il quale, pur dichiarandosi governatore e capitano della citt\u00e0 per conto dei Visconti, si trov\u00f2 in una condizione assimilabile ad una signoria personale. Dichiarato fuorilegge da parte del governo milanese nel settembre successivo, Cane ottenne la conferma del suo controllo su Piacenza da parte di Giovanni Maria Visconti nel febbraio 1407.\nNel 1409 la citt\u00e0 fu conquistata da parte delle truppe guidate dal francese Jean II Le Meingre, intervenute per ripristinare il potere di Giovanni Maria Visconti. Negli anni successivi la citt\u00e0 pass\u00f2 brevemente sotto il controllo di Giovanni Vignati. Nel 1414 la citt\u00e0 fu conquistata da Filippo Arcelli che, al comando delle forze filoviscontee, sconfisse i soldati al servizio di Sigismondo di Lussemburgo. Dopo essere stato bandito dalla corte di Milano nel 1415, Arcelli divent\u00f2 uno dei principali nemici della famiglia Visconti, riuscendo a ottenere brevemente il dominio di Piacenza, prima della riconquista milanese avvenuta nella prima parte del 1417. Nel 1418 Filippo Maria Visconti riusc\u00ec a riportare definitivamente Piacenza sotto la sua signoria.\nDopo la morte di Filippo Maria Visconti la citt\u00e0 attravers\u00f2 un brevissimo periodo di autogoverno repubblicano al termine del quale, la citt\u00e0 pass\u00f2 alla Repubblica di Venezia, questo provoc\u00f2 l'immediata reazione di alcuni nobili locali che, alleatisi con le truppe al servizio di Francesco Sforza, assediarono la citt\u00e0 conquistandola e riportandola sotto il dominio milanese. Negli anni successivi, sotto il governo di Galeazzo Maria, figlio di Francesco, la citt\u00e0 fu oppressa da tributi particolarmente pesanti, che furono ridotti solo dopo la sua morte. Piacenza rimase agli Sforza fino al 1499.\nL'et\u00e0 moderna.\nLe guerre della prima met\u00e0 del XVI secolo.\nNel cinquecento la signoria di Milano su Piacenza fu sostituita da un'alternanza di vari governi, in larga parte francesi e pontifici; nel 1499, a seguito della discesa in Italia del re di Francia Luigi XII e della conquista di Milano, la citt\u00e0 venne occupata dalle truppe francesi. Nel 1510, dopo che papa Giulio II aveva rinnegato l'alleanza con i francesi sciogliendo di fatto la Lega di Cambrai e alleandosi con la Repubblica di Venezia in funzione antifrancese, la citt\u00e0 venne conquistata da parte delle truppe papali. La citt\u00e0 venne ripresa dai francesi nella primavera del 1511. Nel 1512, nonostante la vittoria nella battaglia di Ravenna, le truppe di Luigi XII abbandonarono l'Italia, permettendo al papa di rioccupare la citt\u00e0, mentre Milano veniva occupata da truppe svizzere.\nNel marzo 1513 Piacenza, insieme a Parma, si riconsegn\u00f2 al Ducato di Milano, sul cui trono era salito, nel frattempo, Massimiliano Sforza, figlio di Ludovico il Moro. Lo stesso Massimiliano, nel successivo mese di maggio cedette le due citt\u00e0 a Leone X, che era succeduto a Giulio II sul soglio pontificio in quello stesso anno. Il ponteficie non oper\u00f2 l'accorpamento delle due citt\u00e0 allo Stato Pontificio, con l'obiettivo di costituire una nuova entit\u00e0 statale al cui governo porre il fratello Giuliano, a cui nel febbraio 1515 concesse il vicariato, unitamente a quello su Modena e Reggio Emilia. L'ambizione del papa sfum\u00f2 completamente a causa della morte di Giuliano, avvenuta nel 1516.\nNel 1515 il nuovo re di Francia Francesco I, forte di un legame di parentela con la famiglia Visconti, discese in Italia marciando verso Milano; con la vittoria sui veneziani ottenuta al termine della battaglia di Marignano, nel settembre di quello stesso anno e il successivo accordo di pace, Piacenza, cos\u00ec come il Ducato di Milano, ritorn\u00f2 sotto il dominio francese. Il possesso francese su Piacenza fu riconosciuto ufficialmente dal papa nel 1516 in occasione della firma del concordato di Bologna.\nPiacenza rimase assoggettata alla monarchia francese fino al 1521, quando, dopo la stipula, avvenuta nel mese di maggio, di un patto segreto in funzione antifrancese tra il papato e Carlo V, che nel frattempo era stato eletto imperatore a discapito dello stesso Francesco, che prevedeva tra gli altri punti, la concessione al papa da parte dell'imperatore del possesso delle citt\u00e0 di Parma, Piacenza e Ferrara. L'avanzata dell'armata congiunta imperiale e pontificia culmin\u00f2 nel mese di novembre quando, dopo una sollevazione popolare, i francesi furono costretti alla ritirata da Milano: a seguito di ci\u00f2 le restanti citt\u00e0 assoggettate ai francesi si consegnarono ai vincitori, con Parma e Piacenza che tornarono, quindi, sotto il controllo papale.\nNel 1525, sotto il pontificato di Clemente VII, fu avviata la costruzione di una cinta muraria di nuova concezione, fino ad allora inedito in Italia, dove la cinta propriamente detta era interrotta a distanza regolare dalla presenza di bastioni lungo un perimetro di circa . I lavori di edificazione durarono fino al 1545 e richiesero l'impiego di circa operaio al servizio di 150 capimastri. Oltre a questa opera, gli anni di dominio papale videro applicata una politica di stampo popolare e antinobiliare, culminata nel 1530 quando un decreto del legato pontificio Giovanni Salviati ammise le classi popolari nell'amministrazione cittadina.\nIl ducato farnesiano.\nNel 1545 papa Paolo III oper\u00f2 il definitivo distacco di Piacenza dal ducato di Milano, scorporando la citt\u00e0, insieme alla vicina Parma, dallo Stato Pontificio, istituendo il Ducato di Parma e Piacenza sul cui trono venne posto il figlio Pierluigi Farnese. A seguito della costituzione della nuova entit\u00e0 statale, Pierluigi decise di fare di Piacenza la capitale.\nNonostante la decisione di Pierluigi di porre la capitale a Piacenza, le politiche da lui intraprese, come l'istituzione di una nuova milizia posta sotto il suo diretto comando, ne causarono la forte ostilit\u00e0 da parte della nobilt\u00e0 di origine feudale piacentina che vedeva nella neo-costituita dinastia farnesiana una minaccia alla propria indipendenza. Questo sentimenti conflu\u00ec, due anni pi\u00f9 tardi, nella congiura guidata dal conte Giovanni Anguissola, che pure godeva della fiducia da parte del duca, in qualit\u00e0 di suo consigliere personale. La congiura, oltre alla partecipazione dei membri di diverse famiglie nobili piacentini, trovo l'appoggio da parte del governatore di Milano Ferrante I Gonzaga, forse impaurito dalle mire farnesiane sul ducato milanese, che, a sua volta, ottenne l'autorizzazione a uccidere il duca da parte dell'imperatore Carlo V. L'accordo con il Gonzaga prevedeva la consegna della citt\u00e0 ai milanesi, in cambio di una sostanziale impunit\u00e0 per i congiurati riguardo alle azioni compiute durante la loro operazione e alcune libert\u00e0 alla citt\u00e0, come la promessa di una tassazione non superiore a quella richiesta dal papa e la possibilit\u00e0 di giudicare nella citt\u00e0 le cause sotto una certa importanza.\nIl 10 settembre 1547 l'Anguissola ottiene un'udienza dal duca presso la cittadella viscontea, dove egli risiedeva, e, non appena rimase solo con lui, procedette a ucciderlo pugnalandolo. Dopo l'uccisione, il corpo del monarca venne gettato da una delle finestre, cadendo nel fossato. Al contempo, il conte tenne un discorso al popolo annunciando la morte del tiranno. In seguito all'operazione Piacenza venne occupata dalle truppe imperiali guidate dal Gonzaga, mentre il figlio di Pierluigi, Ottavio fu costretto a rifugiarsi a Parma. Il Ducato di Parma e Piacenza venne, quindi, diviso in due ducati autonomi, quello parmense che rimase ai Farnese, e quello piacentino, con il confine posto lungo il fiume Taro. Dopo aver parteggiato, insieme alla Francia, per la causa papale, nell'ambito della lotta contro l'imperatore, Ottavio inizi\u00f2 gradualmente ad avvicinarsi alla causa asburgica; per effetto di ci\u00f2, nel 1556 Ottavio reclam\u00f2 il possesso di Piacenza e di tutti i domini farnesiani persi dopo la congiura. Il 13 agosto 1556 furono firmati due trattati con il re di Spagna Filippo II che sancirono il ritorno di Piacenza, cos\u00ec come di altri territori, sotto il dominio farnesiano; il castello cittadino, tuttavia, non venne riconsegnato al potere ducale, ma divenne sede di una guarnigione spagnola.\nUna volta ripreso il controllo su Piacenza, Ottavio, avvi\u00f2, complice l'impulso della consorte Margherita d'Austria, la quale, a differenza del duca, aveva posto la sua residenza a Piacenza, la costruzione di un nuovo palazzo in sostituzione della cittadella viscontea. La progettazione dell'edificio venne inizialmente affidata nel 1558 a Francesco Paciotto, al quale subentr\u00f2, nel 1561, il Vignola. La costruzione del nuovo edificio aveva il duplice obiettivo di cancellare le tracce della congiura contro Pierluigi e di ribadire il dominio della famiglia Farnese sulla citt\u00e0, evidenziandone il potere. La linea politica adottata da Ottavio riguardo alla citt\u00e0 di Piacenza vide il progressivo esautoramento del potere della nobilt\u00e0 feudale locale, pur senza schierarsi apertamente contro essa e senza momenti di scontro frontale..\nAd Ottavio successe il figlio Alessandro Farnese, il quale, dopo aver operato con successo nelle Fiandre arrivando a ottenere la resa di Anversa, nel 1585, un anno prima di ascendere al trono ducale, aveva ottenuto la restituzione da parte del re dei Spagna della cittadella militare piacentina. Sotto il governo del duca successivo, Ranuccio I Farnese, nel 1589, dopo una prima interruzione dovuta alla partenza di Margherita da Piacenza, ripresero i lavori di edificazione di palazzo Farnese, i quali si interrupper\u00f2 definitivamente nel 1602, a causa della scarsit\u00e0 dei fondi a disposizione. Tra il 1612 e il 1628 furono realizzate dallo scultore toscano Francesco Mochi due statue equestri raffiguranti Ranuccio e il padre Alessandro e che vennero poste nella piazza centrale della citt\u00e0, che, in seguito, venne chiamata piazza dei Cavalli proprio a causa della presenza delle due statue.\nIl successivo duca, Odoardo I Farnese si alle\u00f2 con i francesi in chiave anti-spagnola e prese parte alla guerra franco-spagnola, a sua volta inserita nel pi\u00f9 ampio contesto della guerra dei trent'anni, le operazioni militari a cui partecip\u00f2 il Farnese furono segnate, tuttavia, da diverse sconfitte che permisero agli spagnoli di occupare diversi centri del piacentino fino ad arrivare a Piacenza nell'ottobre 1636. A questo punto Odoardo fu costretto ad accettare una soluzione diplomatica, firmando nel febbraio successivo un trattato di pace che gli permise di conservare il dominio su Piacenza.\nIl dominio borbonico.\nNel 1731, alla morte del duca Antonio Farnese, il trono pass\u00f2 al nipote Carlo Sebastiano di Borbone, figlio di Elisabetta Farnese, a sua volta nipote di Antonio, e del re di Spagna Filippo V. Carlo rimase duca fino al 1735 quando, a seguito della sua ascesa sul trono del Regno delle Due Sicilie, fu costretto a rinunciare al trono ducale in favore degli austriaci. La partenza di Carlo verso Napoli comport\u00f2 una radicale spoliazione dei principali edifici cittadini, primo fra tutti palazzo Farnese di tutte le opere d'arte e del mobilio, che vennero spostati a Napoli.\nPiacenza rimase sotto al dominio austriaco fino al 1743 quando, in accordo con il trattato di Worms, ne fu stabilita la cessione al Regno di Sardegna. In seguito, nell'ambito della guerra di successione austriaca sub\u00ec nel 1745 un assedio da parte delle truppe francesi, culminato nella capitolazione della citt\u00e0. Il 16 giugno dell'anno successivo fu combattuta nei pressi della citt\u00e0 una battaglia che vide contrapposte le truppe austro-piemontesi a quelle franco-spagnole, le quali furono sconfitte e costrette ad abbandonare tutti i territori da loro posseduti nell'Italia settentrionale.\nNonostante il risultato della battaglia piacentina, l'esito finale della guerra vide una situazione di sostanziale equilibrio. Nel 1748, con la ratifica del trattato di Aquisgrana, Piacenza torn\u00f2 a far parte del Ducato di Parma e Piacenza, sul cui trono ascese il fratello di Carlo Filippo. Una clausola del trattato, tuttavia prevedeva che, in caso Carlo di Borbone fosse diventato re di Spagna, Filippo gli sarebbe succeduto sul trono napoletano aprendo cos\u00ec le porte allo smembramento del ducato, con Piacenza che sarebbe passata sotto il controllo del Regno di Sardegna La clausola, tuttavia non venne applicata, per il timore da parte di Austria e Inghilterra di inimicarsi la corona spagnola, cos\u00ec, una volta diventato Carlo re di Spagna, il trono napoletano pass\u00f2 al figli terzogenito Ferdinando, lasciando il Ducato di Parma e Piacenza agli eredi del fratello.\nL'et\u00e0 contemporanea.\nL'epoca napoleonica e la Restaurazione.\nNel maggio 1796 Piacenza venne occupata da parte delle truppe francesi guidate da Napoleone Bonaparte, dirette verso Milano. Nell'aprile 1799 Piacenza fu riconquistata da parte delle truppe austro-russe; a seguito della successiva controffensiva francese, nel mese di giugno fu combattuta, alla periferia occidentale della citt\u00e0, lungo le sponde del fiume Trebbia, una battaglia che vide sfidarsi le truppe francesi guidate dal generale \u00c9tienne Jacques Joseph Alexandre Macdonald e le truppe austro-russe poste sotto il comando del generale Aleksandr Vasil'evi\u010d Suvorov, le quali riuscirono ad avere la meglio al termine della contesa, costringendo i francesi al ripiegamento verso La Spezia.\nCon il ritorno in Italia di Napoleone, reduce dalla campagna d'Egitto, e la vittoria nella battaglia di Marengo, le truppe francesi riuscirono, guidate da Gioacchino Murat a rientrare a Piacenza nel luglio del 1800. Nel marzo 1801 il trattato di Aranjuez sanc\u00ec il passaggio di Parma e Piacenza sotto il controllo francese. Nel 1805 un'importante rivolta originatasi a Castel San Giovanni che si svilupp\u00f2 in seguito in buona parte del territorio provinciale e che venne violentemente repressa causando qualche decina di morti, diverse condanne alla pena capitale e vari arresti. Durante il dominio napoleonico vennero istituiti per la prima volta il consiglio comunale e la carica di sindaco, che venne ricoperta inizialmente dal conte Alberto Douglas Scotti da Fombio. Nel 1813, a seguito della sconfitta francese a Lipsia la guerra ritorn\u00f2 nella zona di Piacenza, inizialmente difesa dai francesi anche dopo l'occupazione austriaca di Parma e definitivamente presa da parte degli austriaci nell'aprile 1814. Nonostante il cambiamento, ci fu una sorta di continuit\u00e0 nell'amministrazione cittadina con la conferma del conte Douglas Scotti, gi\u00e0 sindaco e sottoprefetto, alla guida del governo provvisorio cittadino.\nAl governo provvisorio succedette una reggenza da parte dell'imperatore austriaco Francesco II d'Asburgo-Lorena affiancato in qualit\u00e0 di collaboratore dal ministro di stato Pier Francesco Cerati, che mantenne il potere fino al 1816 quando il governo fu ceduto alla figlia Maria Luisa d'Asburgo-Lorena, in precedenza gi\u00e0 sposa di Napoleone. Durante il governo della duchessa super\u00f2 in maniera pressoch\u00e9 indenne i moti del 1820-1821, mentre negli anni successivi furono costruite alcune importanti opere pubbliche come il ponte sul fiume Trebbia tra Piacenza e San Nicol\u00f2 a Trebbia, il ponte sul torrente Nure a Ponte dell'Olio, nonch\u00e9 la ristrutturazione del teatro Municipale ad opera dell'architetto Lotario Tomba.\nNel 1829 il barone Joseph von Werklein diventa primo ministro ducale imprimendo alla linea di governo una svolta autoritario-repressiva; questo favor\u00ec il crescere del malcontento che culmin\u00f2, nel 1831, nei moti scoppiati a Parma che costrinsero Maria Luisa a riparare a Piacenza, citt\u00e0 rimasta fedele, anche a causa della presenza di una forte guarnigione austriaca, dove rimase rifugiata per sette mesi, anche dopo che, a seguito di una battaglia combattuta a Fiorenzuola d'Arda, le truppe austriache avevano ripreso il controllo della capitale.\nL'epoca risorgimentale.\nDopo la morte di Maria Luigia d'Austria, le successe sul trono ducale, il 31 dicembre 1847, Carlo II di Parma il quale prese subito alcune decisioni che gli allontanarono il consenso popolare come la vendita del ducato di Guastalla e la concessione che permise all'Austria di occupare e disporre di alcune basi militari nel territorio ducale. Il 20 marzo 1848 scoppiarono a Parma alcuni moti di protesta, prontamente repressi dalle truppe, che causarono morti e feriti tra la popolazione civile; nonostante la scelta del duca di trasformare la forma di governo in monarchia costituzionale e la creazione di una reggenza composta da cinque cittadini, tra i quali i piacentini Giuseppe Mischi e Pietro Gioia, a Piacenza si svilupp\u00f2 l'idea del distacco da Parma che viene messa in pratica il 26 marzo quando, a seguito dell'abbandono della citt\u00e0 da parte delle truppe austriache, il consesso civico nomin\u00f2 Fabrizio Gavardi sindaco della citt\u00e0 costituendo un governo provvisorio. Il 10 maggio successivo si svolse un plebiscito culminato con la richiesta di annessione al Regno di Sardegna (su votanti, vollero seguire le sorti del Piemonte e dei Savoia). Il 14 maggio una delegazione composta da illustri cittadini come Pietro Gioja, consegn\u00f2 al re Carlo Alberto di Savoia, accampato nei pressi di Verona, i risultati del plebiscito. Il monarca proclam\u00f2, cos\u00ec, Piacenza \"Primogenita\". Piacenza venne, quindi, aggregata al Regno di Sardegna con l'introduzione sul territorio dello statuto Albertino e l'elezione di alcuni piacentini al parlamento di Torino.\nCon la sconfitta piemontese nella battaglia di Custoza e la successiva firma dell'armistizio Salasco il Ducato di Parma e Piacenza venne di nuovo occupato dalle truppe austriache che permettono a Carlo III di Parma, figlio di Carlo II che aveva, nel frattempo, abdicato, di ascendere al trono ducale, applicando politiche di repressione nei confronti della citt\u00e0 di Piacenza e mantenendovi una guarnigione composta da uomini.\nNel maggio 1859, parallelamente alla campagna franco-piemontese in Lombardia, avvennero delle sommosse a Parma che costrinsero la duchessa reggente Luisa Maria di Borbone-Francia alla fuga dalla citt\u00e0; il 10 giugno le truppe austriache furono costrette al lasciare Piacenza e Pietro Gioia convoc\u00f2 un secondo plebiscito per l'annessione al Piemonte, i cui risultati vennero poi utilizzati dal consiglio comunale per chiedere l'annessione al Piemonte. Il 17 giugno arriv\u00f2 in citt\u00e0 il commissario di nomina regia Diodato Pallieri. Tuttavia, a seguito dell'armistizio di Villafranca, il processo di annessione al Piemonte sub\u00ec un rallentamento e il commissario venne richiamato a Torino, lasciando il governo della citt\u00e0 a Giuseppe Manfredi, il quale organizz\u00f2 un terzo plebiscito per l'annessione al Piemonte, il cui risultato fu ratificato dall'anzianato con l'invio di un'ulteriore richiesta di annessione. Il 18 agosto 1859 il governo della citt\u00e0 pass\u00f2 nelle mani di Luigi Carlo Farini, fino a quel momento dittatore delle province modenesi, che costitu\u00ec l'assemblea dei Rappresentanti del popolo, la quale, il 12 settembre, vot\u00f2 l'annessione al Regno di Sardegna.\nIl massiccio arruolamento dei piacentini fra le truppe volontarie guidate da Giuseppe Garibaldi nella spedizione dei Mille rappresent\u00f2 la continuazione dell'impegno piacentino a favore dell'indipendenza. Il primo sindaco cittadino dopo l'unit\u00e0 d'Italia fu il conte Faustino Perletti, nato a Calendasco nel 1815 e morto a Firenze nel 1878, nominato con regio decreto del 18 marzo 1860 del re Vittorio Emanuele II; la prima seduta del consiglio comunale fu tenuta il 23 marzo 1860.\nDal periodo post-unitario in poi.\nIl 3 giugno 1861 fu inaugurato il primo ponte ferroviario sul Po che permise il completamento del collegamento con Milano. Il 24 marzo 1870 avvenne in citt\u00e0 un tentativo di sedizione da parte dei militari repubblicani della brigata Modena, all'interno della quale gli ideali mazziniani repubblicani avevano fatto presa su alcuni sergenti e ufficiali sull'esempio della citt\u00e0 di Pavia dove era avvenuta un'analoga insurrezione. A differenza della citt\u00e0 vicina, dove i soldati fedeli al re fecero fuoco sui ribelli provocando diverse vittime, a Piacenza i tafferugli si dispersero rapidamente. Il 23 marzo 1891 venne aperta a Piacenza la prima camera del lavoro italiana.\nNella seconda met\u00e0 del XIX secolo e nella prima del XX nuove iniziative imprenditoriali diedero un notevole impulso allo sviluppo economico ed industriale della citt\u00e0, nonch\u00e9 alla modernizzazione delle tradizionali attivit\u00e0 agricole.\nNel 1923 il territorio comunale venne ampliato con l'aggregazione dei comuni limitrofi di Mortizza, San Lazzaro Alberoni e Sant'Antonio a Trebbia.\nDurante la seconda guerra mondiale la citt\u00e0 fu pesantemente colpita dai bombardamenti aerei degli alleati che colpirono, tra gli altri, il ponte ferroviario sul Po, la stazione ferroviaria, l'ospedale e l'arsenale oltre a porzioni del centro storico, per un totale di 92 incursioni che causarono circa 300 vittime. Dopo l'armistizio dell'8 settembre 1943 furono attivi, sia nelle vallate dell'Appennino che nella pianura, diversi nuclei di partigiani che combattevano l'esercito tedesco e repubblichino, per un totale di effettivi e 926 caduti. Al termine del conflitto, alla citt\u00e0 venne conferita la medaglia d'oro al valor militare. Nel referendum istituzionale del 1946 il 62% degli elettori piacentini vot\u00f2 per la Repubblica, mentre il 37,9% vot\u00f2 per la monarchia.\nNegli anni '50, la forte vocazione agricola cittadina, oltrech\u00e9 considerata anche la forte tradizione cattolica, spinsero l'universit\u00e0 Cattolica del Sacro Cuore di Milano a inaugurare il distaccamento piacentino dell'ateneo, inizialmente composto dalla sola facolt\u00e0 di agraria e che, successivamente, ha visto l'aggiunta di altre facolt\u00e0 tra cui economia e giurisprudenza.\nAll'inizio del XXI secolo, grazie alla posizione strategica, alla presenza di un importante nodo ferroviario e al passaggio di due autostrade, continuano si \u00e8 sviluppato nei pressi della periferia cittadina un importante polo logistico, per una superficie totale di . Parallelamente, altri poli simili sono sorti sul territorio provinciale, a Castel San Giovanni e Monticelli d'Ongina.\nParallelamente, anche a seguito dell'ottenimento del titolo di citt\u00e0 d'arte da parte della regione Emilia-Romagna, riconoscimento ottenuti anche dai comuni di Bobbio, Cortemaggiore e Castell'Arquato, e alla partecipazione ad alcuni circuiti di promozione territoriale, Piacenza ha visto aumentare gradualmente l'afflusso turistico.\nA partire dal 2004 la citt\u00e0 ha ottenuto, da parte del comitato italiano dell'UNICEF, il titolo di \"citt\u00e0 a sostegno dei bambini\"."}
{"id": "434010", "revid": "77607", "url": "https://it.wikipedia.org/wiki?curid=434010", "title": "Tardogotico", "text": ""}
{"id": "434011", "revid": "287204", "url": "https://it.wikipedia.org/wiki?curid=434011", "title": "Phenakite", "text": "La phenakite \u00e8 un minerale."}
{"id": "434012", "revid": "453768", "url": "https://it.wikipedia.org/wiki?curid=434012", "title": "Willemite", "text": "La willemite \u00e8 un minerale appartenente al genere dei nesosilicati.\nIl suo nome \u00e8 stato imposto in onore di Willem I, re dei Paesi Bassi\nAbito cristallino.\nPrismatico.\nOrigine e giacitura.\nIl minerale si trova come minerale secondario al cappello dei giacimenti di zinco; altre volte come minerale principale associato a franklinite e zincite.\nForma in cui si presenta in natura.\nIn cristalli prismatici di vario colore o in masse compatte."}
{"id": "434013", "revid": "287204", "url": "https://it.wikipedia.org/wiki?curid=434013", "title": "Eucriptite", "text": "L'eucriptite \u00e8 un minerale."}
{"id": "434014", "revid": "767487", "url": "https://it.wikipedia.org/wiki?curid=434014", "title": "Liberite", "text": "La liberite \u00e8 un minerale."}
{"id": "434015", "revid": "1442080", "url": "https://it.wikipedia.org/wiki?curid=434015", "title": "Trimerite", "text": "La trimerite \u00e8 un minerale."}
{"id": "434016", "revid": "36426", "url": "https://it.wikipedia.org/wiki?curid=434016", "title": "Sigismondo Malatesta", "text": ""}
{"id": "434017", "revid": "287204", "url": "https://it.wikipedia.org/wiki?curid=434017", "title": "Esperite", "text": "La esperite \u00e8 un minerale."}
{"id": "434018", "revid": "1776051", "url": "https://it.wikipedia.org/wiki?curid=434018", "title": "Larsenite", "text": "La larsenite \u00e8 un minerale."}
{"id": "434019", "revid": "121625245", "url": "https://it.wikipedia.org/wiki?curid=434019", "title": "Olivina", "text": "L'olivina \u00e8 un minerale appartenente ai nesosilicati.\n\u00c8 una miscela isomorfa di forsterite (estremo magnesifero) Mg2SiO4 e fayalite (estremo ferrifero) Fe2SiO4. Questi ultimi sono rari in natura. Poich\u00e9 \u00e8 un termine intermedio di una serie, non \u00e8 considerato una specie valida dall'IMA, ma va considerata come nome della serie.\nLe olivine possono contenere manganese in sostituzione di ferro e magnesio. La sostituzione totale tra Mn e il Fe nella fayalite genera la tefroite (Mn2SiO4) e i termini intermedi della serie sono chiamati knebelite (Mn,Fe)2SiO4 (non riconosciuto dall'IMA); piccole quantit\u00e0 di zinco possono sostituirsi a (Fe,Mn) formando roepperite (non riconosciuto dall'IMA) mentre se si sostituisce il calcio si forma glauchocroite (CaMnSiO4). Un'altra serie relativamente rara delle olivine \u00e8 quella tra monticellite (CaMgSiO4) e kirschteinite (CaFeSiO4).\nCampioni trasparenti di olivina vengono tagliati e lavorati con ottimi risultati.\nSinonimi.\nIl nome deriva dal colore verde oliva tipico di questo minerale. Viene usato come sinonimo il termine crisolito (quando la pietra appare trasparente), mentre peridoto \u00e8 un termine datato che indica una variet\u00e0 trasparente, in particolare una gemma, del minerale.\nStruttura cristallina.\nLa struttura dell'olivina \u00e8 caratterizzata da tetraedri isolati di SiO4 collegati da cationi interstiziali in coordinazione ottaedrica. Esistono due siti di coordinazione, uno regolare (M2) e uno irregolare (M1). Per quanto riguarda la serie dell'olivina gli ioni occupano i due siti senza mostrare preferenze. Nella monticellite, al contrario, il calcio va ad occupare il sito M2 e il magnesio il sito M1.\nNella serie forsterite-fayalite con l'aumentare della proporzione di ferro il peso specifico aumenta mentre la durezza diminuisce; questo spiega l'intervallo di valori della durezza e della densit\u00e0 riportati in tabella.\nAbito cristallino.\nSi presenta soprattutto in forma granulare e massiva e, molto raramente, sotto forma di cristalli euedrali ad abito prismatico.\nLa sfaldatura \u00e8 difficile e ci\u00f2 riflette la struttura cristallina del minerale, in cui i tetraedri di SiO4 non formano n\u00e9 piani n\u00e9 catene, essendo indipendenti l'uno dall'altro.\nPropriet\u00e0 ottiche.\nIn sezione sottile (30 \u00b5m) usando un microscopio da petrografia con solo polarizzatore inserito il minerale \u00e8 incolore o verde pallido e quando \u00e8 ricco in ferro pu\u00f2 essere giallastro; si pu\u00f2 inoltre osservare pleocroismo, nella fattispecie dicroismo, con una variazione di tonalit\u00e0 da giallo-verdastro a giallo-aranciato a incolore. Presenta un alto rilievo e il segno ottico \u00e8 di tipo biassico negativo (fayalite) o positivo (forsterite). Nell'olivina si osserva estinzione parallela.\nQuando si passa ad una osservazione a nicol incrociati (con sia polarizzatore che analizzatore inseriti) si osservano colori di interferenza di secondo ordine.\nOrigine e giacitura.\nLe olivine sono costituenti fondamentali di molte rocce, soprattutto di quelle magmatiche ultramafiche e mafiche (povere di silice), sia intrusive (p.es. peridotiti, gabbri) che effusive (p.es. komatiiti, basalti). Le olivine rappresentano il primo minerale a cristallizzare da un fuso originato dalla fusione parziale del mantello terrestre (fuso primario).\nL'olivina pu\u00f2 essere anche un prodotto del metamorfismo di rocce metamorfiche ultrabasiche (p.es. serpentiniti) e di rocce sedimentarie come calcari impuri e dolomie. Alcune delle reazioni metamorfiche che possono produrre olivina sono:\n- nei calcari: &lt;chem&gt;2CaMg(CO3)2 + SiO2 -&gt; Mg2SiO4 + 2CaCO3 + 2CO2&lt;/chem&gt;\n- nelle serpentiniti: &lt;chem&gt;2Mg(OH)2 + Mg6Si4O10(OH)8 &lt;=&gt; 4Mg2SiO4 + 6H2O&lt;/chem&gt;\nSi possono ottenere pirosseni dalle olivine secondo la reazione:\n&lt;chem&gt;Mg2SiO4 + SiO2 -&gt; 2MgSiO3&lt;/chem&gt; (enstatite)\nL'olivina, in presenza di acqua, pu\u00f2 alterare per meteorizzazione in iddingsite, una miscela di vari minerali dell'argilla ed ossidi di ferro, o in serpentino (a temperature inferiori a 400 \u00b0C).\nLuoghi di ritrovamento.\nLa variet\u00e0 gemma dell'olivina pu\u00f2 essere trovata in Birmania, mentre in Arizona e New Mexico si ritrova in forma di granuli arrotondati in associazione con pirosseni nelle ghiaie superficiali. Gli esemplari migliori si possono ritrovare nell'isola di Zabargad nel Mar Rosso. In Europa, la principale fonte di olivina \u00e8 la Norvegia e circa il 50% di essa in circolo per uso industriale nel mondo proviene da questo Paese. Presente ampiamente nelle lave dell'Etna.\nL'olivina \u00e8 rinvenibile anche nelle areoliti (meteoriti costituite in prevalenza di silicati) e sideroliti sotto forma di granuli vetrosi.\nAlcuni impieghi.\nLe olivine fondono a temperature molto elevate e vengono quindi usate come costituenti di materiali refrattari ed abrasivi, in apparecchi elettronici ad alta frequenza, per la costruzione di pellicole sottili, ceramiche, leghe e collanti per alte temperature. Il peridoto, invece, viene classificato come pietra semi-preziosa e impiegato in gioielleria. La sabbia di olivina, opportunamente miscelata con silicati e catalizzatori, \u00e8 ottima in fonderia proprio per la sua refrattariet\u00e0 e stabilit\u00e0 alle alte temperature.\nIn Finlandia, l'olivina viene anche commercializzata per essere utilizzata nelle stufe sauna; essa, infatti, si presta bene a questo utilizzo per via di alcune sue caratteristiche, prima fra tutte la sua buona resistenza alla meteorizzazione, cui sarebbe altrimenti soggetta per via dei ripetuti cicli di riscaldamento-raffreddamento della sauna."}
{"id": "434020", "revid": "287204", "url": "https://it.wikipedia.org/wiki?curid=434020", "title": "Forsterite", "text": "La forsterite \u00e8 un minerale silicatico con ioni silicatici sparsi. Termine estremo magnesiaco del gruppo delle olivine.\nAbito cristallino.\nCristallizza nel sistema ortorombico in forme prismatiche bianco-giallognole o verdognole a lucentezza vitrea.\nOrigine e giacitura.\nProviene dal gi\u00e0 citato gruppo delle olivine.\nForma in cui si presenta in natura.\nSi trova in rocce vulcaniche (monte Somma e monti Albani, geodi dei proietti vulcanici del Vesuvio e del Lazio), in rocce plutoniche (Norvegia, Urali, Stati Uniti, Sri Lanka), in rocce metamorfiche di contatto."}
{"id": "434021", "revid": "287204", "url": "https://it.wikipedia.org/wiki?curid=434021", "title": "Fayalite", "text": "La fayalite \u00e8 un minerale con composizione chimica Fe2SiO4; complementare rispetto alla forsterite se ci si basa sulla quantit\u00e0 di ferro-magnesio. Infatti la fayalite \u00e8 l'estremo della serie contenente ferro; mentre la forsterite \u00e8 l'estremo contenente magnesio. Fa parte del gruppo delle olivine.\nMorfologia.\nInsieme alla forsterite cristallizza con la modalit\u00e0 prevista in natura da un sistema binario con cristalli misti, completamente miscibili anche in fase solida. La composizione dei cristalli misti (Fo-Fa) varia senza soluzione di continuit\u00e0 se il sistema si raffredda lentamente, nel caso contrario si formeranno zonature nei cristalli.\n\u00c8 difficile trovare la fayalite pura al 100%.\nOrigine e giacitura.\n\u00c8 un minerale di alta temperatura del gruppo delle olivine. Si trova nelle rocce vulcaniche effusive (basalti, hawaiti) e in quelle ultramafiche (peridotiti, duniti)."}
{"id": "434022", "revid": "110038911", "url": "https://it.wikipedia.org/wiki?curid=434022", "title": "Tephroite", "text": "La tephroite \u00e8 un minerale.\nLa tephroite \u00e8 stata descritta per la prima volta alla miniera di Sterling Hill e nella citt\u00e0 di Franklin in New Jersey. Il minerale si pu\u00f2 trovare in depositi minerari di ferro-manganese e nei loro skarn. Il minerale \u00e8 anche associato a zincite, willemite, franklinite, rodonite, jacobsite, diopside, gageite, bustamite, manganocalcite, glaucochroite, calcite, banalsite e alleghanyite.\nLa tephroite ha una durezza pari a 6, e una gravit\u00e0 specifica di circa 4.1, piuttosto pesante per dei minerali non metallici. Il nome proviene dal greco antico, \"tephros\", che significa \"grigio cenere\". Varianti di colore sono verde oliva, blu verde, rosa, e marrone.\nOrigine e giacitura.\nDepositi minerari di ferro-manganese."}
{"id": "434023", "revid": "1442080", "url": "https://it.wikipedia.org/wiki?curid=434023", "title": "Liebenbergite", "text": "La liebenbergite \u00e8 un minerale."}
{"id": "434024", "revid": "1442080", "url": "https://it.wikipedia.org/wiki?curid=434024", "title": "Laihunite", "text": "La laihunite-1\"M\" \u00e8 un minerale."}
{"id": "434025", "revid": "729019", "url": "https://it.wikipedia.org/wiki?curid=434025", "title": "Monticellite", "text": "La monticellite \u00e8 un minerale appartenente al gruppo delle olivine calciche. Il nome \u00e8 stato attribuito in onore del mineralogista italiano Teodoro Monticelli.\nAbito cristallino.\nLa monticellite si presenta come cristalli ben formati e di una certa dimensione o in abito prismatico.\nOrigine e giacitura.\nLa monticellite si trova in due distinte paragenesi: (1) come prodotto del metamorfismo di alto grado di calcari dolomitici e silicici e in rocce carbonatiche metasomatizzate (skarn) al contatto con rocce intrusive acide, alcaline o basiche. In questa paragenesi le fasi associate sono vesuvianite, andradite, melilite, merwinite e spurrite. (2) come costituente di kimberliti e polzeniti, rare rocce magmatiche intrusive o subvulcaniche ultrabasiche."}
{"id": "434026", "revid": "1442080", "url": "https://it.wikipedia.org/wiki?curid=434026", "title": "Kirschsteinite", "text": "La kirschsteinite \u00e8 un minerale."}
{"id": "434027", "revid": "767487", "url": "https://it.wikipedia.org/wiki?curid=434027", "title": "Glaucochroite", "text": "La glaucochroite \u00e8 un minerale."}
{"id": "434028", "revid": "767487", "url": "https://it.wikipedia.org/wiki?curid=434028", "title": "Wadsleyite", "text": "La wadsleyite \u00e8 un minerale scoperto nel 1966 il cui nome \u00e8 stato attribuito in onore del cristallografo A. D. Wadsley (1918-1969). Questo minerale fa parte del gruppo dell'olivina. \u00c8 polimorfo della ringwoodite e della forsterite.\nOrigine e giacitura.\nLa wadsleyite \u00e8 stata scoperta per la prima volta nel meteorite di Peace River nella provincia di Alberta in Canada. Probabilmente si \u00e8 formato per la trasformazione dell'olivina in seguito ad un impatto. La wadsleyite \u00e8 presente nella zona di transizione del mantello terrestre (tra i 400 e i 525\u00a0km di profondit\u00e0).\nUn gruppo di ricerca del California Institute of Technology nel 2009 \u00e8 riuscito a ricreare in laboratorio la wadsleyite lanciando ad alta velocit\u00e0 un proiettile di tantalio contro un bersaglio contenente ossido di magnesio e diossido di silicio (quarzo)."}
{"id": "434029", "revid": "958185", "url": "https://it.wikipedia.org/wiki?curid=434029", "title": "Ringwoodite", "text": "La ringwoodite \u00e8 un minerale scoperto nel 1969 nel meteorite Tenham e si presume essere presente in quantit\u00e0 abbondante nel mantello terrestre.\nLa ringwoodite \u00e8 un polimorfo di alta pressione dell'olivina che \u00e8 stabile alle temperature e pressioni presenti nel mantello terrestre a profondit\u00e0 comprese fra i 525 e i 660\u00a0km.\nLa ringwoodite \u00e8 nota perch\u00e9 la sua struttura \u00e8 in grado di trattenere acqua all'interno, non allo stato liquido ma sotto forma di ioni idrossido (atomi di ossigeno ed idrogeno legati insieme). Questa sua caratteristica, unita alle prove della sua presenza nel mantello terrestre, fa supporre che nella zona di transizione del mantello (fra i 400 e i 670\u00a0km di profondit\u00e0) ci possa essere una quantit\u00e0 d'acqua corrispondente ad un oceano, secondo altri la quantit\u00e0 stimata \u00e8 circa il triplo di quella di tutti gli oceani in superficie.\nL'olivina, la wadsleyite e la ringwoodite sono dei polimorfi trovati nel mantello superiore terrestre. A profondit\u00e0 superiori ai 660\u00a0km sono stabili altri minerali tra cui quelli con la struttura della perovskite. Le propriet\u00e0 di questi minerali determinano molte delle propriet\u00e0 del mantello.\nEtimologia.\nIl nome ringwoodite \u00e8 stato attribuito in onore del geologo australiano Ted Ringwood (1930-1993), che ha studiato le transizioni di fase polimorfiche dell'olivina e del pirosseno (minerali comuni nel mantello terrestre) a pressioni corrispondenti alla profondit\u00e0 di circa 600\u00a0km."}
{"id": "434030", "revid": "1442080", "url": "https://it.wikipedia.org/wiki?curid=434030", "title": "Merwinite", "text": "La merwinite \u00e8 un minerale."}
{"id": "434031", "revid": "110157", "url": "https://it.wikipedia.org/wiki?curid=434031", "title": "Bredigite", "text": "La bredigite \u00e8 un minerale."}
{"id": "434032", "revid": "1442080", "url": "https://it.wikipedia.org/wiki?curid=434032", "title": "Larnite", "text": "La larnite \u00e8 un minerale.\nChimicamente \u00e8 un silicato di calcio, Ca2SiO4, qualche volta rappresentato con la formula 2CaO.SiO2."}
{"id": "434034", "revid": "767487", "url": "https://it.wikipedia.org/wiki?curid=434034", "title": "Piropo", "text": "Il piropo \u00e8 un minerale appartenente al gruppo del granato.\nFa parte della serie dei granati con l'almandino e la spessartina (conosciuta anche con l'acronimo \"piralspite\") della quale costituisce l'estremo contenente magnesio, l'almandino \u00e8 l'estremo che contiene ferro mentre la spessartina \u00e8 l'estremo che contiene manganese.\nEtimologia.\nIl nome deriva dal greco \"Pyropos\" = di aspetto di fuoco, che allude al colore rosso.\nMorfologia.\nSi presenta in cristalli rosso intenso ed \u00e8 spesso in miscela con l'almandino. Una variet\u00e0 color rododendro \u00e8 la rodolite. \u00c8 spesso associato al diamante, che si forma in condizioni di temperatura e pressioni molto elevate.\nOrigine e giacitura.\nSi pu\u00f2 reperire nei camini kimberlitici.\nLocalit\u00e0 di rinvenimento.\nI giacimenti pi\u00f9 importanti di piropo sono nella Repubblica Ceca (per cui la pietra \u00e8 anche chiamata \"granato di Boemia\"), in Sudafrica, in particolare nei pressi di Kimberley, in Tanzania, in Australia e negli Stati Uniti (Arizona). Anche in Piemonte, nella Valle Maira e nel comune di Martiniana Po sono stati reperiti minerali contenenti piropo.\nCuriosit\u00e0.\nA Martiniana Po (Cuneo) \u00e8 presente un museo del Piropo."}
{"id": "434035", "revid": "30445", "url": "https://it.wikipedia.org/wiki?curid=434035", "title": "Almandino", "text": "L'almandino \u00e8 un minerale classificato come nesosilicato, con formula cristallina: Fe3Al2(SiO4)3 appartenente al gruppo del granato.\n\u00c8 considerato una pietra preziosa solitamente di colore rosso scuro tendente al viola. Il nome deriva da \"alabandicus\", termine usato da Plinio il Vecchio per indicare una pietra proveniente da Alabanda, una citt\u00e0 della Caria in Asia minore. Questo minerale \u00e8 noto dall'antichit\u00e0 ma il nome \u00e8 stato usato per la prima volta nel 1800 da Dietrich Ludwig Gustav Karsten.\nFa parte della serie dei granati con il piropo e la spessartina (conosciuta anche con l'acronimo \"piralspite\") della quale costituisce l'estremo contenente ferro, il piropo \u00e8 l'estremo che contiene magnesio mentre la spessartina \u00e8 l'estremo che contiene manganese. Gli esemplari puri sono rari, \u00e8 pi\u00f9 comune una miscela di almandino e piropo. Il modo pi\u00f9 veloce per distinguerli \u00e8 il peso specifico, pi\u00f9 alto per l'almandino.\nCome pietra preziosa di solito \u00e8 tagliato a facce convesse o a cabochon; le pietre meno pregiate sono utilizzate industrialmente come abrasivo.\nL'almandino \u00e8 antiferromagnetico con una temperatura di N\u00e9el di 7,5 K. Contiene due subreticoli magnetici equivalenti.\nMorfologia.\nL'almandino si presenta frequentemente in bei cristalli isolati immersi nella matrice, \u00e8 comune anche in masse compatte. Spesso \u00e8 in miscela col piropo. La forma pi\u00f9 tipica con cui si presenta \u00e8 il dodecaedro rombico oppure il trapezoedro con 24 facce, anche le combinazioni di queste due forme sono comuni. Pi\u00f9 raro \u00e8 l'esottaedro con facce, anch'esso a volte combinato con le forme precedenti. La quantit\u00e0 di facce rende i cristalli di almandino molto apprezzati.\nOrigine e giacitura.\nL'almandino \u00e8 molto comune in rocce magmatiche: graniti, pegmatiti e sieniti, ma anche in rocce effusive: rioliti e trachiti. Pu\u00f2 essere presente anche in rocce metamorfiche: filladi, micascisti e gneiss."}
{"id": "434036", "revid": "31886", "url": "https://it.wikipedia.org/wiki?curid=434036", "title": "Spessartina", "text": "La spessartina \u00e8 un minerale appartenente al gruppo del granato.\n\u00c8 una variet\u00e0 dei granati insieme all'almandino e al piropo (conosciuta anche con l'acronimo \"piralspite\") della quale costituisce l'estremo contenente manganese, l'almandino \u00e8 l'estremo che contiene ferro mentre il piropo \u00e8 l'estremo che contiene magnesio. Spessartina, almandino e piropo fanno parte dei cos\u00ec detti \"Granati alluminosi\". \nSe associata al piropo, la spessartina d\u00e0 il \"granato malaya\", variet\u00e0 dal colore arancio ambrato che si estrae in un'unica localit\u00e0 dell'Africa orientale, fra il Kenya e la Tanzania, dove fu trovato originariamente.\nLa \"spessartina\" prende il suo nome dallo Spessart, regione collinosa della Germania, fra la Baviera nord-occidentale e la parte meridionale dell'Assia, dove, verso la met\u00e0 del secolo XIX, la pietra fu rinvenuta per la prima volta.\nMorfologia.\nLe classi di simmetria dei cristalli sono la rombododecaedrica e l'ottaedrica, spesso in combinazione tra di loro. Occasionalmente si pu\u00f2 osservare anche l'esacisottaedrica.\nOrigine, caratteristiche e giacitura.\nSi trova facilmente in skarn (rocce carbonatiche metasomatizzate per metamorfismo di contatto) e depositi ricchi in manganese, associata a rodonite e ossidi di manganese.\nLa spessartina \u00e8 una gemma idiocromatica, ossia una pietra preziosa che deve il suo colore a un elemento cromoforo presente nella sua struttura cristallina. Il suo tipico color arancio brillante - che \u00e8 anche il pi\u00f9 ricercato - \u00e8 dato dal manganese. Rossi pi\u00f9 profondi e bruni rossastri si hanno quando la presenza del ferro (granato almandino) le conferisce in parte il suo colore. A volte si trovano esemplari con una tinta brunastra simile al cioccolato, che d\u00e0 alla pietra una sfumatura color arancio bruciato.\nLa spessartina possiede il pi\u00f9 alto indice di rifrazione (1810) dopo il diamante, lo sfene, lo zircone e il demantoide.\nEssendo una gemma di Tipo II, pu\u00f2 presentare piccole inclusioni visibili ad occhio nudo; tuttavia esistono esemplari \"eye clean\", ossia puri all'occhio ad una distanza di osservazione di 15 cm.\nLocalit\u00e0 di rinvenimento.\nSebbene la pietra, come si \u00e8 detto, sia stata trovata originariamente in Germania, nella regione collinosa dello Spessart (ma poco tempo dopo anche nelle miniere di Rutherford, in Virginia, USA); giacimenti di spessartina si trovano oggi in molte parti del mondo (Australia, Brasile, Kenya, Madagascar, Mozambico, Pakistan, Sri Lanka, Tanzania e Zambia). Le miniere pi\u00f9 importanti sono per\u00f2 ubicate soprattutto in Nigeria e in Namibia. \nNel 1991 fu scoperta la variet\u00e0 in assoluto pi\u00f9 pregiata di questa pietra, il \"granato mandarino\", cos\u00ec detto per le sue bellissime e vivaci sfumature aranciate, denominato anche s\"pessartina Kunene\", dal nome del fiume che segna il confine tra Namibia e Angola, dove fu rinvenuto per la prima volta. Il granato mandarino si distingue dalla spessartina vera e propria per le inclusioni e le venature che gli conferiscono un aspetto pi\u00f9 \"caramelloso\". Un'ulteriore variet\u00e0, gi\u00e0 conosciuta e apprezzata dai Romani, dai Greci e dagli antichi Indiani, \u00e8 il \"granato essonite\", molto pregiato e dal bel colore arancio-cannella.\nCommercializzazione.\nLe gemme tagliate non sono mai di notevoli dimensioni e superano raramente il peso di 5 carati. La spessartina non necessita di alcun tipo di trattamento (riscaldamento, irradiazione ecc.) per migliorarne la lucentezza o il colore. Il prezzo, per quanto riguarda i migliori esemplari disponibili sul mercato, pu\u00f2 raggiungere i 1000 dollari al carato."}
{"id": "434037", "revid": "119250450", "url": "https://it.wikipedia.org/wiki?curid=434037", "title": "Calderite", "text": "La calderite \u00e8 un minerale appartenente al gruppo dei granati. Il minerale \u00e8 stato dedicato al geologo James Calder, fu usato per la prima volta per una roccia in un deposito di manganese a Katkamsandi nel distretto di Hazaribag. In seguito fu usato per indicare il minerale prevalente di questa roccia. Nel 1909 fu descritto come minerale a partire da un campione proveniente da Otjosondu nella regione di Otjozondjupa in Namibia.\nForma in cui si presenta in natura.\nLa calderite si ritrova solitamente in masse granulari di colore variabile dal bruno rossastro scuro al giallo scuro."}
{"id": "434038", "revid": "1442080", "url": "https://it.wikipedia.org/wiki?curid=434038", "title": "Knorringite", "text": "La knorringite \u00e8 un minerale appartenente al gruppo del granato."}
{"id": "434039", "revid": "1442080", "url": "https://it.wikipedia.org/wiki?curid=434039", "title": "Majorite", "text": "La majorite \u00e8 un minerale appartenente al gruppo del granato."}
{"id": "434040", "revid": "116138336", "url": "https://it.wikipedia.org/wiki?curid=434040", "title": "Grossularia", "text": "La grossularia \u00e8 un minerale appartenente al gruppo del granato. Viene abbreviata grs.\nAbito cristallino.\nMassivo, granulare.\nOrigine e giacitura.\nNelle vene di rodingiti e nelle rocce metamorfiche di contatto, perci\u00f2 il minerale si trova in quelle rocce calcaree che hanno subito un processo di metamorfismo di inclusion magmatiche.\nForma in cui si presenta in natura.\nIn cristalli allocromatici,\nVariet\u00e0.\nL'essonite o hessonite \u00e8 una variet\u00e0 di colore rosso-arancione con cristalli frequentemente trasparenti. La variet\u00e0 verde si chiama Tsavorite. Nel caso di cristalli particolarmente grandi e limpidi, possono essere occasionalmente tagliate come gemme.\nLa variet\u00e0 massiva \u00e8 l'idrogrossularia, la quale, se verde, viene spesso venduta fraudolentemente per \"giada del Transvaal\"."}
{"id": "434041", "revid": "1442080", "url": "https://it.wikipedia.org/wiki?curid=434041", "title": "Hibschite", "text": "La hibschite \u00e8 un minerale appartenente al gruppo del granato discreditata dall'IMA ad aprile 2012 nell'ambito di una revisione del supergruppo del granato in quanto si tratta di grossularia."}
{"id": "434042", "revid": "119749622", "url": "https://it.wikipedia.org/wiki?curid=434042", "title": "Katoite", "text": "La katoite \u00e8 un minerale appartenente al supergruppo del granato."}
{"id": "434043", "revid": "108642398", "url": "https://it.wikipedia.org/wiki?curid=434043", "title": "Hydrougrandite", "text": "L'hydrougrandite \u00e8 un minerale discreditato dall'IMA nel 1966. Probabilmente si tratta di andradite ricca di (OH)."}
{"id": "434044", "revid": "174925", "url": "https://it.wikipedia.org/wiki?curid=434044", "title": "Andradite", "text": "L'andradite o granato ferrino, \u00e8 un minerale, prevalentemente ortosilicato di calcio e ferro, strutturalmente appartenente ai nesosilicati e appartenente al gruppo del granato.\nHa ricevuto questo nome in omaggio al mineralogista brasiliano Jos\u00e9 Bonif\u00e1cio de Andrada e Silva che la descrisse per primo con il nome di \"allochroite\". L'hydrougrandite \u00e8 probabilmente un'andradite ricca di OH.\nMorfologia.\nIl colore tipico dell'andradite \u00e8 il nero, \u00e8 durissima, fragile e pesante, trasparente con lucentezza vitrea. L'andradite \u00e8 fusibile e inattaccabile dagli acidi.\nSi rinviene frequentemente sotto forma di cristalli dodecaedrici rombici, di dimensioni da millimetriche a centimetriche, sparsi nella matrice rocciosa che li ingloba.\nVariet\u00e0.\nSono conosciute alcune variet\u00e0 dell'andradite distinte soprattutto in base al colore. La pi\u00f9 nota \u00e8 chiamata demantoide [(Ca3Fe2(SiO4)3], di colore verde, utilizzata come gemma; la topazolite \u00e8 di colore giallo mentre quella nera \u00e8 chiamata melanite."}
{"id": "434045", "revid": "1543377", "url": "https://it.wikipedia.org/wiki?curid=434045", "title": "Schorlomite", "text": "La schorlomite \u00e8 un minerale appartenente all'omonimo gruppo."}
{"id": "434046", "revid": "1442080", "url": "https://it.wikipedia.org/wiki?curid=434046", "title": "Morimotoite", "text": "La morimotoite \u00e8 un minerale appartenente al gruppo del granato."}
{"id": "434047", "revid": "287204", "url": "https://it.wikipedia.org/wiki?curid=434047", "title": "Uvarovite", "text": "L'uvarovite \u00e8 un minerale appartenente al gruppo del granato e alla classe dei silicati (nesosilicati).\nAbito cristallino.\nSi trova generalmente in forma di piccoli cristalli ben formati, oppure come sottili lamine a generare una struttura lamellare.\nOrigine e giacitura.\nSi trova comunemente in rocce serpentinose ricche di cromo.\nForma in cui si presenta in natura.\nPiccoli cristalli isometrici di colore verde smeraldo o verde scuro con forme spesso molto complesse.\nLocalit\u00e0 di rinvenimento.\nSi trova sui Monti Urali, in Finlandia, in Turchia e in Canada. In Italia cristalli sono stati rinvenuti in Val Malenco (in provincia di Sondrio) e a St Marcel in Valle d'Aosta."}
{"id": "434048", "revid": "767487", "url": "https://it.wikipedia.org/wiki?curid=434048", "title": "Yamatoite", "text": "La yamatoite \u00e8 un minerale discreditato dall'IMA nel 1966. Il minerale \u00e8 stato accettato partendo da un altro campione con il nome di momoiite."}
{"id": "434049", "revid": "6923", "url": "https://it.wikipedia.org/wiki?curid=434049", "title": "Goldmanite", "text": "La goldmanite \u00e8 un minerale appartenente al gruppo del granato."}
{"id": "434050", "revid": "119749630", "url": "https://it.wikipedia.org/wiki?curid=434050", "title": "Kimzeyite", "text": "La kimzeyite \u00e8 un minerale appartenente al gruppo della schorlomite."}
{"id": "434051", "revid": "1442080", "url": "https://it.wikipedia.org/wiki?curid=434051", "title": "Henritermierite", "text": "La henritermierite \u00e8 un minerale."}
{"id": "434052", "revid": "1305772", "url": "https://it.wikipedia.org/wiki?curid=434052", "title": "Reidite", "text": "La reidite \u00e8 un minerale polimorfo da alta pressione dello zircone. La reidite \u00e8 stata osservata per la prima volta in laboratorio, in seguito in ejecta\ngenerati dal cratere di Chesapeake Bay, recuperati sul fondale oceanico, ed infine nel cratere meteoritico di N\u00f6rdlinger Ries. \nLa reidite prende il nome da Alan F. Reid, che per primo la produsse in laboratorio e la studi\u00f2. La reidite porta il numero 2001-013 dell'International Mineralogical Association.\nMorfologia.\nLa reidite \u00e8 isostrutturale con la scheelite.\nOrigine e giacitura.\nLa reidite richiede per la sua formazione alte temperature, tra i 1.000\u00a0\u00b0C e i 2.000\u00a0\u00b0C occorre che lo zircone sia sottoposto a pressioni tra gli 8 e i 10 GPa (Giga Pascal = miliardi di Pascal)."}
{"id": "434053", "revid": "1312217", "url": "https://it.wikipedia.org/wiki?curid=434053", "title": "Zircone", "text": "Lo zircone \u00e8 un minerale che appartiene al gruppo dei nesosilicati. La sua formula chimica \u00e8 ZrSiO4. La formula empirica che mostra un certo grado di vicarianza nel minerale \u00e8 (Zr1-y, Terre rarey)(SiO4)1-x(OH)4x-y. Lo zircone si forma in fusi silicatici con un'alta concentrazione di elementi incompatibili e accetta nel suo reticolo cristallino elementi ad alta forza di campo come, per esempio, l'afnio che \u00e8 quasi sempre presente in quantit\u00e0 che vanno dall'1 al 4%. Lo zircone cristallizza nel sistema cristallino tetragonale. I colori naturali vanno generalmente dal trasparente al giallo-dorato, rosso, marrone, blu e verde. Gli esemplari incolori che hanno le caratteristiche di gemme vengono impiegati come sostituti del diamante.\nLa sua forma polimorfa \u00e8 la reidite.\nEtimologia.\nLa parola \"zircone\" ha origini molto antiche, probabilmente deriva dall'unione di due termini persiani \"zar\" (oro) e \"gun\" (colore).\nAbito cristallino.\nEsistono tre variet\u00e0: lo zircone alto, il pi\u00f9 pregiato, che forma cristalli a prisma, intermedio, che ha la struttura cristallina parzialmente danneggiata dalla radioattivit\u00e0 dei giacimenti, e basso, la cui struttura cristallina \u00e8 stata totalmente danneggiata dalla radioattivit\u00e0 dei giacimenti.\nLo zircone, a causa dell'uranio e del torio spesso presenti nel minerale subisce un bombardamento pi\u00f9 o meno carico.\nNei casi pi\u00f9 bombardati si osserva una demolizione del reticolo cristallino quasi completa, ragion per cui il minerale, da birifrangente, diventa monorifrangente, oltre ci\u00f2 si pu\u00f2 osservare una diminuzione della durezza, densit\u00e0 ed indice di rifrazione.\nOrigine e giacimenti.\nLo zircone \u00e8 annoverato fra le gemme pi\u00f9 antiche sulla Terra. In Australia occidentale ne \u00e8 stato rinvenuto un minuscolo frammento risalente a 4,4 miliardi di anni fa; si tratta dell'oggetto in assoluto pi\u00f9 lontano nel tempo reperito sul globo terrestre.\nIl minerale si trova soprattutto in pegmatiti granitiche o sienitiche, con o senza nefelina.\nHa la durezza 7\u00bd, vicina a quella del topazio, e nella sua variet\u00e0 incolore ha un indice di rifrazione molto alto (1814-2024), inferiore soltanto a quello del diamante, per cui la sua trasparenza e il caratteristico sfavillio hanno consentito allo zircone di porsi come perfetta sostituzione della pietra brillante per eccellenza.\nI pi\u00f9 estesi giacimenti si trovano in Thailandia (Chanthaburi) e nei depositi alluvionali dello Sri Lanka (in passato gli zirconi venivano denominati anche \"diamanti di Matara\", dal nome di una localit\u00e0 di estrazione situata sulla costa meridionale dell'isola di Ceylon). Da segnalare in particolare le miniere della regione di Ratanakiri, il cui nome in lingua khmer significa \"montagna delle gemme\", nel nord-est della Cambogia, che producono una bellissima variet\u00e0 di zircone color azzurro intenso, detto appunto \"zircone Ratanakiri\".\nForma in cui si presenta in natura.\n\u00c8 un diffusissimo \"minerale accessorio\" di rocce metamorfiche, sedimentarie clastiche ed ignee.\nIn cristalli prismatici o bipiramidali a sezione quadrata. Prismi tozzi con bipiramide, Geminazione secondo {101} come nel caso della cassiterite, ma meno frequente.\nLo zircone \"alto\".\n\u00ca incolore, azzurro, blu (viene detto Starlite), arancio, rosso (giacinto).\nGli indici di rifrazione sono molto alti, sono vicini al 2,0 e cos\u00ec pure la birifrangenza (0,059) osservabile normalmente anche ad occhio nudo, mentre la dispersione si avvicina a quella del diamante essendo 0,039-0,039.\nLa durezza \u00e8 di 7,25-7.5.\nLo zircone \"intermedio\".\n\u00c8 verde, verde-giallo, spesso a zone.\nGli indici di rifrazione sono un po' pi\u00f9 bassi dello zircone alto: 1,83-1,89.\nLa durezza \u00e8 7.\nLo zircone \"basso\".\n\u00c8 verde-giallastro, verde-bruno, raramente giallo-aranciato.\nLa rifrazione \u00e8 ancora pi\u00f9 bassa: 1,78-1.81.\nLa durezza varia da poco meno di 6 a 6,5.\nVariet\u00e0.\nLa cyrtolite \u00e8 una variet\u00e0 di zircone che contiene uranio, ittrio ed altri elementi rari.\nUsi.\n\u00c8 usata come gemma per la sua lucentezza. I cristalli incolori vengono tagliati a rosetta.\n\u00c8 un materiale recentemente utilizzato in chirurgia protesica, per il rivestimento delle superfici articolari nell'artroprotesi d'anca.\nTaglio.\nA zircone o nei tipici tagli del diamante."}
{"id": "434054", "revid": "767487", "url": "https://it.wikipedia.org/wiki?curid=434054", "title": "Hafnon", "text": "La hafnon \u00e8 un minerale."}
{"id": "434055", "revid": "287204", "url": "https://it.wikipedia.org/wiki?curid=434055", "title": "Thorite", "text": "La thorite \u00e8 un raro nesosilicato del torio che cristallizza in strutture tetragonali."}
{"id": "434057", "revid": "299040", "url": "https://it.wikipedia.org/wiki?curid=434057", "title": "Coffinite", "text": "La coffinite \u00e8 un minerale, chimicamente un nesosilicato di uranio.\nAbito cristallino.\nLa Bilibinite \u00e8 probabilmente una Coffinite metamictica."}
{"id": "434058", "revid": "1442080", "url": "https://it.wikipedia.org/wiki?curid=434058", "title": "Thorogummite", "text": "La thorogummite \u00e8 un minerale."}
{"id": "434059", "revid": "110157", "url": "https://it.wikipedia.org/wiki?curid=434059", "title": "Umbozerite", "text": "La umbozerite \u00e8 un minerale."}
{"id": "434061", "revid": "287204", "url": "https://it.wikipedia.org/wiki?curid=434061", "title": "Huttonite", "text": "La huttonite \u00e8 un minerale."}
{"id": "434062", "revid": "212348", "url": "https://it.wikipedia.org/wiki?curid=434062", "title": "Tombarthite-(Y)", "text": "La tombarthite-(Y) \u00e8 un minerale."}
{"id": "434063", "revid": "1776051", "url": "https://it.wikipedia.org/wiki?curid=434063", "title": "Eulytine", "text": "L'eulytine \u00e8 un minerale. Il nome \u00e8 stato attribuito nel 1827 da August Breithaupt dalla parola grega \"eulytos\" che significa \"si scioglie facilmente\" a causa del suo basso punto di fusione.\nMorfologia.\nI cristalli di eulytine sono di forma tetraedrica o arrotondati.\nOrigine e giacitura.\nL'eulytine si forma nelle vene di quarzo contenenti minerali di bismuto."}
{"id": "434064", "revid": "1543377", "url": "https://it.wikipedia.org/wiki?curid=434064", "title": "Calciogadolinite", "text": "La calciogadolinite \u00e8 un minerale radioattivo, scoperto nel 1972 a Tadachi, nella prefettura di Nagano, in Giappone, anche se si hanno probabili precedenti ritrovamenti nel 1938. Attualmente si ha notizia della sua presenza in Cina e Giappone. La specie \u00e8 stata discreditata dall'IMA nel 2006 in quanto \u00e8 ritenuta una variet\u00e0 di gadolinite-(Y) ricca di calcio."}
{"id": "434065", "revid": "729019", "url": "https://it.wikipedia.org/wiki?curid=434065", "title": "Holtstamite", "text": "La holtstamite \u00e8 un minerale."}
{"id": "434066", "revid": "287204", "url": "https://it.wikipedia.org/wiki?curid=434066", "title": "Euclasio", "text": "Leuclasio \u00e8 un minerale.\nAbito cristallino.\nCristalli prismatici,trasparenti e incolori\nOrigine e giacitura.\n\u00c8 stato ritrovato in Brasile,nel Minas Gerais,in Tanzania e sulle Alpi.\nAltri progetti.\n "}
{"id": "434067", "revid": "1442080", "url": "https://it.wikipedia.org/wiki?curid=434067", "title": "Hodgkinsonite", "text": "La hodgkinsonite \u00e8 un minerale."}
{"id": "434068", "revid": "1442080", "url": "https://it.wikipedia.org/wiki?curid=434068", "title": "Sphaerobertrandite", "text": "La sphaerobertrandite \u00e8 un minerale."}
{"id": "434069", "revid": "1442080", "url": "https://it.wikipedia.org/wiki?curid=434069", "title": "Berillite", "text": "La berillite \u00e8 un minerale."}
{"id": "434070", "revid": "23", "url": "https://it.wikipedia.org/wiki?curid=434070", "title": "Sillimanite", "text": "La sillimanite, il cui nome abbreviato \u00e8 talvolta riportato come Sil, \u00e8 un minerale alluminosilicato appartenente al gruppo dell'andalusite e di formula chimica Al2SiO5(SiO2*Al2O3); tra le sue variet\u00e0, ne esiste una fibrosa, indicabile anche coll'abbreviazione FI. Prende il nome dal chimico statunitense Benjamin Silliman (1779-1864). \u00c8 stata descritta per la prima volta nel 1824 per un evento a Chester, Middlesex County, Connecticut, USA.\nOrigine e giacitura.\nMetamorfismo regionale di alto grado di sedimenti ricchi in alluminio (shale mudstone) a T&gt;600\u00a0\u00b0C.\nSi pu\u00f2 formare per reazione della muscovite con quarzo o direttamente da andalusite o cianite.\n\u00c8 un importante minerale indice.\nGeneralit\u00e0.\nLa sillimanite \u00e8 uno dei tre polimorfi alluminosilicati, assieme alla andalusite ed alla cianite. Una variet\u00e0 comune di sillimanite \u00e8 conosciuta come fibrolite, cos\u00ec chiamato perch\u00e9 il minerale appare come un mazzo di fibre intrecciate, caratteristica visibile ad occhio nudo. Entrambe le forme di sillimanite, fibrose e tradizionali, sono comuni nelle rocce sedimentarie. \u00c8 un minerale \"indice\" di alta temperatura ma pressione variabile.\nUtilizzo nell'industria.\nPer il pi\u00f9 alto contenuto di allumina (Al2O3) rispetto alla caolinite pura (2SiO2Al2OH2O), argilla a contenuto massimo di allumina, la sillimanite (SiO2Al2O3) viene impiegata nella produzione di materiali refrattari ed in particolare in quella dei refrattari detti alluminosi, dalle percentuali di allumina oltre il 46% (percentuale della caolinite) con un massimo di 62% in peso, dove il refrattario prende il nome di refrattario sillimanitico. La sillimanite, non essendo un'argilla, non \u00e8 plastica, per cui non \u00e8 possibile utilizzarla direttamente per formare il mattone refrattario finale, e per questo la si macina in polvere e la si mescola all'argilla, che funge da legante, ed in questo modo si potr\u00e0 produrre il mattone refrattario. Il suo reale utilizzo rimane comunque ridotto per l'alto costo della materia stessa."}
{"id": "434071", "revid": "122575481", "url": "https://it.wikipedia.org/wiki?curid=434071", "title": "Andalusite", "text": "L'andalusite \u00e8 un minerale, silicato di alluminio strutturalmente appartenente ai nesosilicati, che cristallizza nel sistema rombico, di colore rossiccio-grigiastro e lucentezza vitrea. Le andalusiti trasparenti si usano come gemme e presentano notevole pleocroismo (precisamente tricroismo), i cristalli prismatici appaiono verdi o bruni giallognoli alla base, rossi brunicci se guardati attraverso le facce del prisma.\nAbito cristallino.\nTipicamente forma prismi grossolani squadrati terminati da [001].\nOrigine e giacitura.\n\u00c8 il polimorfo di media pressione e basse temperature dei silicati di alluminio. Generalmente si rinviene in rocce alluminose originatesi per metamorfismo regionale oppure di contatto, ad esempio micascisti. Giacimenti di andalusite sono presenti in numerosi paesi del mondo, tra cui: Australia, Brasile, Canada, Russia, Spagna (\"andalusite\" deriva appunto dal nome dell'Andalusia, regione spagnola dove la pietra fu rinvenuta per la prima volta), Sri Lanka, Birmania, Madagascar e USA (California e Colorado).\nForma in cui si presenta in natura.\nEsiste anche in una variet\u00e0 di aspetto pi\u00f9 opaco e di minore durezza (5,0 - 5,5 della scala Mohs) che \u00e8 detta chiastolite che presenta delle inclusioni carboniose disposte a croce che spiccano sulla superficie lucidata.\nAltri cristalli bruni trasparenti, si presentano al taglio come gemme.\nTrattamento e lavorazione.\nL'andalusite con qualit\u00e0 gemmologica \u00e8 molto rara, per tanto solo una piccola quantit\u00e0 del minerale estratto viene destinato al mercato del gioiello. La maggior parte degli esemplari contiene inclusioni, spesso anche caratteristiche come gli aghi di rutilo. Come pietra preziosa viene di solito sfaccettata e per lo pi\u00f9 tagliata a brillante. \u00c8 molto raro trovare un'andalusite con taglio a cabochon. Non \u00e8 quasi mai sottoposta a trattamenti che ne esaltino la limpidezza (riscaldamento, irradiazione, ecc.). Decisamente molto bella ma senza dubbio fra le gemme meno conosciute, l'andalusite viene orientata dal tagliatore in modo da mettere il pi\u00f9 possibile in evidenza il suo piacevole mosaico di colori, dal marrone aranciato, al verde, all'oro e al giallino. \nBibliografia.\nGavin Linsell, \"Die Welt der Edelsteine\", Juwelo Deutschland GmbH, Berlin 2014 "}
{"id": "434072", "revid": "1442080", "url": "https://it.wikipedia.org/wiki?curid=434072", "title": "Kanonaite", "text": "La kanonaite \u00e8 un minerale appartenente al gruppo dell'andalusite."}
{"id": "434073", "revid": "767487", "url": "https://it.wikipedia.org/wiki?curid=434073", "title": "Kyanite", "text": ""}
{"id": "434074", "revid": "767487", "url": "https://it.wikipedia.org/wiki?curid=434074", "title": "Mullite", "text": "La mullite \u00e8 un silicato di alluminio la cui genesi \u00e8 legata al metamorfismo di una roccia argillosa per contatto con una massa ignea ad alta temperatura. Prende il nome dall'Isola di Mull (Scozia) dove \u00e8 stata rinvenuta per la prima volta.\nLo stesso composto si ottiene durante la lavorazione delle ceramiche, per interazione tra i minerali argillosi, l'allumina e la silice a temperature superiori a 1400\u00a0\u00b0C.\nUtilizzo come catalizzatore.\nRecenti ricerche indicano che un analogo sintetico della mullite pu\u00f2 essere un efficace sostituto del platino nel ridurre la quantit\u00e0 di sostanze inquinanti generato da motori diesel."}
{"id": "434075", "revid": "767487", "url": "https://it.wikipedia.org/wiki?curid=434075", "title": "Yoderite", "text": "La yoderite \u00e8 un minerale."}
{"id": "434076", "revid": "2126200", "url": "https://it.wikipedia.org/wiki?curid=434076", "title": "Topazio", "text": "Il topazio \u00e8 un minerale di silicato d'alluminio e fluoro. I cristalli di topazio pi\u00f9 puri e dalla colorazione pi\u00f9 intensa vengono lavorati come gemme ed impiegati in gioielleria. Cristallizza nel sistema ortorombico e i suoi cristalli sono principalmente prismatici, terminanti con facce piramidali e altre.\nGiacimenti e Origine.\nQuesto silicato di alluminio \u00e8 molto simile per struttura allo zircone; entrambi infatti sono dei silicati che appartengono al gruppo dei nesosilicati, cio\u00e8 silicati la cui struttura mineralogica si basa su tetraedri isolati di SiO4: ne risulta una disposizione molto compatta cos\u00ec che i vari minerali presentano elevati valori di rifrangenza, durezza e densit\u00e0.\nIl topazio si forma principalmente in rocce plutoniche e vulcaniche di tipo acido, ossia ricche in silicio e fluoro, pi\u00f9 raramente nelle rocce metamorfiche. Le condizioni di formazione variano dalle alte temperature delle condizioni magmatiche, a quelle intermedie della fase pegmatitica fino a quelle pi\u00f9 basse della fase idrotermale. Essendo un minerale acido la sua paragenesi tipica \u00e8 quarzo, fluorite, tormalina e berillo.\nIl topazio \u00e8 un minerale allocromatico, ossia se chimicamente puro \u00e8 incolore; elementi in traccia quali cromo, manganese, ferro e/o centri di colore nella struttura reticolare gli conferiscono le molteplici colorazioni con cui \u00e8 conosciuto. In natura si riscontrano le seguenti colorazioni, elencate dalla pi\u00f9 rara alla pi\u00f9 comune: rosso, rosa, blu-verde, azzurro (naturale), rosa-arancio, giallo-bruno, giallo-arancio (cherry), giallo, incolore.\nI topazi marroni, gialli, arancio, ciliegia, rossi e rosa, si trovano in Brasile e nello Sri Lanka. Quelli rosa si trovano in Pakistan e Russia.\nForma in cui si presenta in natura.\n\u00c8 una gemma piuttosto rara e stupenda, che attira per i suoi tenui ma lucenti colori. Esistono anche colorazioni intense. \u00c8 sovente confusa con altre pietre che presentano la medesima colorazione, specialmente con il quarzo che, nelle tonalit\u00e0 bruna e gialla, \u00e8 spesso spacciato per topazio."}
{"id": "434077", "revid": "1442080", "url": "https://it.wikipedia.org/wiki?curid=434077", "title": "Magnesiostaurolite", "text": "La magnesiostaurolite \u00e8 un minerale."}
{"id": "434078", "revid": "767487", "url": "https://it.wikipedia.org/wiki?curid=434078", "title": "Zincostaurolite", "text": "La zincostaurolite \u00e8 un minerale."}
{"id": "434079", "revid": "767487", "url": "https://it.wikipedia.org/wiki?curid=434079", "title": "Gerstmannite", "text": "La gerstmannite \u00e8 un minerale."}
{"id": "434080", "revid": "767487", "url": "https://it.wikipedia.org/wiki?curid=434080", "title": "Norbergite", "text": "La norbergite \u00e8 un minerale appartenente al gruppo dell'humite.\nLa grothina o grothite \u00e8 stata discreditata come specie nel 1981 in quanto \u00e8 stata riconosciuta come equivalente alla norbergite."}
{"id": "434081", "revid": "125642597", "url": "https://it.wikipedia.org/wiki?curid=434081", "title": "Condrodite", "text": "La condrodite \u00e8 un minerale appartenente al gruppo dell'humite.\nOrigine e giacitura.\nRinvenuto a promosello\nForma in cui si presenta in natura.\nMa perlopi\u00f9 la Condrodite, si presenta in forme rotondeggianti, o a diverse sfaccettature."}
{"id": "434082", "revid": "547034", "url": "https://it.wikipedia.org/wiki?curid=434082", "title": "Humite", "text": "La humite \u00e8 un minerale (nesosilicato) appartenente al gruppo omonimo.\nIl minerale prende il nome da Abraham Hume, intenditore e collezionista inglese di opere d'arte, pietre preziose e minerali.\nOrigine e giacitura.\nNei contatti tra rocce calcaree e dolomitiche e ignee, associata a granato, miche, vesuvianite, spinello e altri minerali del gruppo dell'humite, anche nei proietti vulcanici calcarei.\nForma in cui si presenta in natura.\nIn cristalli piuttosto tozzi"}
{"id": "434083", "revid": "599013", "url": "https://it.wikipedia.org/wiki?curid=434083", "title": "Morgarten", "text": "Il Morgarten \u00e8 una montagna (1245\u00a0m) della Svizzera centrale, situata al confine tra i cantoni di Svitto e Zugo, appartenente alle Prealpi di Svitto e di Uri nelle Prealpi Svizzere.\nStoria.\nQui si combatt\u00e9 nel 1315 la famosa battaglia di Morgarten."}
{"id": "434084", "revid": "6923", "url": "https://it.wikipedia.org/wiki?curid=434084", "title": "Clinohumite", "text": "La clinohumite \u00e8 un minerale (nesosilicato) appartenente al gruppo dell'humite.\nIl nome deriva da quello dell'humite e dal fatto che questa pietra appartiene al sistema monoclino.\nOrigine e giacitura.\nIn particolari vene calcaree entro rocce serpentinose, associata a clorite, olivina e magnetite. Entro le peridotiti.\nForma in cui si presenta in natura.\nIn granuli, noduli e masserelle o polvere aranciata."}
{"id": "434085", "revid": "1442080", "url": "https://it.wikipedia.org/wiki?curid=434085", "title": "Idrossilclinohumite", "text": "La idrossilclinohumite \u00e8 un minerale appartenente al gruppo dell'humite.\nEtimologia.\nIl nome deriva dalla composizione chimica: \u00e8 una clinohumite con presenza del gruppo ossidrilico."}
{"id": "434086", "revid": "33689", "url": "https://it.wikipedia.org/wiki?curid=434086", "title": "Circolazione generale (troposfera)", "text": ""}
{"id": "434087", "revid": "1442080", "url": "https://it.wikipedia.org/wiki?curid=434087", "title": "Ribbeite", "text": "La ribbeite \u00e8 un minerale appartenente al gruppo dell'humite."}
{"id": "434088", "revid": "1442080", "url": "https://it.wikipedia.org/wiki?curid=434088", "title": "Alleghanyite", "text": "La alleghanyite \u00e8 un minerale appartenente al gruppo dell'humite."}
{"id": "434089", "revid": "1776051", "url": "https://it.wikipedia.org/wiki?curid=434089", "title": "Reinhardbraunsite", "text": "La reinhardbraunsite \u00e8 un minerale appartenente al gruppo dell'humite."}
{"id": "434090", "revid": "1442080", "url": "https://it.wikipedia.org/wiki?curid=434090", "title": "Manganhumite", "text": "La manganhumite \u00e8 un minerale appartenente al gruppo dell'humite."}
{"id": "434091", "revid": "1442080", "url": "https://it.wikipedia.org/wiki?curid=434091", "title": "Leucophoenicite", "text": "La leucophoenicite \u00e8 un minerale appartenente al gruppo dell'humite."}
{"id": "434092", "revid": "767487", "url": "https://it.wikipedia.org/wiki?curid=434092", "title": "Jerrygibbsite", "text": "La jerrygibbsite \u00e8 un minerale appartenente al gruppo dell'humite."}
{"id": "434095", "revid": "1318658", "url": "https://it.wikipedia.org/wiki?curid=434095", "title": "Beccaccino", "text": ""}
{"id": "434097", "revid": "599013", "url": "https://it.wikipedia.org/wiki?curid=434097", "title": "Jubus", "text": "Jubus \u00e8 un neologismo che designa l'individuo di religione ebraica che pratica forme di meditazione del Buddhismo Theravada, cio\u00e8 come riferimento solo ed esclusivamente il canone Pali e forme di meditazione Zen, un'espressione \"metarazionale\" del Buddhismo Mahayana. Il termine \u00e8 comparso con la pubblicazione del \"The Jew in the Lotus\" di Rodger Kamenetz.\nNonostante sia maggiore il numero di individui che si avvicina al buddhismo provenendo da altre religioni, non esiste un neologismo che li designi. Il motivo principale \u00e8 che negli Stati Uniti gli ebrei sono una percentuale consistente fra i buddhisti che non sono di origine orientale."}
{"id": "434098", "revid": "287204", "url": "https://it.wikipedia.org/wiki?curid=434098", "title": "Sonolite", "text": "La sonolite \u00e8 un minerale appartenente al gruppo dell'humite."}
{"id": "434099", "revid": "1776051", "url": "https://it.wikipedia.org/wiki?curid=434099", "title": "Rondorfite", "text": "La rondorfite \u00e8 un minerale."}
{"id": "434100", "revid": "1776051", "url": "https://it.wikipedia.org/wiki?curid=434100", "title": "Jasmundite", "text": "La jasmundite \u00e8 un minerale."}
{"id": "434101", "revid": "287204", "url": "https://it.wikipedia.org/wiki?curid=434101", "title": "Chapmanite", "text": "La chapmanite \u00e8 un minerale."}
{"id": "434105", "revid": "1442080", "url": "https://it.wikipedia.org/wiki?curid=434105", "title": "Bismutoferrite", "text": "La bismutoferrite \u00e8 un minerale."}
{"id": "434109", "revid": "1305772", "url": "https://it.wikipedia.org/wiki?curid=434109", "title": "Hello Nasty", "text": "Hello Nasty \u00e8 il quinto album in studio del gruppo musicale Stati Uniti d'America Beastie Boys, pubblicato il 14 luglio 1998.\nIl disco \u00e8 stato premiato con il Grammy Award al miglior album di musica alternativa.\nDescrizione.\nA differenza di \"Ill Communication\", l'album riusc\u00ec ad entrare nelle classifiche di vendita di mezzo mondo; raggiunse il primo posto negli Stati Uniti d'America, Germania, Inghilterra, Australia, Nuova Zelanda, Paesi Bassi e Svezia, la seconda posizione in Canada e Giappone, e le top ten di Austria, Belgio, Finlandia, Francia, Irlanda, Israele e Svizzera.\nCome avvenuto per il successo di \"Sabotage\", i Beasties percorsero la strada del video musicale divertente ed originale; \"Body Movin'\" (ispirato al fumetto italiano \"Diabolik\", con le scene finali riprese dall'omonimo film di Mario Bava), \"Intergalactic\" - un robot guidato da tre scienziati sconfigge un mostro gigante, simile a Cthulhu, che tiene sotto scacco una citt\u00e0 giapponese, con scontri sullo stile dei film kaij\u016b e delle produzioni Tokusatsu - e \"Three MC's and One DJ\" (Mix Master Mike raggiunge dopo una lunga discesa di scale il trio in una saletta di registrazione) vendettero molte copie anche per la grande pubblicit\u00e0 che le sempre pi\u00f9 numerose televisioni musicali fecero a queste canzoni. Escludendo dal calcolo i singoli, si arriv\u00f2 in tutto a 4.500.000 album venduti, considerando che ad una settimana dall'uscita nei negozi di dischi erano gi\u00e0 state vendute quasi 700.000 copie.\nLa maggiore novit\u00e0 musicale del disco, al quale collaborarono per tre canzoni la cantante dei Cibo Matto, Miho Hatori ed il produttore giamaicano Lee \"Scratch\" Perry, fu l'abbondanza di suoni elettronici, frutto dell'interesse maturato da Adam Horovitz verso sintetizzatori, drum machine e sequencer. L'album \u00e8 come al solito multigenere; l'hip hop old school di \"The Move\" fa da contropeso al soul ed il jazz di \"Picture This\", mentre i suoni elettronici ed i campionamenti di \"Intergalactic\" e \"Body Movin'\" si accordano con le metriche delle parole, particolarmente incisive in \"Three MC's and One DJ\". Quest'ultimo brano \u00e8 unico nella produzione discografica dei Beastie Boys, visto che non ci sono n\u00e9 strumenti musicali n\u00e9 tanto meno campionamenti, ma solo lo scratching di Mix Master Mike. Rispetto a prima, la figura del deejay non \u00e8 pi\u00f9 nascosta, ma anzi, con Schwartz acquista un ruolo di primo piano: dall'arrivo del nuovo dj, ogni spettacolo dei Beasties \u00e8 preceduto da un suo monologo, dove vengono mescolati numerosi \"sample\" tratti dalle pi\u00f9 note canzoni pop e hip hop degli ultimi decenni."}
{"id": "434111", "revid": "729019", "url": "https://it.wikipedia.org/wiki?curid=434111", "title": "Tranquillityite", "text": "La tranquillityite o tranquillitite \u00e8 un minerale, prende il suo nome da \"Tranquillity Base\" il sito dove vi fu il primo allunaggio umano con la missione Apollo 11 della NASA nel mare della tranquillit\u00e0.\nDurante le missioni Apollo 11 e Apollo 12 vennero descritti tre nuovi minerali: armalcolite, pirossiferroite e tranquillitite; i primi due furono trovati successivamente anche sul nostro pianeta. Per lungo tempo si \u00e8 ritenuto che la tranquillityite fosse presente solo sulla Luna, invece nel 2011 a Pilbara, una regione dell'Australia occidentale, Birger Rasmussen l'ha scoperta e catalogata. Si tratta di campioni molto antichi, risalenti a pi\u00f9 di un miliardo di anni. La difficolt\u00e0 ad identificarla sul nostro pianeta si deve al fatto che si presenta per sua natura (struttura filiforme) in una forma molto delicata che tende a disfarsi a contatto con gli agenti atmosferici."}
{"id": "434112", "revid": "365417", "url": "https://it.wikipedia.org/wiki?curid=434112", "title": "Iimoriite-(Y)", "text": "La iimoriite-(Y) \u00e8 un minerale."}
{"id": "434113", "revid": "23", "url": "https://it.wikipedia.org/wiki?curid=434113", "title": "Braunite-I", "text": ""}
{"id": "434114", "revid": "767487", "url": "https://it.wikipedia.org/wiki?curid=434114", "title": "Abswurmbachite", "text": "La abswurmbachite \u00e8 un minerale della classe dei nesosilicati appartenente al gruppo della braunite e descritto, per la prima volta, nel 1991 in alcune isole dell'arcipelago greco delle Cicladi. Prende il nome dal mineralogista tedesco Irmgard Abs Wurmbach (1938-) come riconoscimento per il suo contributo allo studio delle brauniti.\nAbito cristallino.\nLa abswurmbachite \u00e8 un nesosilicato di rame e manganese che cristallizza nel sistema tetragonale, classe di simmetria ditetragonale bipiramidale. Questo minerale fa parte del gruppo della braunite e si presenta, in natura, sotto forma di microcristalli anedrali (fibrosi o prismatici elongati con diametro compreso tra 6-50 e 1-5\u00a0\u00b5m e subedrali con diametro di 5-30\u00a0\u00b5m), neri e opachi in quarziti a piemontite e sursassite (o similari).\nOrigine e giacitura.\nSi tratta di un minerale di genesi secondaria, per metamorfismo di basso grado (alta pressione e bassa temperatura), in quarziti ad elevato contenuto di manganese e alluminio. Si rinviene in paragenesi con quarzo, shattuckite, tenorite, sursassite, piemontite, ardennite-(As), rutilo, hollandite, clinocloro cuprifero-manganisifero."}
{"id": "434115", "revid": "767487", "url": "https://it.wikipedia.org/wiki?curid=434115", "title": "Neltnerite", "text": "La neltnerite \u00e8 un minerale appartenente al gruppo della braunite."}
{"id": "434116", "revid": "1442080", "url": "https://it.wikipedia.org/wiki?curid=434116", "title": "Franciscanite", "text": "La franciscanite \u00e8 un minerale il cui nome deriva dal Franciscan Assemblage, una formazione geologica californiana risalente al miocene."}
{"id": "434117", "revid": "23", "url": "https://it.wikipedia.org/wiki?curid=434117", "title": "Franciscanite-VIII", "text": ""}
{"id": "434118", "revid": "1442080", "url": "https://it.wikipedia.org/wiki?curid=434118", "title": "\u00d6rebroite", "text": "L'\u00f6rebroite \u00e8 un minerale."}
{"id": "434119", "revid": "23", "url": "https://it.wikipedia.org/wiki?curid=434119", "title": "Orebroite-VIII", "text": ""}
{"id": "434120", "revid": "23", "url": "https://it.wikipedia.org/wiki?curid=434120", "title": "Welinite-III", "text": ""}
{"id": "434121", "revid": "1442080", "url": "https://it.wikipedia.org/wiki?curid=434121", "title": "Welinite", "text": "La welinite \u00e8 un minerale."}
{"id": "434122", "revid": "1442080", "url": "https://it.wikipedia.org/wiki?curid=434122", "title": "L\u00e5ngbanite", "text": "La l\u00e5ngbanite \u00e8 un minerale."}
{"id": "434123", "revid": "287204", "url": "https://it.wikipedia.org/wiki?curid=434123", "title": "Amplified // A Decade of Reinventing the Cello", "text": "Amplified // A Decade of Reinventing the Cello \u00e8 un doppio \"best of\" degli Apocalyptica pubblicato nel 2006. \u00c8 composto da due CD e nel secondo si trova il singolo \"Repressed\". Da segnalare inoltre la cover \"Angel of Death\" degli Slayer. Il singolo \"Life Burns\" \u00e8 visibile come canzone di prova nel lettore multimediale Majestic IC 80/2G"}
{"id": "434124", "revid": "767487", "url": "https://it.wikipedia.org/wiki?curid=434124", "title": "Yeatmanite", "text": "La yeatmanite \u00e8 un minerale."}
{"id": "434125", "revid": "1442080", "url": "https://it.wikipedia.org/wiki?curid=434125", "title": "Katoptrite", "text": "La katoptrite \u00e8 un minerale."}
{"id": "434126", "revid": "1442080", "url": "https://it.wikipedia.org/wiki?curid=434126", "title": "Holdenite", "text": "La holdenite \u00e8 un minerale."}
{"id": "434127", "revid": "1442080", "url": "https://it.wikipedia.org/wiki?curid=434127", "title": "Kolicite", "text": "La kolicite \u00e8 un minerale."}
{"id": "434128", "revid": "1442080", "url": "https://it.wikipedia.org/wiki?curid=434128", "title": "Manganostibite", "text": "La manganostibite \u00e8 un minerale."}
{"id": "434129", "revid": "1442080", "url": "https://it.wikipedia.org/wiki?curid=434129", "title": "Dixenite", "text": "La dixenite \u00e8 un minerale."}
{"id": "434130", "revid": "1442080", "url": "https://it.wikipedia.org/wiki?curid=434130", "title": "Turtmannite", "text": "La turtmannite \u00e8 un minerale."}
{"id": "434131", "revid": "1442080", "url": "https://it.wikipedia.org/wiki?curid=434131", "title": "Mcgovernite", "text": "La mcgovernite \u00e8 un minerale."}
{"id": "434132", "revid": "1442080", "url": "https://it.wikipedia.org/wiki?curid=434132", "title": "Kraisslite", "text": "La kraisslite \u00e8 un minerale."}
{"id": "434133", "revid": "307923", "url": "https://it.wikipedia.org/wiki?curid=434133", "title": "Asbecasite", "text": "La asbecasite \u00e8 un minerale.\nOrigine e giacitura.\nRinvenuta negli ortogneiss acidi della Binnatal (Vallese, Svizzera), associata a quarzo, magnetite, titanite, apatite, anatasio e fluorite.\nForma in cui si presenta in natura.\nCristallini millimetrici, romboedrici, o in aggregati sino ad 1\u00a0cm di diametro, di colore giallo limone.\nBibliografia.\nS.Graeser. \"Schw. min. petr. Mitt.\" 1966, 46, 367"}
{"id": "434134", "revid": "1549963", "url": "https://it.wikipedia.org/wiki?curid=434134", "title": "Titanite", "text": "La titanite \u00e8 un minerale, un silicato di calcio e titanio.\nAbito cristallino.\nI cristalli tendono comunemente ad assumere una forma a cuneo risultante dalla combinazione di {001}, {110} e {111}. Pu\u00f2 essere anche lamellare o massiva.\nOrigine e giacitura.\n\u00c8 un minerale accessorio in rocce magmatiche (graniti, granodioriti, dioriti e sieniti) e metamorfiche (gneiss, marmi).\nLa localit\u00e0 pi\u00f9 importante per il suo ritrovamento \u00e8 la penisola di Kola in Russia. Si utilizza per l'estrazione del titanio."}
{"id": "434135", "revid": "1442080", "url": "https://it.wikipedia.org/wiki?curid=434135", "title": "Vanadomalayaite", "text": "La vanadomalayaite \u00e8 un minerale."}
{"id": "434136", "revid": "1442080", "url": "https://it.wikipedia.org/wiki?curid=434136", "title": "Malayaite", "text": "La malayaite \u00e8 un minerale."}
{"id": "434137", "revid": "365417", "url": "https://it.wikipedia.org/wiki?curid=434137", "title": "Trimounsite-(Y)", "text": "La trimounsite-(Y) \u00e8 un minerale."}
{"id": "434138", "revid": "757396", "url": "https://it.wikipedia.org/wiki?curid=434138", "title": "\u0160ar\u016bnas Jasikevi\u010dius", "text": "Alto 193\u00a0cm per 94\u00a0kg di peso, giocava nel ruolo di playmaker. Dal 2005 al 2007 ha giocato nell'NBA, prima nella franchigia degli Indiana Pacers e poi nei Golden State Warriors.\nCarriera.\nEuropa (1998-2005).\nLa sua carriera \u00e8 iniziata negli Stati Uniti, prima alla \"Solanco High School\" e poi all'Universit\u00e0 del Maryland. Non venne scelto nel draft NBA del 1998, e quindi ritorn\u00f2 nella natia Lituania, al Lietuvos rytas Vilnius dove milit\u00f2 per una stagione. In seguito pass\u00f2 all'Olimpija Lubiana, in Slovenia, dove vinse il primo trofeo della propria carriera (la Coppa di Slovenia).\nDal 2000 al 2003 gioc\u00f2 tre stagioni nel Barcellona, vincendo due campionati spagnoli, altrettante Coppe del Re e, nel suo ultimo anno di contratto coi \"blaugrana\", la prima Eurolega della propria carriera.\nNell'autunno del 2003 si trasfer\u00ec al Maccabi Tel Aviv, in Israele, team con il quale vinse due campionati israeliani, altrettante Coppe di Israele e, per ben due volte di seguito, l'Eurolega.\nNBA: Indiana Pacers e Golden State Warriors (2005-2007).\nQuindi, nel 2005, ritent\u00f2 l'avventura in USA firmando un contratto da 12 milioni di dollari per gli Indiana Pacers. Nel gennaio 2007 pass\u00f2 ai Golden State Warriors dove per\u00f2 non riusc\u00ec a ritagliarsi un ruolo da protagonista.\nRitorno in Europa (2007-2014).\nDecise cos\u00ec di far ritorno in Europa e il 25 settembre 2007 venne acquistato dal Panathinaikos Atene con un contratto biennale da 7 milioni di dollari. Anche la parentesi greca si rivel\u00f2 ricca di trionfi. Con la squadra ateniese vinse, infatti, tre campionati greci (nell'estate 2009 firm\u00f2 un prolungamento annuale del contratto), due Coppe di Grecia e la quarta ed ultima Eurolega della propria carriera. Il 2009 \u00e8 segnato per\u00f2 anche da un grave infortunio al ginocchio che lo tenne lontano dai campi di gioco per molti mesi e ne min\u00f2 la carriera per molti mesi a seguire.\nNel novembre 2010 fece quindi ritorno in Lituania, di nuovo al Lietuvos rytas Vilnius, ma solo per due mesi, prima di liberarsi e firmare col Fenerbah\u00e7e \u00dclker Istanbul. Pur disputando poche partite a basso minutaggio per via dei persistenti problemi al ginocchio, con la formazione turca ebbe modo di aumentare il proprio palmar\u00e8s vincendo un campionato ed una Coppa di Turchia.\nA sorpresa, all'et\u00e0 di 36 anni, nell'estate 2011 fece ritorno al Panathinaikos Atene per una stagione che port\u00f2 nella bacheca del club (e nella propria) una nuova Coppa di Grecia, venendo anche nominato MVP della finale. Ancor pi\u00f9 a sorpresa (quando gi\u00e0 si vociferava di un possibile ritorno in patria per la chiusura della carriera agonistica) nell'estate 2012 fece ritorno, a quasi 10 anni di distanza, nell'ambizioso Barcellona col quale vinse la sua terza Coppe del Re e arriv\u00f2 ad un passo dal terzo titolo di campione di Spagna.\nNel settembre 2013 si trasfer\u00ec quindi nella citt\u00e0 natale, siglando un contratto annuale con lo \u017dalgiris Kaunas. Con la casacca del club pi\u00f9 prestigioso della propria nazione, conquist\u00f2 l'ultimo trofeo della propria carriera da giocatore: il campionato lituano. Al termine della stagione, infatti, il 29 luglio 2014 annunci\u00f2 il suo ritiro dal basket giocato, per diventare assistant coach (sempre allo \u017dalgiris) dalla stagione 2014/15.\nNazionale.\nCon la nazionale, oltre alla medaglia d'oro all'Europeo del 2003 (venendo anche nominato MVP del torneo), ha vinto anche il bronzo alle Olimpiadi del 2000 (dopo aver perso la semifinale contro gli Stati Uniti anche a causa di un suo errore da tre punti allo scadere) e un bronzo all'Europeo del 2007. In occasione della cerimonia d'apertura delle Olimpiadi di Pechino 2008 \u00e8 stato il portabandiera per la delegazione della Lituania."}
{"id": "434139", "revid": "1442080", "url": "https://it.wikipedia.org/wiki?curid=434139", "title": "Paranatisite", "text": "La paranatisite \u00e8 un minerale."}
{"id": "434140", "revid": "767487", "url": "https://it.wikipedia.org/wiki?curid=434140", "title": "Natisite", "text": "La natisite \u00e8 un minerale."}
{"id": "434141", "revid": "365417", "url": "https://it.wikipedia.org/wiki?curid=434141", "title": "Yftisite-(Y)", "text": "La yftisite-(Y) \u00e8 un minerale discreditato dall'IMA perch\u00e9 l'analisi chimica fornita \u00e8 incompleta.\nCollegamenti esterni.\n "}
{"id": "434142", "revid": "1442080", "url": "https://it.wikipedia.org/wiki?curid=434142", "title": "Mongolite", "text": "La mongolite \u00e8 un minerale."}
{"id": "434144", "revid": "1442080", "url": "https://it.wikipedia.org/wiki?curid=434144", "title": "Ilmajokite", "text": "La ilmajokite \u00e8 un minerale."}
{"id": "434145", "revid": "827882", "url": "https://it.wikipedia.org/wiki?curid=434145", "title": "Merkle-Hellman", "text": "Merkle-Hellman (MH) fu uno dei primi crittosistemi a chiave pubblica creato da Ralph Merkle e Martin Hellman nel 1978. Nonostante l'idea sia elegante, e pi\u00f9 semplice di quella dell'RSA, l'algoritmo \u00e8 stato forzato. Il sistema Merkle-Hellman \u00e8 basato sul problema della somma di sottoinsiemi (un caso speciale del problema dello zaino): data una lista di numeri e un altro numero, il quale \u00e8 la somma di un sottoinsieme dei numeri precedenti, determinare il sottoinsieme. In generale, questo problema \u00e8 conosciuto essere NP-completo; tuttavia, esistono alcuni casi 'facili' che possono essere risolti efficientemente. Lo schema Merkle-Hellman \u00e8 basato sulla trasformazione di casi facili in casi difficili, e viceversa. Tuttavia, lo schema fu forzato da Adi Shamir, non attaccando il problema dello zaino, ma piuttosto forzando la trasformazione dal problema facile a quello difficile.\nDescrizione.\nGenerazione della chiave.\nPer cifrare un messaggio di \"n\" bit si sceglie una sequenza crescente\ndi \"n\" numeri naturali (tranne lo zero) tale che ogni elemento sia maggiore della somma degli elementi precedenti, per esempio {1, 2, 5, 8, 16}. Si sceglie un intero casuale \"q\" tale che \n\"q\" &gt; formula_1, \ne un intero casuale \"r\" tale che MCD(\"r\",\"q\") = 1.\n\"q\" deve essere scelto in modo tale da assicurare l'unicit\u00e0 del messaggio cifrato, cosa che non avviene per valori di \"q\" inferiori alla sommatoria di cui sopra.\nIl valore scelto per \"r\" deve essere coprimo con \"q\" altrimenti non avr\u00e0 un inverso mod \"q\". L'esistenza dell'inverso di \"r\" \u00e8 necessario perch\u00e9 sia possibile la decifrazione.\nSi calcoli la sequenza\ndove \u03b2\"i\"\u00a0= \"rw\"\"i\" (mod \"q\"). La chiave pubblica \u00e8 \u03b2, mentre la chiave privata \u00e8 (\"w\", \"q\", \"r\").\nCifratura.\nPer cifrare un messaggio di \"n\" bit\ndove \u03b1\"i\" \u00e8 l'\"i\"-esimo bit del messaggio e \u03b1\"i\" formula_2 {0, 1} si calcola\nIl messaggio cifrato \u00e8 \"c\".\nDecifrazione.\nPer decifrare un testo cifrato \"c\" il ricevente deve trovare nel messaggio i bit \u03b1\"i\" tali che soddisfino:\nQuesto sarebbe un problema difficile se i valori \u03b2\"i\" fossero casuali perch\u00e9 il ricevente dovrebbe risolvere un'istanza del problema della somma di sottoinsiemi, che \u00e8 noto essere NP-completo. Tuttavia, i valori \u03b2\"i\" sono stati scelti in modo che la decifrazione \u00e8 facile se si conosce la chiave privata (\"w\", \"q\", \"r\").\nPer decifrare bisogna trovare un intero \"s\" che sia l'inverso di \"r\" modulo \"q\". Ci\u00f2 significa che \"s\" soddisfa l'equazione \"s\" \"r\" mod \"q\" = 1 o equivalentemente che esiste un intero \"k\" tale che \"sr\" = \"kq\" + 1. Avendo scelto \"r\" tale che MCD(\"r\",\"q\")=1 \u00e8 possibile trovare \"s\" e \"k\" usando l'algoritmo di Euclide esteso. Quindi il ricevente del testo cifrato \"c\" calcola\nDa cui\nSiccome \"rs\" mod q = 1 e \u03b2\"i\"\u00a0= \"rw\"\"i\" mod \"q\" segue \nDa cui\nLa somma di tutti i valori \"w\"i \u00e8 minore di \"q\" e quindi anche formula_9 \u00e8 nell'intervallo [0,\"q\"-1].\nDopodich\u00e9 il ricevente deve risolvere il problema della somma di sottoinsiemi\nQuesto problema \u00e8 facile perch\u00e9 \"w\" \u00e8 una sequenza supercrescente.\nSia \"w\"\"k\" l'elemento maggiore in \"w\". Se \"w\"\"k\" &gt; \"c' \", allora \u03b1\"k\" = 0, se \"w\"\"k\"\u2264\"c' \", allora \u03b1\"k\" = 1. Sottrarre \"w\"\"k\"\u00d7\u03b1\"k\" da \"c' \", e ripetere questi passo fino ad ottenere \u03b1.\nEsempio.\nCome prima cosa, creare una sequenza supercrescente \"w\"\nQuesta \u00e8 la base per la chiave privata. Da questa, calcolare la somma.\nPoi, scegliere un numero \"q\" maggiore della somma.\n codice_1\nInoltre, scegliere un numero \"r\" all'interno dell'intervallo formula_12 e coprimo a \"q\".\n codice_2\nLa chiave privata consiste di \"q\", \"w\" e \"r\".\nPer calcolare una chiave pubblica, generare una sequenza \"\u03b2\" moltiplicando ogni elemento in \"w\" per \"r\" mod \"q\"\ninfatti\n 2 * 588 mod 881 = 295\n 7 * 588 mod 881 = 592\n 11 * 588 mod 881 = 301\n 21 * 588 mod 881 = 14\n 42 * 588 mod 881 = 28\n 89 * 588 mod 881 = 353\n 180 * 588 mod 881 = 120\n 354 * 588 mod 881 = 236\nLa sequenza \"\u03b2\" \u00e8 la chiave pubblica.\nPoniamo che Alice voglia cifrare \"a\". Primo, deve trasformare \"a\" in notazione binaria (in questo caso usando le codifiche ASCII o UTF-8)\n 01100001\nSecondo, moltiplica ogni bit per il numero corrispondente in \"\u03b2\"\n codice_3\n 0 * 295\n + 1 * 592\n + 1 * 301\n + 0 * 14\n + 0 * 28\n + 0 * 353\n + 0 * 120\n + 1 * 236\n = 1129\nAlice invia questo numero al destinatario.\nPer decifrare, Bob moltiplica 1129 per \"r\" \u22121 mod formula_13 (Vedere aritmetica modulare)\n codice_4\nOra Bob decompone 372 selezionando l'elemento pi\u00f9 grande in \"w\" minore o uguale a 372. Poi selezionando il secondo elemento pi\u00f9 grande in \"w\" minore o uguale alla differenza, fino a quando la differenza \u00e8 pari a formula_14:\n codice_5\n codice_6\n codice_7\nGli elementi selezionati dalla chiave privata corrispondono ai bit pari a 1 nel messaggio\n codice_8\nSe riconvertito dalla notazione binaria, il messaggio decifrato \u00e8 proprio \"a\"."}
{"id": "434146", "revid": "767487", "url": "https://it.wikipedia.org/wiki?curid=434146", "title": "Sitinakite", "text": "La sitinakite \u00e8 un minerale."}
{"id": "434147", "revid": "365417", "url": "https://it.wikipedia.org/wiki?curid=434147", "title": "Tundrite-(Ce)", "text": "La tundrite-(Ce) \u00e8 un minerale."}
{"id": "434148", "revid": "365417", "url": "https://it.wikipedia.org/wiki?curid=434148", "title": "Tundrite-(Nd)", "text": "La tundrite-(Nd) \u00e8 un minerale."}
{"id": "434149", "revid": "767487", "url": "https://it.wikipedia.org/wiki?curid=434149", "title": "Bornemanite", "text": "La bornemanite \u00e8 un minerale."}
{"id": "434150", "revid": "365417", "url": "https://it.wikipedia.org/wiki?curid=434150", "title": "Il\u00edmaussite-(Ce)", "text": "La il\u00edmaussite-(Ce) \u00e8 un minerale."}
{"id": "434151", "revid": "365417", "url": "https://it.wikipedia.org/wiki?curid=434151", "title": "Kuliokite-(Y)", "text": "La kuliokite-(Y) \u00e8 un minerale."}
{"id": "434152", "revid": "212348", "url": "https://it.wikipedia.org/wiki?curid=434152", "title": "T\u00f6rnebohmite-(Ce)", "text": "La t\u00f6rnebohmite-(Ce) \u00e8 un minerale."}
{"id": "434153", "revid": "212348", "url": "https://it.wikipedia.org/wiki?curid=434153", "title": "T\u00f6rnebohmite-(La)", "text": "La t\u00f6rnebohmite-(La) \u00e8 un minerale."}
{"id": "434154", "revid": "228587", "url": "https://it.wikipedia.org/wiki?curid=434154", "title": "Cerite-(Ce)", "text": "La cerite-(Ce) \u00e8 un minerale.\nEtimologia.\nIl nome \u00e8 in riferimento alla composizione chimica: \u00e8 un minerale con prevalenza di cerio."}
{"id": "434155", "revid": "228587", "url": "https://it.wikipedia.org/wiki?curid=434155", "title": "Cerite-(La)", "text": "La cerite-(La) \u00e8 un minerale.\nEtimologia.\nIl nome \u00e8 in riferimento alla composizione chimica: \u00e8 un minerale a base di cerio con prevalenza di lantanio."}
{"id": "434156", "revid": "365417", "url": "https://it.wikipedia.org/wiki?curid=434156", "title": "Saryarkite-(Y)", "text": "La saryarkite-(Y) \u00e8 un minerale."}
{"id": "434157", "revid": "1442080", "url": "https://it.wikipedia.org/wiki?curid=434157", "title": "Kittatinnyite", "text": "La kittatinnyite \u00e8 un minerale appartenente al gruppo omonimo."}
{"id": "434158", "revid": "1442080", "url": "https://it.wikipedia.org/wiki?curid=434158", "title": "Hatrurite", "text": "La hatrurite \u00e8 un minerale."}
{"id": "434159", "revid": "729019", "url": "https://it.wikipedia.org/wiki?curid=434159", "title": "Poldervaartite", "text": "La poldervaartite \u00e8 un minerale.\nAbito cristallino.\nPoldervaartite \u00e8 stato trovato nel 1993 in una tasca della miniera Wessels a Kuruman, Sud Africa, associati con i minerali Henritermierite, Calcite, Bultfonteinite e l'ematite\nInformazioni.\nClasse minerale: silicati\nSistema di cristallo: ortorombico\nScala di Mohs: 5\nDensit\u00e0 (g/cm3): 2,91\nIndice di rifrazione: 1.656 1.634\nScissione:-\nColori: bianco latteo, incolore, crema, giallo\nTrasparenza: trasparente - traslucido\nLustro: vitreo - subvitreous\nFluorescenza: SW: rosso\nPleocroismo:-\nPi\u00f9 grande cristallo singolo poldervaartite: 7\u00a0mm?\nDeposito: Wessels miniera / Hotazel / provincia capo del Nord / Sud Africa\nScoperta: 1993\n1 Descrizione: Dai y., G.E. Harlow e A.R. McGhie, 1993\nNome: in onore del geologo U.S. Arie Poldervaart (1918-1964)"}
{"id": "434161", "revid": "767487", "url": "https://it.wikipedia.org/wiki?curid=434161", "title": "Afwillite", "text": "La afwillite \u00e8 un minerale."}
{"id": "434162", "revid": "1126209", "url": "https://it.wikipedia.org/wiki?curid=434162", "title": "Bultfonteinite", "text": "La bultfonteinite \u00e8 un minerale."}
{"id": "434163", "revid": "729019", "url": "https://it.wikipedia.org/wiki?curid=434163", "title": "Spurrite", "text": "La spurrite, descritta per la prima volta nel 1908, deve il suo nome a Josiah Edward Spurr (1870-1950) geologo ed esploratore statunitense.\nInsieme alla tilleyite ed alla scawtite costituisce gli unici silicati di carbonato di calcio.\nAbito cristallino.\nLa struttura della spurrite \u00e8 costituita da due strati uno costituito da poliedri di CaO8 uniti da gruppi di CO3 e un altro formato da poliedri di CaO7 e da tetraedri isolati di Si2O7.\nOrigine e giacitura.\nSi forma all'interno di skarn sottoposti ad alte temperature formatesi al contatto di intrusioni quarzo-monzonitiche fino a monzodioriti con rocce incassanti calcaree. Si associa alla tilleyite e gehlenite, in misura minore granati e wollastonite.\nViene rinvenuta anche all'interno dei formi rotativi per la fabbricazione del cemento."}
{"id": "434164", "revid": "1442080", "url": "https://it.wikipedia.org/wiki?curid=434164", "title": "Paraspurrite", "text": "La paraspurrite \u00e8 un minerale discreditato dall'IMA nel 2009 perch\u00e9 successive analisi hanno dimostrato che si tratta di un geminato polisintetico di spurrite."}
{"id": "434165", "revid": "1543377", "url": "https://it.wikipedia.org/wiki?curid=434165", "title": "Ternesite", "text": "La ternesite \u00e8 un minerale.\nEtimologia.\nChiamata cos\u00ec in onore del mineralogista tedesco Bernd Termes (1955- ), scopritore del minerale e studioso dell'area dell'Eifel."}
{"id": "434166", "revid": "767487", "url": "https://it.wikipedia.org/wiki?curid=434166", "title": "Nagelschmidtite", "text": "La nagelschmidtite \u00e8 un minerale."}
{"id": "434168", "revid": "1442080", "url": "https://it.wikipedia.org/wiki?curid=434168", "title": "Harrisonite", "text": "La harrisonite \u00e8 un minerale."}
{"id": "434169", "revid": "1442080", "url": "https://it.wikipedia.org/wiki?curid=434169", "title": "Fukalite", "text": "La fukalite \u00e8 un minerale."}
{"id": "434170", "revid": "119379439", "url": "https://it.wikipedia.org/wiki?curid=434170", "title": "Thaumasite", "text": "La thaumasite \u00e8 un minerale del gruppo dell'ettringite scoperto nel 1878. Il nome deriva dalla parola greca \"\u03b8\u03b1\u03c5\u03bc\u03ac\u03b6\u03b5\u03b9\u03bd\" (\"thaumazein\") che significa \"essere sorpreso\" per via della sua composizione chimica inusuale comprendente anioni carbonati, solfati ed esaidrosilicati.\nMorfologia.\nLa thaumasite si presenta sotto forma di cristalli prismatici secondo [0001] o aciculari.\nIn edilizia.\nLa thaumasite si pu\u00f2 formare nei calcestruzzi a seguito della reazione tra il solfato di calcio bidrato, carbonato di calcio e i silicati idrati di calcio, che si formano durante l'idratazione del cemento di Portland (attacco solfatico).\nQuesta reazione avviene solo nel caso di basse temperature (0-10\u00a0\u00b0C) e in condizioni di umidit\u00e0 elevata (umidit\u00e0 relativa &gt; 95%), e causa una riduzione (fino a scomparsa) dei silicati idrati di calcio da cui dipende il potere legante del cemento.\nLa formazione di thaumasite \u00e8 accompagnata visivamente da una sorta di spappolamento del calcestruzzo."}
{"id": "434171", "revid": "1442080", "url": "https://it.wikipedia.org/wiki?curid=434171", "title": "Chelyabinskite", "text": "La chelyabinskite \u00e8 un minerale non ritenuto valido dal 1986 dall'IMA perch\u00e9 di origine antropogenica in quanto prodotto dalla combustione dei prodotti di scarto di una miniera di carbone. La thaumasite presenta molte propriet\u00e0 analoghe e potrebbe trattarsi dello stesso minerale."}
{"id": "434172", "revid": "108726765", "url": "https://it.wikipedia.org/wiki?curid=434172", "title": "Vuagnatite", "text": "La vuagnatite \u00e8 un minerale. Il nome \u00e8 stato attribuito in onore del geologo svizzero Marc Bernard Vuagnat.\nOrigine e giacitura.\nLa vuagnatite si trova nei dicchi rodigitizzati di gabbro pegmatitico anortositico che attraversano l'harzburgite-serpentino nell'ofiolite."}
{"id": "434173", "revid": "1442080", "url": "https://it.wikipedia.org/wiki?curid=434173", "title": "Mozartite", "text": "La mozartite \u00e8 un minerale."}
{"id": "434174", "revid": "111323150", "url": "https://it.wikipedia.org/wiki?curid=434174", "title": "Chantalite", "text": "La chantalite \u00e8 un silicato di calcio ed alluminio appartenente sistema tetragonale, formula chimica CaAl2SiO4(OH)4.\nIl nome deriva da Chantal Sarp (1944-), moglie svizzera di Halil Sarp, il primo a descrivere il minerale nel 1977.\nLa struttura della chantalite \u00e8 formata da catene di ottaedri Al02(OH)4 unite fra di loro da tetraedri isolati di Si04 e poliedri Ca04(OH)4.\nForma in cui si presenta in natura.\nIl minerale si presenza in sferule anedrali di 0,1-0,3mm all'interno di dicchi rodingitici nel complesso ofiolitico della caena del Tauro occidentale in Turchia.\nSi rinviene in associazione con la vuagnatite, prehnite, idrogrossularia, clorite e calcite."}
{"id": "434175", "revid": "1442080", "url": "https://it.wikipedia.org/wiki?curid=434175", "title": "Magnesiocloritoide", "text": "La magnesiocloritoide \u00e8 un minerale."}
{"id": "434176", "revid": "1590006", "url": "https://it.wikipedia.org/wiki?curid=434176", "title": "Cloritoide", "text": "La cloritoide \u00e8 un minerale."}
{"id": "434177", "revid": "1442080", "url": "https://it.wikipedia.org/wiki?curid=434177", "title": "Ottr\u00e9lite", "text": "La ottrelite \u00e8 un minerale."}
{"id": "434178", "revid": "767487", "url": "https://it.wikipedia.org/wiki?curid=434178", "title": "Stringhamite", "text": "La stringhamite \u00e8 un minerale."}
{"id": "434179", "revid": "1442080", "url": "https://it.wikipedia.org/wiki?curid=434179", "title": "Clinoedrite", "text": "La clinoedrite \u00e8 un minerale."}
{"id": "434180", "revid": "547992", "url": "https://it.wikipedia.org/wiki?curid=434180", "title": "Vincenzo Crocitti", "text": "Biografia.\nDi origini calabresi e molisane (la madre era della provincia di Cosenza, il padre di quella di Campobasso), interpret\u00f2 spesso ruoli secondari. \nCarriera.\nEsord\u00ec nel mondo del cinema con il musicarello \"Nel sole\" (1967) e successivamente fece parte del cast del telefilm \"Orzowei, il figlio della savana\" (1976).\nA 28 anni recit\u00f2 la parte dell'amato figlio di Alberto Sordi in \"Un borghese piccolo piccolo\" (1977) di Mario Monicelli, vincendo quindi un premio speciale ai David di Donatello e il Nastro d'argento al migliore attore esordiente. Prosegu\u00ec quindi la carriera con numerosi film della commedia all'italiana. Nel 1984 recit\u00f2 la parte del giornalista in \"Uno scandalo perbene\", diretto da Pasquale Festa Campanile, ispirato al caso Bruneri-Canella.\nDalla fine degli anni novanta lavor\u00f2 soprattutto in tv: infatti, dal 1998 al 2007 fu il dottor Mariano Valenti nella serie di Rai 1 \"Un medico in famiglia\", e dal 2002 al 2007 il vicebrigadiere Vittorio Bordi nella fiction \"Carabinieri\" su Canale 5. \nNella prima met\u00e0 degli anni 2000 fu testimonial televisivo del \"Tribunale per i diritti del malato\".\nMor\u00ec il 29 settembre 2010 dopo una lunga malattia; i funerali furono celebrati il 1\u00ba ottobre presso la Basilica di San Giovanni Bosco nel quartiere Don Bosco dove aveva vissuto per molti anni della sua vita. Riposa nel Cimitero di Prima Porta. \nOmaggi.\nNel 2013 \u00e8 stato istituito, dall'autore e promotore Francesco Fiumarella, il \"Premio Artistico Internazionale e Cinematografico Vincenzo Crocitti\". La prima edizione si \u00e8 svolta il 9 gennaio 2013 in Campidoglio."}
{"id": "434181", "revid": "1442080", "url": "https://it.wikipedia.org/wiki?curid=434181", "title": "Chessexite", "text": "La chessexite \u00e8 un minerale."}
{"id": "434182", "revid": "1305772", "url": "https://it.wikipedia.org/wiki?curid=434182", "title": "Ellestadite", "text": "Ellestadite \u00e8 considerato un sinonimo dei seguenti minerali:"}
{"id": "434184", "revid": "1442080", "url": "https://it.wikipedia.org/wiki?curid=434184", "title": "Fluorellestadite", "text": "La fluorellestadite \u00e8 un minerale appartenente al gruppo dell'ellestadite."}
{"id": "434185", "revid": "1543377", "url": "https://it.wikipedia.org/wiki?curid=434185", "title": "Ellestadite-(Cl)", "text": "L'ellestadite-(Cl) \u00e8 un minerale non pi\u00f9 ritenuto valido dall'IMA dal 2010 perch\u00e9 si ritiene che in natura non esista come membro finale della serie anche se \u00e8 stato sintetizzato artificialmente. Precedentemente era stato denominato clorellestadite."}
{"id": "434186", "revid": "2084998", "url": "https://it.wikipedia.org/wiki?curid=434186", "title": "Hydroxylellestadite", "text": "L'hydroxylellestadite \u00e8 un minerale."}
{"id": "434187", "revid": "1442080", "url": "https://it.wikipedia.org/wiki?curid=434187", "title": "Mattheddleite", "text": "La mattheddleite \u00e8 un minerale appartenente al gruppo dell'ellestadite."}
{"id": "434188", "revid": "767487", "url": "https://it.wikipedia.org/wiki?curid=434188", "title": "Britholite-(Y)", "text": "La britholite-(Y) \u00e8 un minerale appartenente al gruppo della britholite."}
{"id": "434189", "revid": "228587", "url": "https://it.wikipedia.org/wiki?curid=434189", "title": "Britholite-(Ce)", "text": "La britholite-(Ce) \u00e8 un minerale.\nAppartenente al gruppo della britholite come anche la fluorcalciobritholite ritrovata sul monte Kukisvumchorr nella penisola di Kola in Russia. Di formula Ca3Ce2(SiO4)2(PO4)F, \u00e8 un minerale dai cristalli esagonali prismatici, trasparente e colore dal rosa pallido al bruno. \u00c8 simile alla fluorbritholite-(Ce) da cui si diversifica per la maggior prevalenza di calcio.\nAbito cristallino.\nI cristalli del gruppo britholite sono simili alla fluorapatite ma presentano oltre al gruppo fosfato anche il gruppo silicato ed in quantit\u00e0 pi\u00f9 rilevante.\nForma in cui si presenta in natura.\nLa presenza di impurezze come torio uranio e altri lantanidi, rendono instabile la struttura cristallina per cui molti cristalli tendono a degradarsi col tempo (metamictismo)."}
{"id": "434190", "revid": "1442080", "url": "https://it.wikipedia.org/wiki?curid=434190", "title": "Fluorbritholite-(Ce)", "text": "La fluorbritholite-(Ce) \u00e8 un minerale appartenente al gruppo della britholite."}
{"id": "434191", "revid": "1442080", "url": "https://it.wikipedia.org/wiki?curid=434191", "title": "Iranite", "text": "La iranite \u00e8 un minerale."}
{"id": "434192", "revid": "547034", "url": "https://it.wikipedia.org/wiki?curid=434192", "title": "Hemihedrite", "text": "L'hemihedrite \u00e8 un minerale raro, un cromo-silicato di piombo e zinco, avente formula Pb10Zn(CrO4)6(SiO4)2(F,OH)2.\nEsso forma una serie con l'analogo minerale del rame iranite.\nAbito cristallino.\nL'hemihedrite \u00e8 stata cos\u00ec chiamata per la morfologia emiedrica dei suoi cristalli.\nOrigine e giacitura.\nL'hemihedrite \u00e8 stata descritta per la prima volta nel 1967 in riferimento ai rinvenimenti nella miniera di piombo e argento di Florence, nel Ripsey District, Tortilla Mountains, Contea di Pinal, Arizona.\nCampioni di hemihedrite sono stati rinvenuti in parecchi distretti minerari dell'Arizona e uno nel Nevada.\nAlcuni campioni provengono anche dalla regione di Antofagasta del Cile e dal Distretto Anarak della Provincia di Esfahan, in Iran.\nForma in cui si presenta in natura.\nQuesto minerale si rinviene in vene ossidate che contengono galena, sphalerite e pirite.\nFra i minerali secondari associati vi sono cerussite, phoenicochroite, vauquelinite, willemite, wulfenite, galena, sphalerite, pirite, tennantite e calcopirite."}
{"id": "434193", "revid": "1776051", "url": "https://it.wikipedia.org/wiki?curid=434193", "title": "Wherryite", "text": "La wherryite \u00e8 un minerale."}
{"id": "434194", "revid": "1442080", "url": "https://it.wikipedia.org/wiki?curid=434194", "title": "Macquartite", "text": "La macquartite \u00e8 un minerale."}
{"id": "434195", "revid": "123619039", "url": "https://it.wikipedia.org/wiki?curid=434195", "title": "Datolite", "text": "La datolite \u00e8 un minerale appartenente al gruppo della gadolinite-datolite.\nAbito cristallino.\nCristallizza nel sistema Monoclino, abito Prismatico.\nOrigine e giacitura.\n\u00c8 un minerale secondario rinvenibile nelle rocce basaltiche. Esistono alcuni giacimenti di datolite in Italia (tra Alto Adige, Emilia-Romagna e Liguria). La concentrazione di boro presente in questo minerale \u00e8 di solito non sufficiente per giustificarne l'estrazione.\nForma in cui si presenta in natura.\nCristallizza in forme irregolari, poliedriche e tozze, oppure in aggregati e concrezioni di vari colori (spesso verdastre o azzurrognole)."}
{"id": "434196", "revid": "287204", "url": "https://it.wikipedia.org/wiki?curid=434196", "title": "Bakerite", "text": "La bakerite \u00e8 un minerale appartenente al gruppo della gadolinite-datolite."}
{"id": "434197", "revid": "1442080", "url": "https://it.wikipedia.org/wiki?curid=434197", "title": "Homilite", "text": "La homilite \u00e8 un minerale appartenente al gruppo della gadolinite-datolite."}
{"id": "434198", "revid": "1442080", "url": "https://it.wikipedia.org/wiki?curid=434198", "title": "Vistepite", "text": "La vistepite \u00e8 un minerale."}
{"id": "434199", "revid": "108701181", "url": "https://it.wikipedia.org/wiki?curid=434199", "title": "Minasgeraisite-(Y)", "text": "La minasgeraisite-(Y) \u00e8 un minerale appartenente al gruppo della gadolinite-datolite.\nOrigine e giacitura.\nLuogo situato a Jun\u00edn, in Per\u00f9, vicino alla collina di Pasco. \nminasragrite. \n1. f. \"Miner.\" Minerale di formula VO (SO 4 ) \u2022 5 (H 2 O), monoclino. \u00c8 blu, densit\u00e0 2'03, vetroso e durezza da 1 a 2 sulla scala Mohs. Fu scoperto nel 1915.\nf. \"Miner.\" Minerale di formula CaY 2 Be 2 Si 2 O 10 , monoclino. \u00c8 di colore viola, densit\u00e0 4'25, traslucido, fragile, non fluorescente, di luminosit\u00e0 vetrosa e durezza da 6 a 7 sulla scala di Mohs. Fu scoperto nel 1983.\nForma in cui si presenta in natura.\nDue grappoli di cristallo viola, meno di 0,3 mm, su moscovita."}
{"id": "434200", "revid": "729019", "url": "https://it.wikipedia.org/wiki?curid=434200", "title": "Gadolinite-(Y)", "text": "La gadolinite-(Y) \u00e8 un minerale pirognomico appartenente al gruppo della gadolinite-datolite.\nVariet\u00e0.\nUna variet\u00e0 ricca di calcio, fino al 2006 considerata specie a s\u00e9 stante, si chiama calciogadolinite."}
{"id": "434201", "revid": "17351", "url": "https://it.wikipedia.org/wiki?curid=434201", "title": "North American P-51", "text": ""}
{"id": "434202", "revid": "287204", "url": "https://it.wikipedia.org/wiki?curid=434202", "title": "Gadolinite-(Ce)", "text": "La gadolinite-(Ce) \u00e8 un minerale pirognomico appartenente al gruppo della gadolinite-datolite."}
{"id": "434203", "revid": "365417", "url": "https://it.wikipedia.org/wiki?curid=434203", "title": "Hingganite-(Y)", "text": "La hingganite-(Y) \u00e8 un minerale appartenente al gruppo della gadolinite-datolite.\nLocalit\u00e0 di rinvenimento.\nCuasso al Monte, in provincia di Varese \u00e8 una delle localit\u00e0 dove \u00e8 stata rinvenuta la Hingganite-(Y)."}
{"id": "434204", "revid": "767487", "url": "https://it.wikipedia.org/wiki?curid=434204", "title": "Hingganite-(Ce)", "text": "La hingganite-(Ce) \u00e8 un minerale appartenente al gruppo della gadolinite-datolite.\nCollegamenti esterni.\n "}
{"id": "434206", "revid": "599013", "url": "https://it.wikipedia.org/wiki?curid=434206", "title": "Arvydas Macijauskas", "text": "Carriera.\nNella stagione 2005-06 gioc\u00f2 nella NBA con i New Orleans Hornets. Il suo ruolo \u00e8 quello di guardia.\nPrima di trasferirsi negli Stati Uniti, gioc\u00f2 in patria, con il Nept\u016bnas di Klaip\u0117da e con il Lietuvos Rytas di Vilnius, e in Spagna, con il TAU Cer\u00e1mica di Vitoria. Con la nazionale lituana vinse il bronzo alle Olimpiadi del 2000.\nIl 20 luglio 2006 firm\u00f2 un contratto triennale da 9 milioni di euro con l'Olympiakos Pireo. Ciononostante, sub\u00ec nel settembre dello stesso anno un grave infortunio al tendine d'Achille, che lo tenne fuori per il resto della stagione. Ripresosi, nella stagione seguente venne eliminato in semi-finale dal CSKA di Mosca (che poi vinse quell'Eurolega).\nNella stagione 2008, l'Olympiacos cit\u00f2 in giudizio il giocatore, che si era infortunato durante le vacanze. Cominci\u00f2 cos\u00ec una causa legale, che il club vinse in appello (ottenendo la risoluzione contrattuale). Nel 2010, fermo da pi\u00f9 di un anno, annunci\u00f2 definitivamente il ritiro a causa di problemi di salute divenendo, nel giugno dello stesso anno, assistente allenatore del Perlas Vilnius (ruolo che ricopr\u00ec tuttavia per soli due mesi, lasciando in agosto per non meglio precisati \"problemi personali\")."}
{"id": "434207", "revid": "29478", "url": "https://it.wikipedia.org/wiki?curid=434207", "title": "Catasto tavolare", "text": ""}
{"id": "434208", "revid": "365417", "url": "https://it.wikipedia.org/wiki?curid=434208", "title": "Hingganite-(Yb)", "text": "La hingganite-(Yb) \u00e8 un minerale appartenente al gruppo della gadolinite-datolite.\nAbito cristallino.\nAciculare, sferico\nFonti.\n "}
{"id": "434209", "revid": "121359060", "url": "https://it.wikipedia.org/wiki?curid=434209", "title": "Wunderwaffen", "text": "Le Wunderwaffen (termine tedesco che significa \"armi-meraviglia\" o \"armi-miracolo\") erano presunte super-armi o armi segrete del Terzo Reich. Il termine fu coniato e utilizzato dalla propaganda tedesca di Goebbels durante le ultime fasi della seconda guerra mondiale al fine di conferire, secondo la propaganda, una netta superiorit\u00e0 tecnologica all'esercito tedesco ribaltando il corso del conflitto, che volgeva ormai chiaramente a favore degli Alleati.\nLe \"Wunderwaffen\" pi\u00f9 famose, nonch\u00e9 alcune delle poche a essere state ultimate e impiegate largamente, furono le Vergeltungswaffe (\"armi della vendetta\"); la maggior parte delle \"Wunderwaffen\" rimasero per\u00f2 ad un puro livello teorico, o di prototipo e non hanno mai raggiunto il teatro di guerra o, se lo hanno fatto, era troppo tardi o erano in numero troppo esiguo per avere un vero effetto strategico: esempi ne sono il \"cannone solare\" \"Sonnengewehr\", il programma nucleare militare tedesco e il Panzer VIII Maus."}
{"id": "434212", "revid": "14806", "url": "https://it.wikipedia.org/wiki?curid=434212", "title": "Nyambe", "text": ""}
{"id": "434213", "revid": "14806", "url": "https://it.wikipedia.org/wiki?curid=434213", "title": "Nzame", "text": ""}
{"id": "434214", "revid": "46291", "url": "https://it.wikipedia.org/wiki?curid=434214", "title": "Strelitziaceae", "text": "Le Streliziacee (Strelitziaceae ) sono una famiglia di piante erbacee appartenenti all'ordine Zingiberales, diffuse nelle regioni tropicali o subtropicali.\nTassonomia.\nLa famiglia comprende 7 specie, suddivise in tre generi:"}
{"id": "434215", "revid": "14806", "url": "https://it.wikipedia.org/wiki?curid=434215", "title": "Njambi", "text": ""}
{"id": "434217", "revid": "1543377", "url": "https://it.wikipedia.org/wiki?curid=434217", "title": "Rodger Kamenetz", "text": "Biografia.\nHa studiato all'Universit\u00e0 di Yale e attualmente vive a New Orleans.\nLa sua opera pi\u00f9 conosciuta \u00e8: \"The Jew in the Lotus\" pubblicato nel 1994 in cui tratta dell'autorevole resoconto tra lo storico dialogo tra il rabbino e il Dalai Lama e che divenne un best seller internazionale.\n\u00c8 anche l'autore di \"Stalking Elijah\" (1997) che ricevette il \"National Jewish Book Award for Jewish Thought\".\nScrive regolarmente sul \"Beliefnet\", occupandosi di ebraismo e buddismo.\nHa pubblicato anche libri di poesie: \"The Lowercase Jew\" (2003) e \"The Missing Jew: New and Selected Poems\" (1991).\nAttualmente lavora a un progetto a lungo termine sui sogni."}
{"id": "434221", "revid": "22035", "url": "https://it.wikipedia.org/wiki?curid=434221", "title": "Battaglia della Moscova", "text": ""}
{"id": "434226", "revid": "3358", "url": "https://it.wikipedia.org/wiki?curid=434226", "title": "Martin Hellman", "text": "\u00c8 noto per gli studi sulla crittografia che ha condotto nei primi anni settanta insieme a Whitfield Diffie e Ralph Merkle. Nel 1976 ha pubblicato, insieme a loro, \"New Directions in Cryptography\", un articolo che esponeva un nuovo metodo per la soluzione del principale problema dei sistemi crittografici, lo \"scambio della chiave\". Tale metodo, che \u00e8 divenuto famoso come \"scambio di chiavi Diffie-Hellman\", ha portato rapidamente alla nascita della crittografia a chiave pubblica.\nBiografia.\nFormazione.\nNato nel 1945, consegue la laurea all'universit\u00e0 di New York nel 1966, poi il master universitario nel 1967, ed infine il dottorato nel 1969, sempre in ingegneria elettrotecnica.\nRicerca.\nNel 1976 pubblica insieme a Whitfield Diffie l'articolo \"New Directions in Cryptography\",\ndove risolvono uno dei fondamentali problemi della crittografia, lo scambio delle chiavi tra due parti,\nintroducendo il metodo che oggi porta i loro nomi: l'algoritmo Diffie-Hellman.\nL'opera sar\u00e0 di grande stimolo allo sviluppo delle ricerche di una nuova classe di algoritmi di cifratura, detti a chiave asimmetrica.\nDal 1968 al 1969 lavora al centro di ricerca Watson di IBM,\ndove conosce Horst Feistel, il crittografo tedesco noto per l'omonimo cifrario.\nRicopre il ruolo di professore assistente al MIT dal 1969 al 1971,\nquando diventa professore presso la Stanford University dove \u00e8 nominato professore emerito nel 1996.\nOnorificenze.\nHellman e Diffie, per i loro studi sulla crittografia a chiave pubblica e per aver aiutato la crittografia stessa a divenire una materia della ricerca accademica, sono insigniti nel 2000 della \"Borsa Marconi\", un riconoscimento con premio in denaro che annualmente assegna la Fondazione Marconi (con sede presso la Columbia University) a chi si distingue per gli studi nella scienza e nella tecnologia.\nNel 2016 i due sono insigniti del Premio Turing 2015 per i loro contributi fondamentali che su tali tematiche, che costituiscono la base di protocolli di sicurezza di largo utilizzo in Internet in quei decenni."}
{"id": "434228", "revid": "465169", "url": "https://it.wikipedia.org/wiki?curid=434228", "title": "Information retrieval", "text": "L'information retrieval (IR) (in italiano \"recupero delle informazioni\") \u00e8 l'insieme delle tecniche utilizzate per gestire la rappresentazione, la memorizzazione, l'organizzazione e l'accesso ad oggetti contenenti informazioni quali documenti, pagine web, cataloghi online e oggetti multimediali. Il termine \u00e8 stato coniato da Calvin Mooers alla fine degli anni quaranta del Novecento ed oggi \u00e8 usato quasi esclusivamente in ambito informatico.\n\u00c8 un campo interdisciplinare che nasce dall'incrocio di discipline diverse coinvolgendo la psicologia cognitiva, l'architettura informativa, la filosofia (vedi la voce ontologia), il \"design\", il comportamento umano sull'informazione, la linguistica, la semiotica, la scienza dell'informazione e l'informatica. Molte universit\u00e0 e biblioteche pubbliche utilizzano sistemi di information retrieval per fornire accesso a pubblicazioni, libri ed altri documenti.\nScopo dell'information retrieval.\nLo scopo dell'information retrieval \u00e8 di soddisfare il cosiddetto \"bisogno informativo dell'utente\", ovvero garantire a quest'ultimo, in seguito ad una sua ricerca, i documenti e le informazioni che rispondono alla sua richiesta.\nDue concetti sono di fondamentale importanza per analizzare un sistema di information retrieval: query ed oggetto.\nTask.\nComunemente, si definisce \"task\" di un sistema di \"information retrieval\" una situazione tipica che un sistema di questo genere deve risolvere.\nNel momento in cui un utente intende usare un qualsiasi sistema di reperimento dell'informazione (per esempio, un motore di ricerca) per acquisire informazioni su un determinato argomento, questi deve tradurre tale necessit\u00e0 in una query; il sistema di information retrieval ha il compito di restituire, a partire da essa, tutti i documenti rilevanti alla richiesta effettuata.\nMisure di prestazione.\nCi sono molti modi per misurare quanto l'informazione intesa si associa bene all'informazione recuperata.\nPrecisione.\nLa precisione (in inglese \"precision\") \u00e8 la proporzione di documenti pertinenti fra quelli recuperati:\nNella classificazione binaria la precisione \u00e8 analoga al valore positivo di previsione. \nLa precisione pu\u00f2 anche essere valutata rispetto a un certo valore soglia, indicato con \"P@n\", piuttosto che relativamente a tutti i documenti recuperati: in questo modo, si pu\u00f2 valutare quanti fra i primi \"n\" documenti recuperati sono rilevanti per la query.\nIl significato e l'uso del termine \"precisione\" nel campo dell'information retrieval differiscono quindi dalla definizione di accuratezza e precisione tipiche di altre discipline scientifiche e tecnologiche.\nRecupero.\nIl recupero o richiamo (in inglese \"recall\") \u00e8 la proporzione fra il numero di documenti rilevanti recuperati e il numero di tutti i documenti rilevanti disponibili nella collezione considerata:\nNella classificazione binaria, questo valore \u00e8 chiamato sensitivit\u00e0.\nMisura F.\nLa misura F (in inglese \"F-measure\") \u00e8 la media armonica pesata fra precisione e recupero. La versione tradizionale, detta anche \"bilanciata\", \u00e8 data da:\nQuesta misura \u00e8 anche detta formula_2, perch\u00e9 sia la precisione che il recupero nella formula precedente hanno appunto il peso 1.\nIn generale, la formula \u00e8:\nAltre due formule comuni sono formula_4, che assegna alla precisione un peso doppio rispetto al recupero, e la formula_5, che al contrario pesa il recupero al doppio della precisione.\nTassonomia dei modelli.\nPer concludere con successo una ricerca di informazioni, \u00e8 necessario rappresentare i documenti in qualche modo. C'\u00e8 un certo numero di modelli aventi tale scopo. Essi possono essere classificati secondo due criteri, come mostrato nella figura a destra: in base ad un criterio matematico e in base alle propriet\u00e0 del modello (tradotto da fonte originale logos-verlag.de).\nCollegamenti esterni.\nSistemi di Information Retrieval in campo scientifico\nSoftware di Information Retrieval Open Source\nPrincipali gruppi di ricerca sull'Information Retrieval\nApprofondimenti"}
{"id": "434229", "revid": "8596", "url": "https://it.wikipedia.org/wiki?curid=434229", "title": "Fernando Tambroni Armaroli", "text": ""}
{"id": "434230", "revid": "436907", "url": "https://it.wikipedia.org/wiki?curid=434230", "title": "Phil Anselmo", "text": "Ha raggiunto la notoriet\u00e0 grazie alla sua militanza nel gruppo musicale groove metal Pantera dal 1987 fino allo scioglimento avvenuto nel 2003. Negli anni successivi Anselmo \u00e8 rimasto attivo nella scena musicale attraverso numerosi altri gruppi musicali di vari generi heavy metal e da solista con il progetto Philip H. Anselmo &amp; The Illegals.\nBiografia.\nL'infanzia.\nL'infanzia di Phil Anselmo non fu delle pi\u00f9 felici, in gran parte a causa del padre, gestore di diversi bar nella citt\u00e0, che era solito ubriacarsi. In un'intervista concessa nel 2002 durante l'Ozzfest, Anselmo ha affermato di aver dato accidentalmente fuoco alla casa dei propri genitori quando aveva quattordici anni con una stufa a legno in un tentativo di spaventare sua sorella minore e una sua amica. In questa situazione, Anselmo decise di dedicare la sua vita all'unica passione che aveva maturato: la musica.\nGli esordi.\nOltre ad essere un appassionato di gruppi heavy metal, come Black Sabbath, Judas Priest, Venom e Slayer, Phil ascoltava molto hardcore punk e gruppi come Black Flag, Dirty Rotten Imbeciles ed Exploited. Nel 1985 riusc\u00ec ad entrare a far parte dei Razor White, una band che si ispirava ai Judas Priest e ne proponeva diverse cover, esibendosi in diversi concerti nei locali di New Orleans. Finalmente, nel 1987, Anselmo ottenne il meritato riconoscimento e venne chiamato da Dimebag Darrell e Vinnie Paul per sostituire Terry Glaze nei Pantera. Esord\u00ec con il gruppo nel disco \"Power Metal\" del 1988. Il genere prodotto era un glam metal molto massiccio nel quale Phil diede grande prova delle sue enormi doti vocali, molto vicine a quelle di Rob Halford dei Judas Priest.\nSuccesso internazionale.\nCon \"Cowboys from Hell\" (1990) inizi\u00f2 la trasformazione dei Pantera che estremizzarono ancora di pi\u00f9 il loro sound (abbandonando il \"look\" glam ottantiano) e la voce di Philip divenne ancora pi\u00f9 potente, ma allo stesso tempo melodica. Il sound, che gi\u00e0 era parzialmente evidenziato nei precedenti album, venne portato ai propri estremi grazie al produttore Terry Date, che spinse sulle chitarre estremamente compresse e sul trigger della batteria. L'importante svolta, sia a livello musicale che di look, venne completata con l'uscita di \"Vulgar Display of Power\" (1992), che fu il disco pi\u00f9 venduto del quartetto. Il CD \u00e8 violento, grezzo, un manifesto di una rivoluzione. \"A New Level\" mostra un Anselmo molto aggressivo, in \"Walk\" il cantante usa un tono di voce rauco tipico del blues e in \"Hollow\" dimostra di possedere anche un'ottima timbrica pulita. Nel 1994 usc\u00ec \"Far Beyond Driven\", album che segn\u00f2 una pesante virata verso il lato pi\u00f9 estremo dei Pantera. Anselmo canta ormai quasi solo urlando e sempre pi\u00f9 rari sono gli episodi con voce pulita. Le foto del disco, i testi che spesso parlano di droghe e distruzione, la pubblicazione dei primi \"Vulgar Videos\" fecero s\u00ec che la figura di Anselmo diventasse sempre pi\u00f9 mitizzata e imponente.\nI primi problemi.\nA met\u00e0 degli anni novanta si concentr\u00f2 nuovamente su un vecchio progetto, i Down, in cui militavano membri di Corrosion of Conformity e Crowbar. Il gruppo era nato anni prima, ma era stato temporaneamente accantonato perch\u00e9 ogni componente potesse occuparsi della propria band principale; in questo periodo iniziarono a circolare alcuni demo e nel 1995 venne finalmente pubblicato il disco d'esordio, \"NOLA\". Dopo una breve serie di soli tredici concerti, Anselmo torn\u00f2 per\u00f2 ad occuparsi dei Pantera con cui, nel 1996, pubblic\u00f2 l'album \"The Great Southern Trendkill\", forse il disco pi\u00f9 estremo del gruppo; la voce di Phil sub\u00ec un notevole cambiamento (come gi\u00e0 si era avvertito, in parte, in \"Vulgar Display of Power\"), diventando un rantolo cupo e velenoso, conservando per\u00f2 sempre la sua musicalit\u00e0 canora. Da un lato le urla coprirono al meglio le parti pi\u00f9 estreme e tirate come \"War Nerve\" e \"Suicide Note Pt 2\", dall'altro il timbro devastato e quasi soul va ad aumentare ancor di pi\u00f9 l'atmosfera di brani come \"Suicide Note Pt 1\", \"10s\" e \"Floods\". Il 13 luglio 1996, durante un concerto del tour in Texas, Anselmo perse i sensi nel backstage a causa di un'overdose di eroina e venne ricoverato immediatamente in una clinica. Nonostante fosse rimasto per qualche minuto tra la vita e la morte, Phil si salv\u00f2 senza riportare gravi danni all'organismo (in base a questa esperienza, il cantante scriver\u00e0 il testo di \"I Can't Hide\", singolo pubblicato nel disco dal vivo \"\"). Tornato in forma, Anselmo continu\u00f2 a seguire una serie di progetti paralleli ai Pantera entrando, in veste di chitarrista, in gruppi come Necrophagia, Viking Crown e Southern Isolation (a fianco della sua allora moglie Stephanie Opal) e form\u00f2, in veste di cantante, i Superjoint Ritual.\nLa fine dei Pantera.\n\"Reinventing the Steel\" (2000) \u00e8 l'ultimo lavoro in studio dei Pantera. La band tent\u00f2 di rifare proprio il ruolo di leader della scena, ma il risultato fu molto al di sotto delle aspettative. Nel 2001 la band si sciolse dopo l'ultimo concerto a Tokyo, anche se venne dichiarato ufficialmente solo nel 2003 dai fratelli Abbott Vinnie Paul e Dimebag Darrel.\nIl primo progetto che vide Phil emergere furono i Superjoint Ritual, con i quali Anselmo pubblic\u00f2 due album, \"Use Once and Destroy\" (2002) e \"A Lethal Dose of American Hatred\" (2003). Lo stile della band era molto vicino all'hardcore, sebbene la componente metal fosse piuttosto evidente. Le parti di voce sono fondamentalmente urlate e costruite su versi molto veloci. Nel 2002 vide la luce anche il secondo album dei Down, \"\", composto e registrato in due settimane in uno studio approntato in un granaio di propriet\u00e0 proprio di Anselmo. Lo studio fu battezzato \"Nodferatu's Lair\" e, dai quindici giorni di droghe, emerse un disco in cui per la prima volta da anni la voce di Anselmo si dimostr\u00f2 in forma. Furono infatti presenti le parti urlate tipiche dello stile del cantante ma presentate qui in modo molto pi\u00f9 melodico di quanto non siano mai state nei Pantera; sono soprattutto le parti pulite che, grazie al timbro profondo e sofferto di Anselmo, colpiscono in maniera positiva.\nDopo la morte di Dimebag Darrell (ucciso da uno squilibrato fan dei Pantera l'8 dicembre 2004 a Columbus, Ohio, mentre stava suonando in un locale con la sua nuova band, i Damageplan) Phil si dichiar\u00f2 devastato dalla scomparsa del suo ex compagno di gruppo e si sent\u00ec in parte responsabile del suo assassinio: dichiar\u00f2 in un'intervista, poche settimane prima della tragedia, che Dimebag meritava di essere picchiato selvaggiamente, imputandogli di essere la causa dello scioglimento dei Pantera. La stampa afferm\u00f2 che fu lo stesso Anselmo a decidere di non presentarsi al funerale per rispettare la volont\u00e0 dei parenti di Dimebag e, in particolare, della sua fidanzata, che gli impedirono di partecipare alla funzione; il cantante dichiar\u00f2 anche: \"Non ho potuto salutarlo come avrei voluto e questo mi uccide. Speravo di poter partecipare al suo funerale, ma ho voluto rispettare le volont\u00e0 della sua famiglia che non mi voleva l\u00ec. Dovevo essere l\u00ec, ma capisco perfettamente\".\nSuccessivamente disse: \nProgetti paralleli e carriera solista.\nPoco dopo i funerali del suo ex compagno, Anselmo pubblic\u00f2 sulla rete un filmato in cui parlava di Darrell, scoppiando in lacrime e affermando che si sarebbe preso una lunga pausa dal mondo della musica. Nel periodo successivo, la vita del cantante divenne particolarmente riservata; ci\u00f2 che si sa \u00e8 che riusc\u00ec a tagliare definitivamente ogni rapporto con le droghe pesanti e che si sottopose, nel novembre 2005, ad un intervento chirurgico per ricostruire la parte lombare della sua schiena, le cui vertebre erano gravemente danneggiate da anni di vita sul palco. Questa notizia fu fornita direttamente da Anselmo in un'intervista con \"Revolver Magazine\", la prima dalla morte di Dimebag. Nell'intervista Phil rivel\u00f2 per la prima volta al mondo tutti i problemi che ebbe a causa della sua schiena e che avrebbe dovuto sottoporsi a un intervento fin dal 1996; il dolore, che provava ogni sera sul palco, venne anche indicato come uno dei principali motivi delle sue dipendenze.\nSempre nel 2005 Anselmo \u00e8 stato una delle migliaia di persone danneggiate dall'uragano Katrina, abbattutosi sull'area di New Orleans. Sebbene non abbia subito alcun lutto, il cantante ha perso la propria casa ed \u00e8 stato costretto a spostarsi per alcune settimane a Houston. Una volta tornato in citt\u00e0, ha recuperato i propri averi e pagato la cauzione di Mike Williams (cantante degli Eyehategod) che era stato arrestato durante i disordini succeduti all'uragano per possesso di droghe.\nNel marzo del 2006 Phil si un\u00ec agli Alice in Chains, orfani di Layne Staley, durante lo speciale televisivo organizzato dal canale VH1 \"Decades Rock Live!\" in onore degli Heart e con loro canta due brani: \"Them Bones\" e \"Would?\".\nSempre nel 2006 Phil Anselmo \u00e8 stato in tour con i Down in Europa per la prima volta; tornati in patria, i Down hanno partecipato come supporto al tour degli Heaven &amp; Hell e hanno pubblicato nel 2007 un nuovo album, intitolato \"\". Hank Williams III, nipote di Hank Williams e bassista dei Superjoint Ritual, ha confermato invece che questo progetto \u00e8 al momento da considerarsi concluso. Fonda una propria etichetta discografica, scegliendo il nome Housecore Records, tramite la quale verr\u00e0 pubblicato il disco d'esordio degli Arson Anthem, in cui Anselmo suona la chitarra.\nIl 2 aprile 2013 Anselmo annunci\u00f2 la pubblicazione del suo primo album da solista \"Walk Through Exits Only\", realizzato con il gruppo spalla The Illegals e pubblicato il 16 luglio dello stesso anno tramite la Housecore Records. Il 12 giugno \u00e8 stato reso disponibile per l'ascolto il brano \"Bedridden\". Segue nel 2018 il secondo album dei Philip H. Anselmo &amp; The Illegals, \"Choosing Mental Illness as a Virtue\", mentre il cantante si mantiene anche attivo su pi\u00f9 progetti, tra i quali i Superjoint (riformatisi nel 2014 dopo aver accorciato il loro nome ufficiale), il suo nuovo supergruppo black metal Scour (formato con membri di Pig Destroyer, Cattle Decapitation, Animosity e altre band grindcore e deathgrind, con i quali pubblica tre EP dal 2017 al 2020: \"Grey\", \"Red\", \"Black\") e con i Down, con i quali continua a produrre nuova musica e programma un tour nell'estate 2020, poi annullato a causa della Pandemia di COVID-19. Sempre nel 2020 forma una band folk rock/blues chiamata En Minor, con membri dei Superjoint e dei Down; il loro primo album, \"When the Cold Truth Has Worn Its Miserable Welcome Out\", esce nel mese di settembre. La maggior parte di queste produzioni vengono pubblicate sotto la Housecore Records, mentre gli Scour vengono messi sotto contratto dalla Nuclear Blast."}
{"id": "434232", "revid": "27723", "url": "https://it.wikipedia.org/wiki?curid=434232", "title": "Cintura degli asteroidi", "text": ""}
{"id": "434237", "revid": "247222", "url": "https://it.wikipedia.org/wiki?curid=434237", "title": "Sango (divinit\u00e0)", "text": ""}
{"id": "434238", "revid": "436907", "url": "https://it.wikipedia.org/wiki?curid=434238", "title": "Sehnsucht (Rammstein)", "text": "Sehnsucht \u00e8 il secondo album in studio del gruppo musicale tedesco Rammstein, pubblicato il 22 agosto 1997 dalla Motor Music Records e dalla Slash Records.\nCopertina.\nEsistono sei differenti edizioni della copertina del disco, una per ogni membro del gruppo:"}
{"id": "434241", "revid": "838137", "url": "https://it.wikipedia.org/wiki?curid=434241", "title": "Storia di Parma", "text": "Preistoria e protostoria.\nNeolitico.\nIl territorio di Parma risultava scarsamente abitato durante il neolitico antico, compreso all'incirca tra il 5600 e il 5000 a.C.; le uniche tracce umane risalenti a quell'epoca sono costituite dai resti di un piccolo villaggio rinvenuti in localit\u00e0 Benefizio a sud-ovest della citt\u00e0.\nLa situazione mut\u00f2 nel neolitico evoluto, a partire dal 5000 a.C., quando al primo insediamento, che continu\u00f2 a essere abitato, se ne aggiunsero altri riferibili alla cultura dei vasi a bocca quadrata, tutti collocati a sud-ovest della citt\u00e0: in via Guidorossi, a Pontetaro, a Vicofertile (ove fu rinvenuta durante gli scavi una rarissima statuetta in ceramica di circa 20\u00a0cm di altezza, raffigurante una donna, probabilmente una dea in trono) e a Gaione sia nel parco del Cinghio, sia presso Case Catena e Cascina Marana.\nNel corso del neolitico recente, dalla seconda met\u00e0 del V millennio a.C., tutti gli antichi villaggi furono abbandonati mentre ne fu fondato uno nuovo, inquadrabile nella cultura di Chassey, a Botteghino, a sud-est di Parma, ove durante gli scavi furono portati alla luce due piccoli attrezzi in rame, tra i primi in Italia.\nDurante il neolitico finale si spopol\u00f2 anche l'insediamento di Botteghino, mentre non esistono tracce di altri centri abitati in quell'epoca.\nEt\u00e0 del rame.\nDurante l'et\u00e0 del rame, a partire dalla met\u00e0 del IV millennio a.C., si svilupparono vari insediamenti nel territorio di Parma: nelle vicinanze dell'aeroporto, a Benefizio, in via Guidorossi, a Fraore, a Martorano e a Gaione presso Case Catena.\nEt\u00e0 del bronzo.\nDurante l'et\u00e0 del bronzo antico, tra il XVIII e il XVII secolo a.C., furono fondati alcuni villaggi ascrivibili alla cultura di Polada: a Beneceto, in un'area a ovest di via Traversetolo e a San Pancrazio Parmense.\nCon l'inizio dell'et\u00e0 del bronzo medio, a partire dal XVI secolo a.C., si diffusero nel territorio di Parma e in tutta l'Emilia numerosi insediamenti terramaricoli, tra cui due rinvenuti sotto il centro della citt\u00e0 odierna: uno sotto casa Mauri, posta all'incrocio tra strada della Repubblica e borgo Valorio, e un altro tra stradello San Girolamo e il cortile del palazzo Imperiale dell'Arena, con necropoli sotto piazzale della Macina. Si conservano inoltre le tracce di altri insediamenti nei dintorni di Parma: uno a Quingento di San Prospero, uno a Vicofertile, due a Fraore (Oratorio e Vallazza) e uno a Marano.\nAlla fine dell'et\u00e0 del bronzo medio alcuni dei villaggi pi\u00f9 piccoli, tutti posti nella fascia pi\u00f9 alta della pianura, furono abbandonati: Marano, Gaione e Fraore (Oratorio e Vallazza); sorsero per\u00f2 al contempo l'insediamento terramaricolo del Cornocchio, tra Fognano e Roncopascolo, quello di Beneceto e quello di Santa Gertrude a Torricella.\nDurante l'et\u00e0 del bronzo recente fu fondata anche la terramara di Ravadese, mentre gli altri villaggi raggiunsero l'apice del loro splendore, popolandosi notevolmente grazie allo sviluppo di una florida rete commerciale.\nImprovvisamente, poco dopo il 1200 a.C., tutte le terramare della pianura emiliana furono abbandonate, per cause tuttora ignote; si ipotizza che abbiano concorso sia fattori climatici sia eventi storici, anche se non esistono testimonianze di guerre che abbiano coinvolto le popolazioni terramaricole del territorio.\nEt\u00e0 del ferro.\nDurante la prima et\u00e0 del ferro, il territorio di Parma e in generale di tutta l'Emilia occidentale rimasero quasi completamente disabitati per quasi 500 anni.\nSoltanto a partire dal VII secolo a.C., in seguito all'espansione degli Etruschi verso ovest, furono fondati nuovi insediamenti nell'Emilia occidentale, ove la presenza di popoli eterogenei comport\u00f2 una contaminazione tra la cultura etrusca e quella padana, talvolta con influenze anche della cultura di Golasecca; a Parma di quell'epoca si conservano otto lingotti in rame ferroso rinvenuti a Quingento di San Prospero, una fibula in bronzo portata alla luce in via Saragat e una sepoltura scoperta a Fraore.\nNel VI secolo a.C. gli Etruschi presero stabilmente il controllo della regione, ma nella prima met\u00e0 del secolo si svilupparono alcuni gruppi di popolamento caratterizzati da un particolare rituale funerario, cosiddetto della facies di \"Sant'Ilario-Remedello\", di cultura probabilmente etrusca ma con influenze liguri; a tale facies sono riferibili alcuni resti rinvenuti a Baganzola, costituiti da alcune fornaci e un sepolcreto. Sempre nel VI secolo sorsero anche altri villaggi nel territorio di Parma: a Pedrignano, a Beneceto, a Roncopascolo e a Botteghino.\nNel IV secolo a.C. l'Emilia sub\u00ec l'invasione da parte dei Boi, che causarono l'allontanamento degli Etruschi e l'abbandono dei loro villaggi; bench\u00e9 il territorio di Parma si trovasse in posizione strategica, non esistono tracce di insediamenti celtici nella zona, che torn\u00f2 probabilmente disabitata.\nEt\u00e0 romana.\nL'espansione romana nella pianura padana ebbe inizio nel 283 a.C., con la sconfitta dei Senoni stanziati tra le odierne Romagna e Marche da parte di Manio Curio Dentato; tuttavia, soltanto nel 191 a.C. le truppe romane guidate dal console Publio Cornelio Scipione Nasica riuscirono a sconfiggere definitivamente i celti Boi, che furono costretti ad abbandonare met\u00e0 dei territori emiliani, ove nel 187 a.C. il console Marco Emilio Lepido realizz\u00f2 la via Aemilia per collegare le citt\u00e0 di \"Placentia\", \"Bononia\" e \"Ariminum\".\nPochi anni dopo, nel 183 a.C., lungo l'importante arteria stradale i Romani fondarono le due colonie gemelle di \"Parma\" e \"Mutina\". Il territorio emiliano fu suddiviso secondo lo schema regolare a maglia quadrata, tuttora parzialmente visibile, delle centurie, dell'ugual dimensione di 710\u00a0m di lato, tra loro separate da strade e canali; la \"via Aemilia\" fu assunta come \"decumanus maximus\", mentre nella citt\u00e0 di Parma il \"cardus maximus\" correva probabilmente lungo le odierne strada Farini e strada Cavour, anche se non tutti gli storici sono concordi in tale individuazione. Il territorio parmense cos\u00ec frazionato fu ceduto in propriet\u00e0, tramite sorteggio, a 2000 capifamiglia, guidati dai triumviri Marco Emilio Lepido, Tito Ebuzio Parro e Lucio Quinzio Crispino.\nDell'et\u00e0 repubblicana si conservano poche tracce nel territorio, rinvenute qua e l\u00e0 nel territorio durante vari scavi a partire dalla fine del XX secolo: i resti di una fornace per la produzione di ceramiche a Pedrignano, un pozzo a Casalbaroncolo, la base di una villa a Fraore, un tratto di strada nei pressi della via Emilia Ovest, porzioni di un edificio in via Saragat e uno spezzone di acquedotto tra via Felice da Mareto e strada Traversetolo.\nDell'et\u00e0 imperiale sopravvivono invece maggiori testimonianze; a Parma furono allora eretti un grande anfiteatro, un teatro e le terme, mentre il primo ponte in muratura della \"via Aemilia\" sul torrente Parma fu costruito durante l'et\u00e0 Augustea, quando la citt\u00e0 romana raggiunse la sua massima espansione; nel I secolo d.C. la citt\u00e0 ottenne il titolo di \"Julia\", per la fedelt\u00e0 dimostrata verso Roma.\nMedioevo.\nDopo che Costantino port\u00f2 la sede dell'impero in Oriente, le provincie dell'Emilia, rimasero in bal\u00eca di prefetti consolari inviati da Roma. Nel 370 furono assegnate molte terre contigue al Po ad alcune migliaia di Alemanni, sconfitti da Teodosio sulle alpi Rezie. Nel 377 a Modena, a Reggio e nel Parmense si aggiunsero anche i Taifali che valicate le Alpi erano stati vinti dalle milizie dell\u2019imperatore Graziano:\nParma dal IV secolo, con il presule ariano Urbano divenne sede vescovile. Nel 452, il suo territorio fu saccheggiato da Attila, ma gli abitanti ebbero il tempo di rifugiarsi sui monti dell'Appennino. Odoacre lo suddivise tra i suoi fidi ma poi venne sconfitto da Teodorico (489 \u2013 526), re dei Goti. Il re ostrogoto restaur\u00f2, il \"Pons Lapidis\", l'acquedotto, canali e mulini e altre opere civili contribuendo a una effimera rinascita della citt\u00e0..\nLa guerra gotica ebbe conseguenze tragiche per la popolazione. La citt\u00e0 fu parzialmente distrutta dai Goti del re Totila. Cacciati questi, Parma rifior\u00ec durante il breve periodo di dominazione bizantina (539-568), durante il quale ebbe il titolo, quale custode dell\u2019erario imperiale, di \"Chrysopolis\" (citt\u00e0 d'oro).\nIl ripopolamento e la ricostruzione furono in seguito consolidati in seguito all\u2019invasione, nel 568, dei Longobardi, che s'insediarono espropriando terre, su circa un terzo della superficie abitata, senza peraltro incontrare l'ostilit\u00e0 dalla popolazione residente, stremata dal flagello della peste.\nNel 579 la citt\u00e0 divenne sede d\u2019uno dei ducati in cui furono ripartite le conquiste di Alboino. Quello di Parma fu strutturato come base strategica, sottoposta al duca, capo militare e politico a un tempo, che controllava il rispetto delle loro leggi in contemporanea vigenza del diritto romano. I Longobardi utilizzarono come capisaldi bellici l\u2019arena e il teatro a difesa di un perimetro fortificato, organizzato a Sud, verso il quale convergeva a raggiera un sistema di strade. A questo i Franchi dopo il loro arrivo, opposero poi, a Nord, il \" prato regio\" che dal IX secolo fu il centro del potere a Parma. Nel 773 Carlo Magno, re dei Franchi, occup\u00f2 Parma, scendendo verso Roma. Sconfitti definitivamente i Longobardi, la citt\u00e0 divenne una contea carolingia. I ducati longobardi furono sostituiti da comitati franchi sui quali esercitarono il potere prima i conti e poi, fra il IX e il X secolo, i vescovi, e tra questi quelli di Parma, Piacenza e Reggio.\nSolo nel 877 il vescovo Guibodo ricevette in dono da Carlomanno la corte regia di Parma, questa donazione fu un atto di ringraziamento da parte del re al vescovo che aveva parteggiato per il padre di Carlomanno, Ludovico II il Germanico,nella sfortunata lotta per il titolo di imperatore.\nEbbe cos\u00ec inizio il potere temporale dei vescovi su Parma e Guibodo decise subito di dotarsi di un consiglio che lo affiancasse nella gestione degli affari spirituali e temporali, per questo il 29 dicembre dello stesso anno alla presenza dei vescovi delle citt\u00e0 limitrofe annunci\u00f2 la nascita del Capitolo della Cattedrale di Parma.\nNell\u2019891 Guido II di Spoleto, imperatore (891-894) e re di Italia (889-894) istitu\u00ec la marca di Lombardia e vi incluse i comitati di Parma, Piacenza, Reggio e Modena. In quella fase storica, tuttavia, si stava realizzando la trasformazione del potere comitale in quello politico episcopale.\nTuttavia occorre considerare che la donazione di Carlomanno era a titolo personale per cui Guibodo nel suo testamento del 892 predispose che i beni passassero prima alla consanguinea Vulgunda e infine ai canonici del capitolo della Cattedrale. Il possesso dei beni venne confermato a Guibodo da Arnolfo di Carinzia nel 894, quindi alla morte del vescovo, avvenuta nel 895 dC, i canonici del Capitolo della cattedrale, dopo la parentesi di possesso dei beni da parte di Vulgunda, esercitarono il potere temporale sulla corte regia di Parma e su tutti i territori limitrofi che erano stati donati a Guibodo.\nI beni confermati al capitolo, oltre che alla corte regia di Parma, constavano di un vasto territorio della bassa parmense che andava grossomodo da \"Caput Parioli\" a nord di Fontanellato spingendosi alle porte di Soragna, comprendendo il territorio di San Secondo e Palasone sino a spingersi a Sacca di Colorno. I territori assegnati a Parma comunque erano inferiori a quelli che possedevano allo stesso tempo altri episcopati e questo \u00e8 dovuto al fatto che il potere temporale del vescovo arriv\u00f2 in ritardo rispetto ad altri luoghi, ci\u00f2 comport\u00f2 un dominio a macchia di leopardo sul territorio essendo molti feudi del parmense gi\u00e0 assoggettati al potere temporale di altri enti eccelsiastici, come l'abbazia di San Colombano di Bobbio, il Monastero di San Pietro in Ciel d'Oro di Pavia o l'Abbazzia di Leno di Brescia.\nConsci di questa inferiorit\u00e0 i canonici iniziarono ad espandere il proprio potere attraverso una serie di lasciti e donazioni e politiche oculate che portarono i domini assoggetati dagli 11 del 960 ai 25 del 1029.\nCos\u00ec a Parma, dove l\u2019autorevolezza e la forza acquisiti dal vescovo influirono in modo decisivo anche nell\u2019evoluzione della toponomastica e la rappresentanza del potere. Nel X secolo l\u2019antico foro romano, la piazza Grande, divenne il centro civile, politico e commerciale; mentre il centro del potere religioso, o meglio vescovile, si collocava a Nord delle mura.\nIl Comune.\nNel X e XI secolo si afferm\u00f2 nelle terre di Parma e in quelle di Reggio, Modena, Ferrara, Brescia e Mantova la potente casata degli Attoni di Canossa. Contemporaneamente avanzava il processo di formazione dell'istituzione comunale che stava interessando tutta l'area padana e che si consolider\u00e0 con la morte, nel 1115 di Matilde di Canossa. Parma continu\u00f2 ad essere governata da una lunga serie di vescovi-conti fino a quando divenne libero comune, nel 1022. Devastato da un incendio nel 1058 e profondamente guastato da un'alluvione nel 1077, il tessuto urbano esigeva interventi urgenti che coinvolsero nuove costruzioni religiose, civili e militari per l\u2019attuazione delle quali furono sancite nuove norme edilizie. Oltre tutto, la citt\u00e0 si era molto dilatata oltre i perimetri delle mura segnati dalla via Emilia e nell\u2019Oltretorrente.\nCon l'avvento al potere di Federico Barbarossa, e la sua discesa in Italia, Parma era tra le citt\u00e0 fedeli all'impero. Gerardo da Cornazzano fu suo leale e valente capitano d\u2019armi. Sotto il suo comando, sul finire del 1161, quando scoppi\u00f2 un aspro conflitto tra l'imperatore e i milanesi, le truppe fornite da Parma, cavalieri e fanti, si congiunsero all\u2019esercito imperiale ponendo sotto assedio Milano fino alla memorabile capitolazione della citt\u00e0. Nel marzo 1162, Gerardo da Cornazzano, condottiero dei parmigiani, fu delegato dal Barbarossa ad accogliere la resa senza condizioni dei Milanesi di Porta Romana.\nNel 1163, l\u2019anno seguente, ebbe la cattedra vescovile della Diocesi di Parma un probabile fratello del condottiero imperiale Gerardo, Aicardo da Cornazzano. Un anno dopo, nel 1164, il vescovo Aicardo cumul\u00f2 anche le funzioni di podest\u00e0 imperiale. L'antipapa Vittore IV lo nomin\u00f2 cardinale prete, ma la sua impetuosa carriera fin\u00ec improvvisamente nel 1170 quando venne cacciato dalla cattedra vescovile di Parma quale scismatico.\nNel 1180 il podest\u00e0 di Parma Orlando de' Rossi arruol\u00f2 un esercito per liberare Borgo San Donnino e Bardone cadute in mano ai piacentini. Liberati i territori affront\u00f2 la controffensiva delle truppe piacentine: alla testa delle truppe parmensi il 19 giugno 1199 varc\u00f2 il Taro e affront\u00f2 sulla riva sinistra del fiume gli avversari sbaragliandoli.\nNel 1183, con la firma della Pace di Costanza e in seguito al riconoscimento e al prender corpo delle autonomie municipali, si accesero sempre nuove rivalit\u00e0 con le citt\u00e0 vicine, e soprattutto, causa il controllo della navigazione sul Po, con Piacenza e Cremona.\nA quest'epoca risalgono le vestigia architettoniche pi\u00f9 antiche come il Duomo, dedicato a Santa Maria Assunta, ricostruito dopo il terremoto del 1177, eretto dall'antipapa Onorio II, il vescovo Pietro C\u00e0dalo, signore della citt\u00e0, L'eccelso architetto e scultore Benedetto Antelami diede un apporto fondamentale a quell'opera tra gli anni 1178 e 1226. Altrettanto importante fu l'impegno dell'Antelami che progett\u00f2 o realizz\u00f2 le architetture e le sculture del Battistero, iniziata nel 1196 e parzialmente concluse nel 1216.\nNel 1210 si complet\u00f2 la costruzione di una nuova cinta muraria che, ampliata, comprese anche l'Oltretorrente.\nNei decenni successivi Parma rimase ghibellina e fedele all'Imperatore anche grazie all'amicizia di quest'ultimo con Bernardo di Orlando de' Rossi, personaggio molto influente all'epoca. Tuttavia la rottura fra Federico II e Bernardo originata dalla malfidenza dell'imperatore a causa dell'elezione al soglio pontificio del cognato di Bernardo: Sinibaldo Fieschi dei conti di Lavagna con il nome di Innocenzo IV, caus\u00f2 il passaggio nella fazione guelfa dei Rossi, Bernardo si incontr\u00f2 a Piacenza con Gregorio da Montelungo legato papale, raggiunto dai Sanvitale, Fieschi, Lupi e da Correggio, tutti guelfi cacciati dal podest\u00e0 imperiale di Parma: Testa d'Arezzo.\nApprofittando dell'assenza da Parma di Enzo, figlio dell'imperatore e grazie agli aiuti ricevuti dalle truppe milanesi sotto il comando del Rossi, l'esercito dei fuoriusciti, agli ordini di Ugo Sanvitale, diede battaglia agli imperiali a Borghetto del Taro, luogo oggi identificabile con una localit\u00e0 compresa fra Noceto e Ponte Taro, il podest\u00e0 di Parma aveva raccolto attorno a s\u00e9 i principali rappresentanti delle famiglie ghibelline di Parma: Manfredo da Cornazzano, Ugo Magiarotto, Bartolo Tavernieri ed era uscito dalla citt\u00e0 per affrontare i guelfi. Era il 15 giugno 1247 e non era il giorno propizio per dare battaglia perch\u00e9 i capi della fazione ghibellina erano reduci dal banchetto del matrimonio della figlia del Tavernieri ed erano quindi appesantiti dal cibo e dal vino consumato.\nNella mischia caddero rapidamente il podest\u00e0 di Parma, Manfredo e il Mangiarotto, il Tavernieri, ferito gravemente fu portato a Costamezzana, privati dei comandanti i ghibellini furono sbaragliati consentendo ai guelfi vincitori di occupare Parma.\nVenuto a sapere del tradimento di Parma, l'imperatore furente rinvi\u00f2 i preparativi per l'assedio di Lione e si diresse su Parma proponendosi di raderla al suolo e sostituirla con una citt\u00e0-accampamento che diede ordine di costruire a fine giugno del 1247 e alla quale diede il nome di Vittoria e che sorse in localit\u00e0 Grola, probabilmente coincidente con l'attuale frazione di Fognano. Vittoria era composta da case in muratura, da una chiesa e una zecca.\nL'assedio fu durissimo per la popolazione parmigiana e per il contado. Ridotti allo stremo delle forze, approfittando dell'assenza dell'Imperatore impegnato in una battuta di caccia nella valle del Taro, il 18 febbraio del 1248 le truppe parmensi comandate da Giberto da Gente,coadiuvato da Gherardo da Correggio e Bernardo de' Rossi in una sortita attaccarono la citt\u00e0 di Vittoria sbaragliando gli avversari e mettendola a ferro e fuoco. Nel lauto bottino portato in citt\u00e0 vi fu anche la corona regia, simbolo estremo del loro trionfo, che deposero in Duomo. Nel Battistero conserveranno invece il carroccio dei cremonesi, nerbo delle forze imperiali. L'imperatore Federico II riusc\u00ec a stento a rifugiarsi, con pochi seguaci, nella vicina Borgo San Donnino. Dopo quella sconfitta inflittagli dalle forze cittadine di Parma dovette rinunciare ad ogni ambizione o progetto di supremazia. Le due battaglie, quella di Borghetto del Taro e quella decisiva della distruzione di Vittoria sono raffigurate nella Sala delle Gesta Rossiane della Rocca dei Rossi di San Secondo per ricordare il ruolo attivo che ebbe la fazione dei Rossi in entrambi i fatti d'arme.\nTra il 1253 e il 1303, per cinquant\u2019anni, la riappacificazione con la rivale Cremona manifest\u00f2 effetti benefici sulla vita economica di entrambe le citt\u00e0. Una prosperit\u00e0 sulla quale, tuttavia, gravavano i pessimi effetti delle lotte e faide, sanguinose e inestinguibili, fra le varie fazioni cittadine che a Parma venivano senza tregua incentivate dalle quattro antiche casate, \"quattuor domus parmenses\" (come le indicava lo storico e umanista Flavio Biondo), dei Pallavicino, Sanvitale e da Correggio e dei Rossi.\nNel 1293 i Sanvitale tentarono di introdurre in Parma gli Estensi, gi\u00e0 signori di Ferrara, Reggio e Modena, tale tentativo fu sventato dalla fazione guelfa capitanata da Guglielmo de' Rossi che scacci\u00f2 i Sanvitale da Parma instaurando la signoria della sua famiglia. La supremazia dei Rossi dur\u00f2 poco perch\u00e9 nel 1303 la fazione ghibellina comandata da Giberto III da Correggio prese il potere bandendo Gugliemo e i guelfi dalla citt\u00e0.\nLe lotte fra Guglielmo e Giberto proseguirono per un decennio senza che tuttavia Guglielmo riuscisse a riguadagnare il dominio dei Rossi su Parma. Nel 1314 Guglielmo a capo di un esercito formato da guelfi fuoriusciti e ghibellini scontenti del cambio di schieramento effettuato da Giberto prese Borgo San Donnino, ma invece che marciare su Parma, anche in considerazione della morte improvvisa di Enrico VII a Buonconvento, decise di rivolgersi a Roberto d'Angi\u00f2, capo della fazione guelfa e Re di Napoli, per ottenere un accordo con Giberto, alla fine la pace fu sancita con il matrimonio fra Maddalena figlia di Guglielmo e Giberto stesso.\nTuttavia i rancori non sopiti dei Rossi si manifestarono solo due anni dopo, quando nel 1317 Rolando de' Rossi, figlio di Guglielmo riusc\u00ec a scacciare da Parma Giberto che si rifugi\u00f2 nel reggiano. Ne segu\u00ec un quinquennio di lotte intestine che vide trionfare Rolando con la cacciata dei Sanvitale del 1322. Divenuto signore di Parma Rolando rinsald\u00f2 i legami da parte guelfa con il legato pontificio Bertrando del Poggetto, venendo nominato capitano generale.\nIn seguito alla discesa di Ludovico il Bavaro nel 1328, Rolando, insieme ai fratelli Marsilio e Pietro riusc\u00ec a mantenere il controllo di Parma in qualit\u00e0 di vicario imperiale, privilegio confermato anche dal Re Giovanni di Boemia. L'alleanza con quest'ultimo segn\u00f2 per\u00f2 la fine dell'effimero potere rossiano su Parma: trovandosi infatti a fronteggiare la ghibellina Lega di Castelbaldo e nonostante una vittoria iniziale a San Felice sul Panaro, Giovanni fu sconfitto e, nonostante agli accordi di pace di Peschiera dove fu inviato fra gli ambasciatori del re anche Marsilio de' Rossi, consentissero ai Rossi di tenere Parma, una volta che Giovanni si ritir\u00f2 dall'Italia, divennero effettivi i patti stipulati all'interno della lega ghibellina che assegnava Parma a Mastino II della Scala.\nTrovandosi senza l'appoggio delle truppe straniere Rolando dovette cedere Parma a Mastino il 21 giugno 1335, mentre i Rossi vennero nuovamente banditi da Parma. Gli scaligeri tennero il controllo della citt\u00e0 fino al 1341 quando questa cadde in mano ad Azzo da Correggio. Nel 1344 Azzo decise di cedere Parma ad Obizzo III d'Este che a sua volta tenne Parma sino al 1346 quando la citt\u00e0 entr\u00f2 definitivamente nell'orbita del ducato di Milano.\nI Visconti.\nIl perpetuarsi della conflittualit\u00e0 tra queste fazioni cittadine, senza il deciso prevalere di una su tutte, imped\u00ec certamente il formarsi a Parma di una signoria cittadina come era potuto avvenire a Ferrara con la famiglia degli Este o a Verona con i Della Scala, o pi\u00f9 tardi con i Gonzaga a Mantova. Ovvero con i Visconti che nel 1341 da Milano arrivarono a conquistare le terre parmensi. Nel 1346 la citt\u00e0 riconobbe la signoria dei Visconti, un dominio politico-militare milanese che con qualche intervallo, comprendendo l'avvento degli Sforza si sarebbe mantenuto, sino all\u2019inizi del 1500.\nSotto i nuovi signori a Parma venne costruita una nuova cinta di mura, e la piazza grande fu trasformata in fortilizio.\nTra le grandi casate antagoniste nominate da Flavio Biondo manca quella, pur assai rilevante, dei Terzi, discendenti dall'antica casata da Cornazzano, che dopo esser rimasti nella seconda met\u00e0 del XIV secolo con Niccol\u00f2 il Vecchio, seguito dai figli Ottobuono e Giacomo, al servizio dei Visconti, da Bernab\u00f2 a Gian Galeazzo, sia in armi quali valorosi Capitani, sia quali Podest\u00e0 al governo dei pi\u00f9 importanti comuni lombardi ed emiliani, rivolsero con successo le loro mire, nel primo decennio del secolo successivo, su Parma, riuscendo a signoreggiarla.\nQuesto avvenne quando la citt\u00e0, ancora sotto il dominio dei Visconti, fu coinvolta, subito dopo la morte di Gian Galeazzo, nel 1402, nei sommovimenti politici e bellici che portarono alla dissoluzione del Ducato di Milano. Tra le famiglie che in quelle circostanze si contesero il potere sulla citt\u00e0 e terre parmigiane prevalse quella dei Terzi, discendenti dei da Cornazzano, il cui maggiore esponente, il condottiero Ottobuono, conte di Tizzano e di Castelnuovo, marchese di Borgo San Donnino, divenne, prima di fatto e quindi di diritto, signore di Parma e Reggio dal 1404 al 1409. I Terzi trovarono i loro pi\u00f9 accaniti avversari nella potente famiglia dei Rossi, in particolare in Pietro e Giacomo, figli di Bertrando juniore, consigliere ed esecutore testamentario di Gian Galeazzo Visconti.\nDopo un assalto di Ottobuono al feudo rossiano di San Secondo nel 1403, fu sancita nel 1404 una breve tregua fra Pietro e Ottobuono allo scopo di far condividere la signoria su Parma ai due condottieri. Tuttavia la tregua dur\u00f2 poco e Pietro e i Rossi dovettero scappare da Parma, Ottobuono raggiunse quindi alla fine del 1406 il culmine del suo potere politico-militare, per poi perderlo progressivamente. In quell\u2019anno il suo prestigio raggiunse l'apice nella folta partecipazione di personalit\u00e0 nobili alla cerimonia di battesimo del figlio Niccol\u00f2 Carlo avuto dal suo secondo matrimonio con Francesca da Fogliano e celebrato nel Battistero di Parma. I padrini furono Niccol\u00f2 III d'Este, marchese di Ferrara; Giovanni Maria Visconti, duca di Milano; il rappresentante della Serenissima Repubblica di Venezia; il signore di Rimini, Carlo I Malatesta; quello di Mantova, Francesco I Gonzaga; Baldassarre Cossa, cardinale di Bologna (il futuro antipapa Giovanni XXIII); il principe vescovo di Trento, Giorgio di Liechtenstein; il fratello di Pietro dei Rossi di Parma, Giacomo o Jacopo, gi\u00e0 vescovo di Verona, e in quel tempo di Luni; i capitani viscontei Jacopo dal Verme e Ugolotto Biancardo.\nLa signoria di Ottobuono dur\u00f2 tre anni, il 27 maggio 1409 venne ucciso a tradimento Ottobuono nell\u2019agguato di Rubiera, per mano di Muzio Attendolo Sforza, con la complicit\u00e0 di Niccol\u00f2 III d'Este, il piccolo Niccol\u00f2 Carlo, presente all\u2019assassinio del padre, in sella con lo zio Giacomo, fu da lui e dal nonno Carlo da Fogliano portato in salvo dentro le mura di Parma. La testa di Ottobuono fu donata all'acerrimo nemico Pietro Maria I de' Rossi che la espose su di una picca all'ingresso del castello di Felino. Il giorno seguente, convocata l\u2019assemblea dei cittadini nel palazzo del vescovado, il bimbo Niccol\u00f2 Carlo, innalzato sulle braccia di Giacomo Terzi, fu proclamato dall\u2019arengo, quale erede di Ottobono, signore di Parma e di Reggio. Una signoria che dur\u00f2 nemmeno tre settimane.\nNel giugno il marchese di Ferrara con il suo esercito s\u2019impadron\u00ec di Parma e del suo territorio riuscendo a conservarli sino ai tempi successivi all'uccisione, nel 1412, di Giovanni Maria Visconti e alla successione al potere nel Ducato di Milano del fratello di questi, Filippo Maria. Questi si dedic\u00f2 alla ricostruzione dello stato milanese arruolando, in campo militare, i migliori condottieri, quali Francesco Bussone, detto \u201cil Carmagnola\u201d, Niccol\u00f2 Piccinino Francesco Sforza. In ambito diplomatico riusc\u00ec ad ottenere l\u2019indispensabile neutralit\u00e0 della Repubblica di Venezia, di quella di Firenze, di Genova, potendo cos\u00ec riconquistare Lodi, Como, Bergamo, Brescia, Piacenza, Cremona e infine, l'anno 1420, il 13 novembre, conclusa la pace con Niccol\u00f2 III d'Este, riebbe anche Parma e il Parmense. L'anno successivo la citt\u00e0 present\u00f2 a Filippo Maria i capitoli di dedizione rimanendo quindi sotto il dominio dei Visconti fino al 1447, quando si spense il duca. Il governo dello stato pass\u00f2 all'Aurea Repubblica Ambrosiana, ma Parma rivendic\u00f2 a quel punto la propria indipendenza. Quell'effimera autonomia dur\u00f2 oltre cinque mesi, fino al 14 febbraio 1448, allorch\u00e9 i Reggitori si arresero a Francesco Sforza; e fin\u00ec del tutto quando il condottiero nel 1450 divenne il nuovo signore del Ducato di Milano.\nQuando cess\u00f2 con l'ultimo Sforza, Ludovico il Moro, nel 1500 la signoria di Milano su Parma, questa fu sostituita da un'alternanza di governi Pontifici e Francesi. Quando questi ultimi, nel 1521 furono cacciati dall'esercito pontificio unito allo spagnolo, dopo un assedio di tre giorni, Parma fu assoggettata definitivamente alla Chiesa.\nIl Seicento.\nIl Rinascimento.\n ispir\u00f2 nel secondo quarto del secolo l\u2019erezione della Basilica di Santa Maria della Steccata, la cui architettura \u00e8 attribuita dal Vasari al Bramante (mentre altri la ritengono leonardesca), e i cantieri per la ricostruzione in forme rinascimentali delle chiese conventuali benedettine di S. Alessandro e di S. Giovanni Evangelista, dove operarono i maestri parmigiani Bernardino Zaccagni e Giovan Francesco. \nLa pittura \u00e8 mirabilmente rappresentata dai capolavori di Giovanni Antonio Allegri, detto il Correggio, con i cicli affrescati realizzati, dopo il 1520, per la \"camera della Badessa\" nel Monastero di San Paolo, la chiesa di San Giovanni Evangelista e, iniziando dal 1524, da quelli della cupola della cattedrale.\nIl ducato farnesiano.\nNel 1545 papa Paolo III istitu\u00ec con propria bolla il Ducato di Parma e Piacenza, destinandolo in feudo al figlio Pier Luigi Farnese che fin\u00ec assassinato, solo due anni dopo, per mano di alcuni aristocratici piacentini, i conti Giovanni Anguissola e Agostino Landi, i marchesi Giovan Luigi Confalonieri, Giovanni e Girolamo Pallavicini, nonch\u00e9 Luigi Gonzaga, suo lontano parente, signore di Castiglione, Castel Goffredo e Solferino.\nCon la firma della pace di Cateau-Cambr\u00e9sis, nell'aprile 1559 il ducato di Parma e Piacenza fu assegnato definitivamente ai discendenti che lo governarono, con brevi interruzioni, fino al 1731.\nSotto il loro dominio Parma, prescelta come capitale, divenne oggetto, dal 1560 di un ambizioso progetto di rinnovamento urbanistico, affidato ad artisti di gran fama quali il Vignola. La magnificenza dei duchi favor\u00ec la progettazione e la realizzazione di opere architettoniche, che conferirono a Parma il suo caratteristico aspetto attuale. \nNegli anni 1580 - 1583 al tramonto del ducato di Ottavio Farnese si avvi\u00f2 la costruzione del palazzo della Pilotta. Ranuccio I nel 1602 affid\u00f2 il cantiere a Simone Moschino, ma i lavori furono sospesi nove anni dopo, abbandonando l'edificio allo stato in cui si trova attualmente. Nel 1618 Ranuccio I incaric\u00f2 l'architetto Giovan Battista Aleotti, detto l'Argenta, di trasformare la grandiosa sala d'armi del palazzo in teatro di corte: il celeberrimo Teatro Farnese.\nIl Settecento.\nL'anno 1731, estinti i Farnese, la successione fu rivendicata per Carlo di Borbone, primogenito di Filippo V di Spagna ed Elisabetta Farnese, che fu duca di Parma e Piacenza con il nome di \"Carlo I\" dal 1731 al 1735. Nel 1734, durante la guerra di successione polacca, al comando dell'esercito spagnolo, sbaragliate le forze austriache, conquist\u00f2 per s\u00e9 i regni di Napoli e di Sicilia. Nel 1738, dopo l'incoronazione di Carlo a re delle Due Sicilie, il ducato farnesiano passer\u00e0 alla Asburgo.\nDieci anni dopo, nel 1748, con il Trattato di Aquisgrana, che pose fine alla Guerra di successione austriaca il ducato di Parma e Piacenza, unitamente a Guastalla fu assegnato a Filippo di Borbone, fratello del re di Napoli, era quindi figlio di Filippo V, re di Spagna, e della sua seconda moglie Elisabetta Farnese. Era genero del re di Francia avendo sposato Elisabetta di Francia, figlia del re Luigi XV e di Maria Leszczy\u0144ska.\nGrazie anche alle riforme del primo ministro Guillaume du Tillot, Parma vive uno dei suoi periodi di maggior splendore, arricchendosi di eleganti architetture neoclassiche, di nuove strutture urbane e di importanti istituzioni quali la Biblioteca Palatina, la Stamperia Reale diretta da Giambattista Bodoni, il primitivo nucleo del Museo Archeologico, formato dai reperti provenienti dagli scavi dell'antica \"Veleia\", la Quadreria, l'Orto botanico.\nIl duca Filippo I fu il capostipite del ramo di Parma dei Borbone. Mor\u00ec improvvisamente il 18 luglio 1765 ad Alessandria, dopo aver accompagnato a Genova la figlia Maria Luisa in partenza per la Spagna dove spos\u00f2 l'Infante Carlo. Un'altra figlia di Filippo, Maria Isabella divenne consorte dell'imperatore Giuseppe II d'Asburgo-Lorena.\nSul trono ducale di Parma gli successe Ferdinando I (20 gennaio 1751 - 9 ottobre 1802), sposo di Maria Amalia d'Asburgo-Lorena, ottava figlia di Maria Teresa d'Austria. Lo conserv\u00f2 dal 1765 al 1802, quando dovette cedere il ducato alla Francia in forza del Trattato di Aranjuez del 20 marzo 1801.\nL'Ottocento.\nL\u2019esercito di Napoleone Bonaparte varc\u00f2 pacificamente i confini del Parmense il 6 maggio 1796, per raggiungere Milano, senza che gli fosse opposta resistenza da parte delle truppe ducali. Questa neutralit\u00e0 consent\u00ec la permanenza, incontestata per un quinquennio, di Ferdinando I che continu\u00f2 ad esercitare almeno formalmente la sua sovranit\u00e0. Un potere che finse d\u2019ostentare anche dopo il 21 marzo 1801, quando il Bonaparte decret\u00f2 l\u2019annessione del Ducato di Parma alla Francia.\nIl periodo napoleonico.\nAllorch\u00e9 Ferdinando mor\u00ec improvvisamente a Fontevivo il 9 ottobre 1802, la Reggenza fu affidata alla vedova Maria Amalia d'Asburgo-Lorena. Un potere effimero, che dur\u00f2 pochi giorni, poich\u00e9 gi\u00e0 il 22 ottobre i francesi espulsero i Borboni e Maria Amalia fu costretta a trasferirsi in Boemia, a Praga.\nAl suo posto arriv\u00f2 a Parma M\u00e9d\u00e9ric Louis \u00c9lie Moreau de Saint-M\u00e9ry, che rimase in carica sino ai primi giorni del 1806. Grazie a questi, che aveva per suo padrino il Talleyrand, e al suo successore, il prefetto Hugues Nardon, furono realizzate fondamentali riforme. Amante e protettore delle belle arti, dotato di profonda cultura, illuminista lungimirante, nel 1802 volle Gian Domenico Romagnosi alla cattedra di diritto pubblico dell\u2019Ateneo parmense. Si abolirono allora le leggi anti-ebraiche, proibita la tortura, furono distinte nettamente la legislazione civile dalla penale, si attu\u00f2 una illuminata riforma dei tribunali. Il 1\u00ba luglio 1805 questa complessa normativa giuridica venne abrogata e sostituita dal codice napoleonico promulgato in tutte le terre dell'Impero. Il prefetto Nardon, con decreto del 20 marzo 1806, suddivise il Parmense in tredici comuni (\"mairies\", alla francese) e nomin\u00f2 Stefano Sanvitale primo sindaco di Parma.\nNel 1808 gli stati parmensi furono compresi nel Dipartimento del Taro, annesso all'Impero francese, ad esclusione del principato di Guastalla che venne staccato dal Ducato di Parma e assorbito dal Dipartimento del Crostolo. Dopo la proclamazione di Napoleone a imperatore (nel maggio 1804), gli Stati di Parma e Piacenza erano gi\u00e0 stati incorporati nel Regno Italico, e poi annessi all'Impero.\nNel nuovo Dipartimento s'incentiv\u00f2 la costruzione di grandi opere pubbliche, tra queste, nel 1808, fu dato inizio ai lavori per la strada Pontremolese. A questo periodo risalgono per\u00f2 anche le numerose spoliazioni napoleoniche perpetrate nel territorio del ducato. Nel 1803, per ordine del ministro Moreau de Saint Mery, furono rimosse complessivamente 55 opere dal ducato di Parma, di cui solo 30 successivamente restituite.\nIl 16 marzo 1814 i Francesi conclusero la loro dominazione sul ducato.\nLa duchessa Maria Luigia.\nMaria Luigia govern\u00f2 col titolo di \u201cSua Maest\u00e0 la principessa imperiale ed arciduchessa d'Austria Maria Luigia, duchessa di Parma, Piacenza e Guastalla\" fu apprezzata come sovrana illuminata conquistando l\u2019affetto dei Parmensi che ancora oggi la venerano come \"la buona duchessa.\"\nFra i risultati del suo governo si ricorda che nel 1817 aveva fondato l'Istituto di Maternit\u00e0 e la Clinica Ostetrica Universitaria. Non trascur\u00f2 i malati di mente che fece ospitare nell'Ospizio dei Pazzerelli, ubicato in un convento cittadino.\nNel 1831 diede disposizioni per prevenire le epidemie di colera. Quando il contagio scoppi\u00f2 visit\u00f2 gli infermi, confortandoli, mettendosi anche in ginocchio accanto a quelli che trovava deposti sul pavimento nei corridoi per carenza di letti. In quella tragica situazione (debellato il contagio, furono contati 438 morti tra i 30.000 abitanti di Parma al tempo), Maria Luigia elarg\u00ec alla comunit\u00e0 125.000 franchi ricavati facendo fondere un tavolino d\u2019oro avuto in dono dalla citt\u00e0 di Parigi per le sue nozze con Napoleone.\nNumerose le opere pubbliche realizzate sotto il suo governo, gli interventi nel tessuto urbano ed architettonico, il potenziamento delle vie di comunicazione che trovano fulcro su Parma. Tra queste: i ponti sul Taro e la Trebbia, il Teatro Ducale (ora Regio), il riadattamento del Teatro Farnese, il Conservatorio di Parma (dove avrebbe studiato Giuseppe Verdi, al quale Maria Luigia avrebbe assegnato una borsa di studio conquistandone la gratitudine e poi la dedica dell\u2019opera \"I Lombardi alla Prima Crociata\"). Nel Palazzo della Pilotta fece allestire la Biblioteca, il Museo Archeologico e la Pinacoteca (oggi Galleria Nazionale)..\nNel 1831, i moti scoppiati a Parma costrinsero Maria Luisa a riparare a Piacenza, citt\u00e0 rimasta fedele, anche a causa della presenza di una forte guarnigione austriaca, dove rimase rifugiata per sette mesi, anche dopo che, a seguito di una battaglia combattuta a Fiorenzuola d'Arda, le truppe austriache avevano ripreso il controllo della capitale.\nMaria Luigia d'Austria mori' il 17 dicembre 1847. Il Ducato, salvo Guastalla passata al duca Francesco V d'Asburgo-Este, fu allora nuovamente assegnato alla linea parmense dei Borbone, prima a Carlo II (1847-1849) e quindi a Carlo III (1849-1854). Dopo l'uccisione di quest'ultimo, pugnalato nel 1854, la successione pass\u00f2 al giovane figlio Roberto I (1854\u20131859) sotto la reggenza della madre, Luisa Maria di Borbone-Francia, figlia del Duca di Berry, interrotta il 9 giugno 1859.\nUnit\u00e0 d'Italia e XX secolo.\nIl 15 settembre 1859 scoppiano manifestazioni popolari pacifiche organizzate dai liberali, favorevoli all'annessione del Ducato di Parma al Piemonte.\nBen presto la duchessa di Berry \u00e8 costretta ad abbandonare la citt\u00e0, mentre viene dichiarata decaduta la dinastia borbonica e si organizza un provvisorio governo filopiemontese retto dall'avvocato Giuseppe Manfredi. Le truppe del Ducato (fedeli alla duchessa e acquartierate in Cittadella, sarebbero pronte a scatenare la repressione contro i rivoltosi, ma la duchessa ordina loro di desistere e di ritirarsi a Modena, dove le truppe parmigiane saranno poi ufficialmente sciolte.Parma entra provvisoriamente a far parte delle province dell'Emilia, rette da Luigi Carlo Farini.\nNel 1860 tramite plebiscito il ducato passa al Regno di Sardegna, e quindi al Regno d'Italia. Con la costituzione dello Stato unitario, Parma risentir\u00e0 fortemente del declassamento da capitale di Stato a semplice capoluogo di provincia, con una grave crisi sociale ed economica.\nLa recente assegnazione alla citt\u00e0 di Parma della sede dell'Autorit\u00e0 Europea per la Sicurezza Alimentare EFSA ha rappresentato per molti cittadini e istituzioni l'occasione di un ritorno al ruolo pi\u00f9 internazionale e prestigioso di piccola capitale europea.\nNonostante le pause imposte dalle crisi economiche (come quella del 1908), dalla prima guerra mondiale e dalle inquietudini politiche sociali del primo dopoguerra, in citt\u00e0 lo spirito di rinnovamento del nuovo secolo \u00e8 motore di grandi cambiamenti: vengono abbattuti i vecchi bastioni, si modifica l'assetto urbanistico del centro, dove nascono gli edifici pi\u00f9 eleganti e prestigiosi, si rinnovano l'Oltretorrente e le pi\u00f9 importanti arterie.\nParma viene ricordata nei tempi moderni per essere stata protagonista nel 1922 di uno dei rari episodi di resistenza antifascista dell'epoca, che le meritarono la fama di citt\u00e0 \"corridoniana\", con l'erezione da parte di elementi vari delle \"Barricate\" al fine di impedire alle Camicie Nere di Italo Balbo l'accesso ai quartieri dell'Oltretorrente. Questo episodio viene ricordato molti anni dopo la famosa trasvolata sull'Atlantico di Balbo, con un'anonima scritta in dialetto parmigiano sui muri del lungoparma apparsa nel dopoguerra, circa negli anni sessanta, che ricorda all'eroe del regime che \"ha passato l'Atlantico, ma non la Parma\". Successivamente, a partire dal 1929, i quartieri dell'Oltretorrente, epicentro di quell'episodio, vengono risanati, pur rappresentando ancora oggi la parte pi\u00f9 tipicamente popolare e \"bohemienne\" della citt\u00e0.\nIl primo dopoguerra.\nNel primo dopoguerra il comune di Parma era costituito quasi interamente da territorio urbano, con una popolazione di 57.000 abitanti (censimento avvenuto attorno al 1911), mentre ne contava circa 10.000 di meno nel 1901.\nDopo la lunga stasi dell'ottocento, la popolazione aveva subito un notevole incremento, grazie alla ripresa giolittiana ed alle capacit\u00e0 del sindaco Giovanni Mariotti.\nA questa crescita demografica si associ\u00f2 uno sviluppo urbano al di fuori dei bastioni del 1500, demoliti per far posto alle nuove costruzioni. Il quartiere operaio di S. Leonardo si svilupp\u00f2 nella zona nord, residenzialmente meno appetibile, con lo sviluppo contemporaneo di numerose fabbriche, fra le quali la vetreria Bormioli che contava gi\u00e0 300 operai nel 1913. A sud, verso la Cittadella, si sviluppava invece un quartiere per benestanti. La viabilit\u00e0 mostr\u00f2 un progresso nel 1910 con l'inaugurazione nel maggio delle linee tranviarie elettriche.\nInoltre, nel 1900 erano entrati in funzione un nuovo acquedotto ed un nuovo macello; nel periodo intercorrente fra il 1901 e il 1903 i ponti Verdi e Italia, seguiti dallo stabilimento dei Bagni Pubblici sul Lungoparma nel 1906; nel 1907 apriva l'albergo Croce Bianca in piazza della Steccata, di cui prese possesso il comando fascista nell'agosto del 1922; nel 1909 le nuove Poste, e nel 1913 il supercinema Orfeo: alcuni sintomi del robusto sviluppo di inizio secolo.\nA fronte di questi cambiamenti le crisi economiche nazionali del 1907 e del 1913 non ebbero forti ripercussioni nel Parmense, ancora poco industrializzato rispetto al triangolo Milano-Torino-Genova (il \"triangolo rosso\" era individuato invece da Genova-Vercelli-Torino). Nel Parmense la produzione della ricchezza restava, e rester\u00e0 ancora a lungo di natura prevalentemente agricola (nel 1921 occupava circa 116.000 individui contro 37.500 nel ramo industriale) con circa la met\u00e0 dell'attivit\u00e0 nel capoluogo con operatori addetti alla trasformazione dei prodotti agricoli e alle piccole industrie metalmeccaniche specializzate nella produzione di macchinari agricoli e/o per il trattamento di prodotti della terra.\nMentre avvenivano queste trasformazioni, rimaneva, per converso, diviso in due l'aspetto social-logistico: l'Oltretorrente, chiamato anche Parma vecchia, a ovest, in cui alla fine dell'Ottocento, in edifici spesso inadeguati, si era raccolto un miscuglio di abitanti di diverse provenienze geografiche e sociali, che si era integrato nel tessuto sociale gi\u00e0 esistente: \"contadini inurbati, montanari in cerca di lavoro nel campo edilizio tenuto conto dell'incrementato sviluppo cittadino\". Ad est quella che era la parte pi\u00f9 antica della citt\u00e0, ma che veniva chiamata Parma nuova proprio per il suo aspetto pi\u00f9 moderno e decoroso, era popolata in prevalenza dai diversi ceti borghesi e vi erano, ed ancora in gran parte permangono, le sedi dei poteri istituzionali. Il dato sociale, comunque, indicava una coesione sociale di Parma vecchia molto superiore a quella di Parma nuova.\nIl borgo del Naviglio, al margine nord orientale, aveva amalgama sociale simile all'Oltretorrente (tralasciando, ovviamente, la zona dei bordelli, posizionata da lunga data fra borgo Tasso e borgo S. Silvestro). La suddivisione in due parti, o quasi, di Parma avr\u00e0 anche grande importanza militare nello svolgersi della difesa della citt\u00e0 dagli squadristi nell'agosto 1922.\nAnche il Parmense risent\u00ec degli effetti dell'entrata in guerra del '15, coi problemi precedenti e susseguenti il conflitto: inflazione che erodeva i salari, difficolt\u00e0 di rifornimenti di alimentari e combustibili, debilitazione fisica diffusa e aumento delle malattie (anche a Parma nel 1919 infuri\u00f2 la \"spagnola\"). La mancanza di uomini, spediti al fronte, e la sostituzione con ragazzi e donne porta alla formazione di una base operaia femminile emancipata dal lavoro. Ovviamente, anche se ci fu il blocco di lavori pubblici (l'ospedale ad esempio fu finito nel 1925 ed il monumento a Giuseppe Verdi nel 1920), non ci furono gravi problemi di disoccupazione visto lo \"spopolamento\" di manodopera maschile per l'invio alla guerra.\nNel parmense la guerra, tramite le commesse, porta ad un incremento industriale sia nel settore agricolo che della manipolazione dei prodotti della terra. In buona sostanza, per\u00f2, nonostante i tempi convulsi, la borghesia parmense non muta di atteggiamento dall'ante-conflitto e non vede di buon occhio, per risolvere i conflitti sociali, il fascismo: continua a far riferimento alla \"politica\" ed ai dettami ideologici della potente Associazione Agraria Parmense, quella che aveva battuto lo sciopero del 1908.\nLe barricate nell'Oltretorrente.\nIn seguito all'inasprirsi degli scontri tra rivoluzionari fascisti e le organizzazioni del movimento operaio, l'Alleanza del Lavoro (organo di un ampio fronte sindacale) proclam\u00f2 per il 1\u00ba agosto 1922 uno sciopero generale nazionale in \"difesa delle libert\u00e0 politiche e sindacali\". Contro la mobilitazione dei lavoratori si oppose la forza delle squadre fasciste lungo tutta la penisola.\nL'Alleanza del Lavoro sospese lo sciopero il 3 agosto, ma gli scontri aumentarono e solo in poche citt\u00e0 fu organizzata una ritrosia alle azioni delle camicie nere.\nLe coordinate azioni delle camicie nere ebbero cos\u00ec un totale successo con la distruzioni di circoli, cooperative, sindacati, giornali ed amministrazioni popolari.\nA Parma, sola eccezione, gli sviluppi dello sciopero furono ben diversi: la citt\u00e0 divenne teatro di una resistenza armata alle squadre fasciste che, dopo cinque giorni di combattimenti, risult\u00f2 vittoriosa. I lavoratori avevano risposto compatti allo sciopero e, forti delle tradizioni locali del sindacalismo rivoluzionario, mostrarono ancora una volta grande capacit\u00e0 di mobilitazione e di combattivit\u00e0. Nei giorni di agosto furono mobilitati dal Partito Fascista per la spedizione su Parma circa 10.000 uomini, giunti dai paesi del Parmense e dalle province limitrofe; a comandarle venne inviato Italo Balbo, gi\u00e0 protagonista di analoghe spedizioni militari a Ravenna e a Forl\u00ec.\nLa popolazione dei borghi dell'Oltretorrente e dei rioni Naviglio e Saffi rispose all'aggressione innalzando barricate, scavando trincee ed organizzandosi in una difesa estrema delle proprie case e sedi politiche.\nMentre a livello nazionale lo sciopero si esauriva, a Parma la resistenza si faceva sempre pi\u00f9 tenace.\nGli scontri coinvolsero attivamente tutta la popolazione e venne superata ogni polemica politica tra le diverse tendenze: arditi del popolo, sindacalisti corridoniani, confederali, anarchici, comunisti, popolari, repubblicani e socialisti combatterono le camicie nere, coordinati dagli Arditi del Popolo, squadre paramilitari fondate dal socialista Guido Picelli.\nGli scioperanti dell'Oltretorrente, armati di vecchi e scalcinati fucili modello 91 o altre armi rudimentali, combattendo da dietro mobili, carri e improvvisate trincee scavate in strada seppero opporre un'incredibile resistenza ai fascisti.\nEssi, dopo numerosi tentativi di superare le barricate, fecero azioni di rappresaglia compiendo numerose devastazioni nelle zone centrali della citt\u00e0, specie al circolo dei ferrovieri, negli uffici di numerosi professionisti democratici e nelle sedi del giornale \"Il Piccolo\", dell'Unione del Lavoro e del Partito Popolare.\nMentre infuriavano i combattimenti si iniziarono le trattative per la fine dei combattimenti tra il comando di Balbo, le autorit\u00e0 militari e la Prefettura.\nLa notte tra il 5 e il 6 agosto le squadre fasciste smobilitarono e lasciarono velocemente la citt\u00e0. Il 6 agosto il generale Lodomez, comandante militare della piazza, assunse i pieni poteri e proclam\u00f2 lo stato di assedio.\nNella mattinata i soldati dopo aver sparato due colpi di cannone a salve, entrarono nel rione dell'Oltretorrente e la situazione torn\u00f2 alla normalit\u00e0.\nComplessivamente durante gli episodi delle Barricate le perdite degli squadristi fascisti in citt\u00e0 furono nulle per quanto riguarda i caduti e solo in provincia, a Sala Baganza, si contarono due morti di parte fascista, mentre da parte antifascista si ebbero 5 morti a Parma e due in provincia (Sala Baganza) pi\u00f9 un numero ignoto (ma sicuramente basso) di feriti. Molti degli Arditi del Popolo confluirono poi negli arditi fascisti rendendosi conto di combattere per una causa comune, il socialismo espresso dal primo Fascismo.\nL'8 settembre a Parma.\nIn seguito all'Armistizio di Cassibile dell'8 settembre 1943, il 9 settembre scatta l'operazione militare tedesca \u201cNordwind\u201d tesa a disarmare e catturare tutte le unit\u00e0 italiane.\nLa prima operazione militare tedesca in provincia di Parma \u00e8 quella operata dalle truppe del colonnello Hansen per assicurarsi il controllo del ponte di Casalmaggiore. Successivamente lo stesso reparto inizia a procedere all'occupazione della Bassa Parmense.\nI reparti tedeschi, a differenza di quelli italiani, sono dotati di buona mobilit\u00e0 accompagnata dalla massima potenza di fuoco ottenibile.\nPer la conquista di Parma era stata approntata una colonna composta da:\n1\u00ba battaglione del 1\u00ba Reggimento Granatieri corazzati SS\nrinforzato da diversi plotoni delle compagnie reggimentali (800 uomini)\n1\u00ba Gruppo del 1\u00ba Reggimento Corazzato SS\ncon 3 battaglioni (450 uomini)\n1\u00aa Compagnia del Battaglione trasmissioni\n1\u00ba Plotone del Battaglione anticarro\nequipaggiato con 2-3 cacciacarri Marder III armati con bocche da 75\u00a0mm.\nIl Presidio militare di Parma, comandato dal Generale Moramarco, decise di accettare la richiesta di resa avanzata dal colonnello tedesco Frey, ma il comando territoriale di Piacenza ordin\u00f2 di resistere a tutti i costi.\nVennero cos\u00ec prese tardivamente misure di difesa della citt\u00e0.\nAlle due le truppe e i carri armati tedeschi circondarono alcuni edifici pubblici importanti, la Cittadella e la Scuola di Applicazione del Giardino Ducale (gli ufficiali ed i cadetti ivi accasermati, prima di essere presi prigionieri, resistettero all'attacco tedesco, lasciando sul campo 5 morti e 20 feriti).\nCominciarono cos\u00ec fitte sparatorie tra italiani e tedeschi.\nTutte le caserme vennero occupate rapidamente dai tedeschi e gli italiani vennero battuti rapidamente.\nL'unica pattuglia militare che riusc\u00ec a resistere sino alla resa definitiva della citt\u00e0 fu quella che si barric\u00f2 nel palazzo in via delle Poste.\nSbaragliata la fanteria, l'unica forza valida in campo italiano era costituita da una colonna corazzata forte di un carro armato M 15 e da sette semoventi (armati di soli 5 colpi), accompagnati da una colonna mortai di 12 pezzi da 20\u00a0mm montati su autocarri.\nLa forza arriv\u00f2 in citt\u00e0 da Fidenza, con l'ordine di reagire agli attacchi provenienti da qualsiasi parte.\nArrivata in Barriera Bixio alle 6:30, la colonna venne colta da un'imboscata delle forze tedesche.\nIl carro armato e un semovente vennero bloccati.\nTre carri uscirono indenni ed attraversarono ponte Umberto fino ad imboccare lo Stradone, ma sono bloccati dai tedeschi in via Passo Buole, via Vitali e poco prima di Barriera Farini.\nLa colonna mortai e tre semoventi, le uniche forze superstiti, arrivano ai cancelli della Barriera.\nI tre semoventi vengono distrutti da cannonate provenienti dalle postazioni di artiglieria tedesche, situate alle porte della citt\u00e0 e sui ponti, nel tentativo di battere via Spezia, via Solari e via Caprera.\nLa colonna mortai ingaggia un'ultima battaglia coi tedeschi, riuscendo ad immobilizzare un loro Marder.\nLo scontro cessa alle 8, dopo la distruzione del camion munizioni avvenuto alle 7:30.\nComplessivamente nello scontro sono morti 6 fra soldati e ufficiali parmigiani.\nI soldati presenti nel Palazzo del Governatore, sede del Presidio militare di Parma, accerchiati dai tedeschi, dopo aver sparato alcuni colpi di fucile e rivoltella dalle finestre, si arrendono.\nViene cos\u00ec preso alle ore 9 il Presidio militare di Parma, con conseguente resa della citt\u00e0.\nL'ultima azione di disarmo operata dai tedeschi \u00e8 quella contro l'aeroporto militare che poco dopo le otto viene sorpreso da due camionette della Wehrmacht.\nTutti i prigionieri italiani verranno internati in Cittadella, in attesa di essere deportati in Germania.\nMolti soldati sono riusciti a salvarsi disertando, avvalendosi dell'aiuto di civili che li aiutarono a disfarsi degli abiti militari o gli diedero rifugio.\nLe forze italiane presenti in citt\u00e0 ammontavano a 6.000 uomini mentre altri 7.000 uomini erano sparsi per la provincia per un totale di circa 13.000 soldati.\nIn totale all'8 settembre le truppe tedesche operative nella zona di Parma assommavano a circa 12.500 uomini.\nL'occupazione tedesca e la Resistenza.\nDopo l'occupazione della citt\u00e0 il 9 settembre i tedeschi provvidero a impiantare un'amministrazione militare. Gli organismi di amministrazione erano rappresentati dallo Standortkommandatur e dal Militarkommandatur (a esso veniva incaricato il comando militare di piazza e i compiti connessi ai settori rifornimento, amministrazione e lavoro). In citt\u00e0, inoltre, fu rifondato il partito fascista, che assunse il nome di Partito Fascista Repubblicano (con 4.145 iscritti, di cui 1.600 alle armi). I tedeschi si trovarono ben presto a dovere fronteggiare i continui attentati e sabotaggi delle bande partigiane in citt\u00e0 e anche in tutta la provincia. I compiti della repressione antipartigiana furono affidati alla Feldgendarmerie (il contingente di SS presente in citt\u00e0 che contava circa 1.000 effettivi) e alle forze della Repubblica Sociale Italiana, consistenti solo in alcuni reparti della 80\u00aa Legione Camicie Nere.\nDal 1944, in sostituzione alle SS, furono impiegate le SD e si provvide al reclutamento degli effettivi della XXVII Brigata Nera \"Virginio Gavazzoli\". Essi compirono un'opera repressiva data l'entrata in vigore delle legge marziale di guerra, non mancarono per\u00f2 rastrellamenti, eccidi e saccheggi.\nDurante l'occupazione tedesca inizi\u00f2 la persecuzione della comunit\u00e0 ebraica presente in citt\u00e0 (circa 200 persone), a cui si aggiungevano anche altri israeliti sfollati dalla Jugoslavia. Per essi iniziava un calvario che si sarebbe concluso con la cattura e, se non l'uccisione immediata, con la deportazione in Germania. Alcuni si salvarono fuggendo. Centinaia di cittadini furono internati nelle carceri con l'accusa di aiutare i ribelli, uscendone soltanto per essere fucilati o subire la deportazione in Germania, non di rado subendo anche torture da parte delle SD.\nLa Resistenza prese ufficialmente avvio il 9 settembre, quando i dirigenti del Partito comunista (tra i quali Remo Polizzi, Luigi Porcari, Giacomo Ferrari, Dante Gorreri, Umberto Ilariuzzi, Virginio Barbieri e Bruno Tanzi) si riunirono a villa Braga a Mariano, gettando le basi organizzative dell'opposizione armata all'occupazione nazista nella provincia di Parma.\nIl 15 ottobre, nello studio notarile di Giuseppe Micheli, gli esponenti dei partiti antifascisti (Partito comunista, Partito socialista, Partito d'Azione, Partito repubblicano, Democrazia Cristiana e Partito Liberale) diedero vita al Comitato di Liberazione Nazionale di Parma.\nL'asse stradale e ferroviario Parma-La Spezia, controllato da muniti presidi tedeschi per la sua notevole importanza strategica, tagliava l'Appennino in due zone (Est Cisa e Ovest Cisa) definendo anche i due territori d'azione della guerriglia.\nLe prime bande partigiane di montagna cominciarono ad essere costituite dal Cln nell'autunno. Il banco di prova della loro efficienza avvenne il 24 dicembre 1943, vigilia di Natale, quando una di esse, il Distaccamento \"Picelli\", sostenne vittoriosamente il combattimento con un pi\u00f9 numeroso reparto fascista ad Osacca, nel Bardigiano.\nIn pianura si formarono le Squadre di azione patriottica (Sap), addette al sabotaggio e al supporto logistico della guerriglia, e i Gap (Gruppi di Azione Patriottica) per colpire i nemici in citt\u00e0.\nNell'estate 1944 il movimento della Resistenza, alimentato soprattutto dai giovani renitenti alla leva nell'esercito della RSI, ebbe la sua massima espansione, tanto che in giugno le forze partigiane controllavano intere zone appenniniche nella Val Ceno e nella Val Taro (che si costituirono in \u201cTerritori liberi\u201d)\nDurante i venti mesi di occupazione tedesca (settembre 1943 - aprile 1945) le fucilazioni di civili e di partigiani da parte dei tedeschi e dei fascisti furono 136 e provocarono 396 vittime (267 civili e 130 partigiani). I tedeschi si impegnarono nella lotta antipartigiana anche in operazioni negli Appennini: nel luglio 1944 fu sferrata un'energica offensiva per colpire le basi della guerriglia partigiana sull'Appennino Tosco-Emiliano con grandi operazioni di rastrellamento.\nLa guerriglia fu coordinata, da allora, dal Cuo (Comando unico operativo). Il 17 ottobre un forte reparto germanico sorprese a Bosco di Corniglio il Cuo, tendendo un'imboscata che cost\u00f2 a esso la morte di cinque dei suoi membri pi\u00f9 importanti. Le operazioni di rastrellamento proseguirono anche nel gennaio 1945, impiegando sino a 20.000 effettivi delle SD e tenendo impegnate le bande partigiane in logoranti combattimenti metro per metro. Nel frattempo i numerosi arresti smantellarono la rete clandestina in citt\u00e0 e nella Bassa.\nNell'aprile del 1945 la situazione si fece sempre pi\u00f9 disperata con l'avanzata degli Alleati. Il comando tedesco progett\u00f2 di applicare a Parma la tattica della \u201cterra bruciata\u201d, facendo minare e distruggere l'acquedotto e le centrali elettriche e del gas.\nQuesta possibilit\u00e0 venne scartata grazie a negoziati con le autorit\u00e0 italiane.\nTuttavia i tedeschi, nell'aprile 1945 divennero pi\u00f9 brutali nelle loro rappresaglie.\nNonostante ci\u00f2, alla vigilia della Liberazione, il movimento partigiano fu in grado di organizzare a livello nazionale circa undicimila uomini, inquadrati in cinque grandi unit\u00e0 militari, che riuscirono a organizzare un piano insurrezionale tra il 25 e il 26 aprile 1945.\nCon l'avanzare degli Alleati, tedeschi e fascisti, abbandonarono le loro posizioni in una fuga caotica e disordinata, resa ancora pi\u00f9 difficile dai continui attentati partigiani.\nPer questo attuarono un'ultima serie di eccidi che invest\u00ec le comunit\u00e0 contadine della zona orientale della provincia tra la via Emilia e il Po.\nIn due giorni 59 civili vennero massacrati da reparti tedeschi in ritirata.\nMolti soldati tedeschi morirono quando dovettero attraversare il fiume Po: il loro disperato tentativo di guado, in cui furono utilizzati tutti i mezzi a disposizione (molti soldati disperati tentarono di attraversare il Po anche a nuoto), per molti di essi si concluse con l'annegamento.\nUna parte delle truppe repubblicane in ritirata, rimaste isolate dal grosso in ritirata e impossibilitate a ripiegare su Parma, opposero agli Alleati e ai partigiani un'ultima, accanita resistenza nella zona fra Ozzano Taro e Fornovo (\u201csacca di Fornovo\u201d).\nLa loro resistenza fu spezzata il 29 aprile, quando le forze assedianti furono raggiunte da nuovi rinforzi.\nI prigionieri italiani e tedeschi presi dagli Alleati al termine della battaglia nella \u201csacca\u201d ammontarono a 15000.\nI bombardamenti alleati su Parma.\nLa notte del 23 aprile 1944 alle 22:55 i bombardieri inglesi della RAF compiono il primo bombardamento aereo sulla citt\u00e0 di Parma. Vengono colpite la Scuola di Applicazione di Fanteria nel Palazzo del Giardino, il Parco Ducale, il Ponte di Mezzo, Via delle Fonderie, lo scalo ferroviario del Cornocchio, il Lungoparma Toscanini, viale Fratti. Il raid fa registrare 15 morti, tutti militari della Scuola d'Applicazione di Fanteria.\nDopo solo due giorni, 25 aprile 1944 alle 12:15, sulla citt\u00e0 giungono i bombardieri americani della Fifteenth Air Force e colpiscono pesantamente il centro storico dell'Oltretorrente.\nVengono colpiti Piazza Garibaldi (scompare il palazzo dei Conti Bondani che ospitava la Banca Commerciale, danneggiata la chiesa di San Pietro), Via Mazzini, via Cavour, Borgo Santa Brigida, borgo San Biagio, via Cairoli, Borgo Antini, Borgo Regale, Piazzale San Lorenzo, Via XXII Luglio, Borgo Felino, Borgo Riccio, Viale delle Rimembranze, Orto Botanico, Chiesa di San Pietro, Chiesa della Steccata, Chiesa della Trinit\u00e0, Chiesa di Santa Maria delle Grazie, Seminario Maggiore, via Farnese, Asilo Guadagnini.\nIl 2 maggio 1944 i bombardieri americani del gruppo Bombardieri 454 (Fifteenth Air Force) hanno come obiettivo le infrastrutture ferroviarie. Viene colpito per\u00f2 un vicino rifugio antiaereo al Cornocchio di Golese dove si erano rifugiate 150 persone. Nel rifugio perdono la vita 61 persone. Sul luogo \u00e8 stato eretto un cippo, davanti al quale ogni anno viene ricordato l'eccidio dalle autorit\u00e0 cittadine. Vengono colpite anche la ferrovia, viale Fratti e la Ghiaia.\nIl 13 maggio 1944 i bombardieri americani della Quindicesima Brigata dell'Air Force (Fifteenth Air Force) compiono un'altra pesante incursione sulla citt\u00e0 provocando una cinquantina di vittime. Sono colpiti in particolare la Pilotta (le ali sud e ovest), la Biblioteca Palatina (molti mesi furono necessari per il difficile e pericoloso recupero tra le macerie del materiale che poteva essere salvato), il Teatro Reinach, il Teatro Farnese, il Palazzo Ducale, il monumento a Verdi davanti alla stazione, la barriera di via Garibaldi, Piazza Garibaldi, l'hotel Croce Bianca (il pi\u00f9 famoso della citt\u00e0), la chiesa di Santa Teresa, via Saffi, la scuola Giordani, la chiesa di San Giovanni e un'ala del carcere di San Francesco.\nLa liberazione di Parma.\nLe truppe alleate e l'esercito regolare italiano coadiuvato da alcuni partigiani fecero il loro ingresso a Parma la mattina del 26 aprile 1945.\nNella notte tra il 24 e il 25 il grosso dei militari tedeschi, con a seguito i fascisti ancora presenti in citt\u00e0, avevano abbandonato Parma, lasciando dietro di s\u00e9 piccoli nuclei di cecchini, appostati su alcuni edifici, allo scopo di ostacolare in un ultimo disperato tentativo di resistenza, l'azione degli alleati.\nGli esigui gruppi di cecchini fascisti in citt\u00e0 ingaggiarono diverse sparatorie con le alleate penetrate in citt\u00e0, ma vennero sconfitti. I partigiani fucilarono una trentina di essi, catturati ancora con le armi in pugno, contravvenedo alla Convenzione di Ginevra sui prigionieri di guerra. Nel frattempo, una lunga colonna di mezzi militari alleati attraversava Parma diretta verso Milano, che di l\u00ec a poco sarebbe stata liberata.\nIl 27 aprile 1945, giunse il Commissario provinciale del Governo militare alleato, il maggiore Burns, con l'incarico di garantire il governo della provincia, in collaborazione con il Comitato di liberazione nazionale, fino al 4 agosto successivo quando l'Emilia sarebbe stata restituita alle autorit\u00e0 italiane.\nIl 9 maggio le brigate combattenti della Resistenza sfilarono lungo le strade della citt\u00e0 e davanti al palco d'onore dei comandi alleati. Al termine della manifestazione le armi furono riconsegnate e le brigate sciolte: Parma liberata affrontava gli anni del dopoguerra.\nDurante e dopo la liberazione e nei giorni seguenti, atti di giustizia sommaria portarono a oltre 200 esecuzioni di elementi politicamente compromessi con il nemico invasore (franchi tiratori, spie e torturatori).\nIL CLN decise, per evitare che vendette personali e regolamenti di conti continuassero a mietere vittime, la creazione della Commissione di giustizia, che si occup\u00f2 di punire i fascisti con processi legali ed equi.\nMolti fascisti, per salvare la propria vita, si andarono a costituire spontaneamente alle autorit\u00e0.\nBilancio dei caduti della Resistenza parmense.\n(*) Di cui 339 morti nei lager nazisti.\nDopoguerra.\nLa liberazione di Parma avviene la mattina del 26 aprile, mentre il 9 maggio le formazioni partigiane sfilano in citt\u00e0 tra la folla.\nIl 26 aprile 1946 fu eletto primo sindaco di Parma del dopoguerra l'avvocato Primo Savani, partecipante alla lotta partigiana col nome di battaglia \u00abMauri\u00bb.\nParma \u00e8 una citt\u00e0 Medaglia d'Oro della Resistenza, omaggio ai caduti nella lotta per la libert\u00e0, come alle vittime delle deportazioni e dei bombardamenti.\nIl 13 ottobre 2014 la citt\u00e0 viene alluvionata dopo forti piogge che provocano l'esondazione del torrente Baganza, causando allagamenti nei quartieri della periferia sud della citt\u00e0 e parecchi danni ma, fortunatamente, nessuna vittima."}
{"id": "434242", "revid": "392652", "url": "https://it.wikipedia.org/wiki?curid=434242", "title": "Programma nucleare militare tedesco", "text": "Il programma nucleare militare tedesco fu la serie di ricerche ed esperimenti condotti dagli scienziati del Terzo Reich durante la seconda guerra mondiale, tesi alla costruzione di armi nucleari e della bomba atomica.\nContrariamente al Progetto Manhattan degli Alleati, furono due i gruppi di ricerca che vennero creati, uno sotto il controllo militare e l'altro sotto il controllo civile, ma entrambi non arrivarono a risultati concreti prima della sconfitta bellica della Germania. In particolare gli scienziati del gruppo sotto il controllo civile diretto da Werner Karl Heisenberg, dopo due anni di lavoro, dal 1939 al 1941, sul progetto della bomba atomica arrivarono alla conclusione che non avrebbero potuto costruirla e si dedicarono successivamente solo alla realizzazione di un reattore nucleare per la produzione di energia. \nAntefatti.\nLe ricerche sul nucleare furono inizialmente avviate da un Istituto facente parte dell'ampia organizzazione della Societ\u00e0 Kaiser Wilhelm sotto l'egida del fisico Werner Karl Heisenberg. Successivamente anche il mondo militare inizi\u00f2 ad interessarsi di queste tematiche, e venne creata una seconda squadra scientifica sotto la guida del prof. Kurt Diebner, a cui venne poi aggregato il professore Paul Harteck, che contribu\u00ec a sviluppare le centrifughe a gas inventate dal dottor Erich Bagge nel 1942. Ufficialmente la squadra era sottoposta al controllo dell'esercito (\"Heereswaffenamt Forschungsstelle E\") e della \"Kriegsmarine\" (la marina militare tedesca), dato che in una seconda fase venne istituita una squadra, guidata dal dott. Otto Haxel, per studiare l'impiego di propulsori nucleari con cui equipaggiare gli \"U-Boot\". I responsabili militari, per la \"Kriegsmarine\", erano il contrammiraglio Karl Witzell e il contrammiraglio Wilhelm Rein.\nLe intenzioni del gruppo di Heisenberg sono state oggetto di accese polemiche, incentrate sul fatto dell'effettivo coinvolgimento e propensione degli scienziati a costruire una bomba atomica per il dittatore nazista Adolf Hitler.\nLa fissione nucleare e le sue implicazioni.\nLa fissione nucleare venne scoperta nel dicembre 1938, quando Otto Hahn e il suo assistente Fritz Strassmann bombardarono un campione di uranio con una pioggia di neutroni, ottenendo atomi di bario e di kripton come risultato di questo bombardamento. Questa scoperta fu una sorpresa per i due scienziati, e una serie di riesami dimostrarono che alcuni anni prima i gruppi di Enrico Fermi a Roma e Ir\u00e8ne Joliot-Curie a Parigi, avevano prodotto, senza saperlo, lo scoppio di un nucleo di uranio: in altre parole una fissione nucleare. Lise Meitner, che a causa delle sue origini ebree aveva abbandonato la Germania, era giunta poco dopo - per via teorica - a confermare i risultati radiochimici sperimentali del suo collega Hahn, con una pubblicazione congiunta con Otto Robert Frisch. Frisch e Meitner furono i primi a capire le implicazioni di una tale scoperta, coniando appunto il termine di fissione. Cos\u00ec dall'inizio della seconda guerra mondiale la comunit\u00e0 scientifica era bene informata dell'avanzato livello tedesco nel campo della fisica nucleare.\nLa minaccia di una bomba atomica nelle mani del regime nazista fu uno dei motivi principali che portarono alla creazione del progetto britannico Tube Alloys, che venne ampliato con l'attuazione del Progetto Manhattan statunitense, diretto dal generale Leslie Groves. Vennero assoldati parecchi rifugiati europei, in gran parte provenienti dalla Germania, dall'Italia e dall'Ungheria, contribuendo in modo significativo allo sforzo nucleare alleato. Il governo Hitler, invece, non finanzi\u00f2 mai un programma completo di ricerca per sviluppare armi nucleari, dato che diversi consulenti tecnici teorizzarono che gli studi non potessero essere completati in tempo per un uso militare in guerra; cos\u00ec il programma tedesco fu molto pi\u00f9 limitato, sia nel numero di scienziati impiegati, sia nelle strutture tecniche e nei finanziamenti, se messo a confronto con il Progetto Manhattan.\nNel 1945, nell'ambito dell'operazione statunitense Alsos, che aveva lo scopo di impedire lo sviluppo del programma tedesco e quindi di appropriarsi dei risultati raggiunti dagli scienziati tedeschi, si determin\u00f2 che gli scienziati tedeschi del gruppo di Heisenberg erano vicini alle teorie che gli scienziati Alleati avevano raggiunto nel 1942, ossia la creazione in cortocircuito di una reazione nucleare a catena, punto cruciale per la costruzione di un reattore nucleare (che a sua volta poteva essere utilizzato sia per scopi pacifici, che per la creazione di plutonio, necessario per le armi nucleari). Il sommergibile U-234, che era in navigazione alla volta del Giappone per trasportare tecnologia avanzata da impiegare nel programma nucleare militare giapponese, dopo la resa tedesca si consegn\u00f2 agli Stati Uniti.\nUn ulteriore dibattito storico, comunque, si \u00e8 soffermato sulla possibilit\u00e0 che gli scienziati tedeschi abbiano sabotato volutamente il progetto, sottostimando le loro possibilit\u00e0 di successo di fronte ai responsabili nazisti, o se invece le loro errate valutazioni si basarono su errori concettuali o sulla loro incapacit\u00e0.\nAltri studi stanno dimostrando che il gruppo di Diebner svilupp\u00f2 un'arma che, sebbene fosse molto diversa dalla bomba atomica di Hiroshima, aveva un potenziale molto superiore a quelle convenzionali. Sono stati trovati dei progetti che ricordano molto le cariche cave nucleari che sono state \"reinventate\" solo in tempi pi\u00f9 recenti.\nDopo la guerra.\nDopo la guerra, dieci scienziati tedeschi: Erich Bagge, Kurt Diebner, Walther Gerlach, Paul Harteck, Horst Korsching, Carl Friedrich von Weizs\u00e4cker, Karl Wirtz, Werner Karl Heisenberg, Otto Hahn (antinazista e scopritore della fissione nucleare), e Max von Laue (un altro antinazista), vennero catturati dagli Alleati e confinati in tutta segretezza nella Farm Hall, in Inghilterra, per l'avvio della cosiddetta \"Operazione Epsilon\", che consisteva essenzialmente nel registrarne le conversazioni e studiarle per determinare quanto fossero vicini i nazisti alla produzione di armi atomiche.\nLe registrazioni dei dialoghi tra i prigionieri vennero quindi sottoposte all'analisi dell'\"intelligence\" alleata, alla ricerca delle conoscenze tedesche in materia di armi nucleari. I risultati furono inconcludenti, ma gli scienziati vennero informati del bombardamento atomico di Hiroshima, in Giappone, e alcuni di loro, soprattutto Hahn, vennero presi da un tale sconforto che si temette il loro suicidio. Il mattino dopo i fatti di Hiroshima, Heisenberg venne informato su tutti i dettagli della bomba atomica americana, e insieme agli altri scienziati detenuti, gli venne chiesta una consulenza per giudicare i rapporti dei danni e gli effetti.\nDai risultati emerse chiaramente come Heisenberg non fosse totalmente a conoscenza dei principi necessari per innescare l'esplosione atomica, e di come, invece, avesse sopravvalutato di molto la massa critica di uranio fortemente arricchito (\"weapon-grade\") necessaria per dare il via alla reazione di fissione nucleare a catena: 13 tonnellate ipotizzate da Heisenberg contro i circa 40 chilogrammi in realt\u00e0 sufficienti allo scopo. Durante gli anni quaranta, una quarantina di chilogrammi di uranio arricchito al 93% era ottenibile in circa due anni di lavoro (e quindi la bomba era ampiamente realizzabile entro la fine della guerra), mentre le 13 tonnellate richieste secondo i calcoli di Heisenberg avrebbero reso tecnicamente impossibile la costruzione di un tale ordigno.\nL'incontro tra Heisenberg e Bohr.\nNel 1941 Werner Karl Heisenberg incontr\u00f2 il suo vecchio mentore Niels Bohr nella Danimarca occupata ed ebbe con lui una conversazione senza altri testimoni. L'esatto contenuto di tale conversazione \u00e8 stato, fin dagli anni cinquanta, materia di alcune controversie. L'incontro, assieme alle controversie successive, furono il soggetto di un'opera teatrale di Michael Frayn, del 1998, vincitrice di un Tony Award, intitolata \"Copenaghen\".\nC'\u00e8 un notevole dibattito su cosa avvenne in questo incontro e i resoconti delle due parti coinvolte differiscono. La versione pro-Bohr della storia afferma che Heisenberg stesse cercando di reclutare Bohr nel programma nucleare nazista, offrendogli in cambio delle promozioni accademiche. La versione pro-Heisenberg asserisce invece che Heisenberg stesse cercando di dare a Bohr delle informazioni circa lo stato del programma atomico tedesco, nella speranza che potesse passarle agli Alleati tramite contatti clandestini. In quel momento il programma atomico tedesco non stava procedendo bene (il governo nazista aveva deciso di non finanziare gli investimenti richiesti per sviluppare un'arma nucleare durante la guerra); Heisenberg potrebbe aver sospettato che gli Alleati avevano un programma atomico praticabile, e sperava che liberandoli dall'idea che il programma tedesco stesse andando bene anch'esso, potesse dissuadere gli Alleati dall'usare una bomba atomica sulla Germania.\nGran parte della controversia iniziale nacque da una lettera del 1956, spedita da Heisenberg al giornalista Robert Jungk, dopo aver letto l'edizione tedesca del libro di questi \"Brighter than a Thousand Suns\" (1956). Nella lettera, Heisenberg descrisse il suo ruolo nel progetto della bomba atomica tedesca. Jungk pubblic\u00f2 un estratto della lettera nell'edizione danese del libro, sempre del 1956. Tale estratto, preso fuori dal suo contesto, faceva sembrare che Heisenberg stesse sostenendo di aver fatto deragliare di proposito il progetto atomico tedesco per motivi morali (il testo integrale della lettera mostra invece che Heisenberg fu attento a non sostenere una cosa simile). Bohr, dopo aver letto l'estratto nella sua copia del libro, si infuri\u00f2, ritenendo che ci\u00f2 era falso e che l'incontro del 1941 gli aveva dimostrato che Heisenberg era abbastanza felice dell'idea di produrre armi nucleari per la Germania nazista.\nDopo che l'opera teatrale aveva ispirato numerosi dibattiti tra gli studiosi e sui mass media sull'incontro del 1941, l'Archivio Niels Bohr di Copenaghen rilasci\u00f2 al pubblico tutti i documenti fino ad allora sigillati riguardanti l'incontro, una mossa intesa principalmente ad appianare il dibattito storico relativo al loro contenuto. Tra i documenti c'erano le bozze originali delle lettere che Bohr scrisse ad Heisenberg nel 1957, riguardanti il libro di Jungk e altri argomenti. I documenti aggiunsero poco alle registrazioni storiche, ma vennero interpretati dai media come un sostegno della versione di Bohr degli eventi. Secondo gli archivisti, le lettere vennero rese pubbliche \"per evitare ingiustificate speculazioni sui contenuti delle bozze\", di cui in precedenza gli storici erano a conoscenza senza averle per\u00f2 lette.\nAnalisi.\nSono stati citati molti altri fattori per spiegare il fallimento del programma tedesco. Uno di questi \u00e8 che le politiche repressive di Hitler incoraggiarono molti grandi scienziati a fuggire dall'Europa, tra cui molti che poi lavorarono al progetto Alleato (lo stesso Heisenberg fu bersaglio della propaganda del Partito nazista, per un certo periodo, durante il movimento della \"Deutsche Physik\"). Un'altra spiegazione, portata avanti dal capo scientifico dell'Alsos Samuel Goudsmit, fu che l'opprimente atmosfera politica totalitaria influ\u00ec negativamente sulla qualit\u00e0 del lavoro scientifico svolto. Un'altra ancora vuole che il suolo tedesco non avesse punti al sicuro dagli attacchi aerei statunitensi. Se le numerose fabbriche e strutture centralizzate costruite dagli Stati Uniti per il loro progetto fossero invece state costruite in Germania, sarebbero state un bersaglio privilegiato delle incursioni alleate.\nNel 2005 lo storico berlinese Rainer Karlsch pubblic\u00f2 un libro, \"Hitlers Bombe\", nel quale vennero riportati come prova diversi documenti che mettevano in evidenza di come la Germania nazista avesse testato armi nucleari nell'isola di R\u00fcgen e presso Ohrdruf, in Turingia, uccidendo diversi prigionieri di guerra sotto la supervisione SS (vedi \"Atomica di Hitler)\". Gran parte della stampa, tuttavia, sottoline\u00f2 che il libro metteva in evidenza solamente l'esistenza di una \"bomba sporca\", quindi non una \"vera\" bomba nucleare innescata dalla fissione nucleare. La prova principale delle teorie di Karlsch era l'esistenza di un brevetto per armi al plutonio del 1941. Karlsch cita inoltre un testimone dell'esplosione di Ohrdruf e un altro dei corpi carbonizzati delle vittime. Egli sostiene inoltre di possedere campioni radioattivi del terreno dei siti. Al processo di Norimberga, nel 1946, il ministro degli armamenti Albert Speer venne interrogato dai magistrati circa un'esplosione nucleare, ma non ad Ohrdruf, bens\u00ec ad Auschwitz.\nI principali storici statunitensi hanno espresso scetticismo verso qualsiasi affermazione che la Germania nazista fosse vicina al successo nel produrre una vera arma atomica, citando la copiosa quantit\u00e0 di prove che sembrano indicare il contrario. Altri sostengono invece che il professor Kurt Diebner avesse un progetto molto pi\u00f9 avanzato di quello di Heisenberg. Un articolo apparso su \"Physics Today\", dell'autorevole storico statunitense Mark Walker, ha presentato come sostanziate alcune delle pretese meno controverse di Karlsch: ad esempio che i tedeschi avevano fatto ricerca sulla fusione, che sapevano che una bomba poteva essere realizzata col plutonio, che si erano impegnati in alcuni tipi di prove su alcuni tipi di congegni, che venne archiviato e ritrovato un brevetto su un congegno al plutonio (dai dettagli non specificati).\nL'unica fonte tedesca di acqua pesante, una componente necessaria per parte della loro ricerca atomica, era l'impianto della Norsk Hydro di Vemork, in Norvegia. Nel febbraio 1943 tale impianto venne sabotato da un'unit\u00e0 di British Commandos e norvegesi (Operazione Gunnerside). Non \u00e8 chiaro quale influenza ebbe questo fatto per il programma tedesco.\nL\u2019acqua pesante \u2013 di fatto necessaria per determinati ambiti di ricerca nucleari \u2013 non \u00e8 indispensabile alla costruzione di un reattore (il \"Chicago Pile-1\" (CP-1), primo reattore artificiale a fissione nucleare al mondo attivato sotto la guida di Enrico Fermi nel dicembre 1942, usava come moderatore la grafite) n\u00e9 tanto meno per l'arricchimento dell'uranio, altres\u00ec ottenibile con mezzi fisico-chimici \"convenzionali\". Alcuni hanno ipotizzato che proprio l'accanimento mostrato dagli Alleati nel sabotare la produzione di acqua pesante da parte dei Tedeschi, abbia rafforzato in essi la convinzione della necessit\u00e0 imprescindibile della stessa per la produzione della bomba, contribuendo a depistare le loro ricerche. La vicenda del sabotaggio degli impianti norvegesi di Vemork \u00e8 stata raccontata nel 1965, in modo curato ma non fedele, nel film \"Gli eroi di Telemark\"."}
{"id": "434245", "revid": "1924342", "url": "https://it.wikipedia.org/wiki?curid=434245", "title": "Herzeleid", "text": "Herzeleid \u00e8 il primo album in studio del gruppo musicale tedesco Rammstein, pubblicato il 25 settembre 1995 dalla Motor Music Records.\nDescrizione.\nTutte le canzoni dell'album sono state realizzate in lingua tedesca. Traendo ispirazione da gruppi come i Kraftwerk, i Ministry, i Depeche Mode, i Marilyn Manson e i Nine Inch Nails, ed unendoli ai generi musicali pi\u00f9 disparati tra cui heavy metal, techno, EBM, elettronica e industrial, i Rammstein hanno tentato di ricreare un genere melodico particolare definito dal loro tastierista Christian \"Flake\" Lorenz \"Tanz metall\".\nRiferimenti.\n\"Heirate Mich\" e \"Rammstein\" fanno parte della colonna sonora di \"Strade perdute\", un film del 1996 diretto da David Lynch.\n\"Rammstein\", primo brano scritto dal gruppo, fa riferimento alla collisione aerea di Ramstein avvenuto nel 1988, durante un festival acrobatico."}
{"id": "434246", "revid": "36426", "url": "https://it.wikipedia.org/wiki?curid=434246", "title": "Verrocchio", "text": ""}
{"id": "434247", "revid": "117024699", "url": "https://it.wikipedia.org/wiki?curid=434247", "title": "Buso della Rana", "text": "Il Buso della Rana \u00e8 una grotta tra le pi\u00f9 estese in Italia. L'ingresso si trova nel comune di Monte di Malo in provincia di Vicenza, presso Contr\u00e0 Maddalena, lungo la strada che da Monte di Malo porta verso la frazione di Priabona. La temperatura \u00e8 di circa 12\u00a0\u00b0C.\nCon l'unione con il sovrastante Buso della Pisatela, avvenuta il 17 marzo 2012, l'estensione totale dello sviluppo in proiezione orizzontale raggiunge i 40\u00a0km, mentre il dislivello totale \u00e8 all'incirca di 350 metri. La grotta si sviluppa sotto l'Altopiano del Faedo-Casaron, interessato da evidenti fenomeni carsici.\nAll'ingresso e nei suoi dintorni si notano calcari nummulitici del Priaboniano a contatto con il basalto. Nei calcari si possono rinvenire diversi fossili, tra cui granchi che vengono estratti dalle rocce presso l'ingresso e denti di squalo che vengono estratti setacciando la sabbia presente sul fondo della grotta. \nLa grotta \u00e8 conosciuta da sempre ed \u00e8 stata una stazione di industria neolitica. La sua prima esplorazione avvenne da parte di abitanti del posto nel 1887. Successivamente sono stati esplorati i vari rami."}
{"id": "434248", "revid": "767487", "url": "https://it.wikipedia.org/wiki?curid=434248", "title": "Calcybeborosilite-(Y)", "text": "La calcybeborosilite-(Y) \u00e8 un minerale."}
{"id": "434249", "revid": "117335719", "url": "https://it.wikipedia.org/wiki?curid=434249", "title": "Kingston Technology", "text": "Kingston Corporation \u00e8 un produttore statunitense di schede di memoria.\nLa sua sede \u00e8 a Fountain Valley in California.\n\u00c8 il pi\u00f9 grande produttore indipendente di memorie flash.\nStoria.\nL'azienda fu fondata il 17 ottobre 1987 da John Tu e David Sun. Nel 1995 apr\u00ec la sua prima filiale estera a Monaco in Germania.\nLa testa rossa di Kingston, \u201cRex\u201d per gli amici, ovunque nel mondo \u00e8 l'icona che viene identificata come il simbolo di questa azienda indipendente leader mondiale nella fornitura di tecnologie di memoria.\nKingston Corporation ha 24.000 lavoratori e nel 2007 ha avuto un fatturato di 4,5 miliardi di dollari statunitensi, il pi\u00f9 alto della sua storia.\nL'azienda inoltre conta 4 stabilimenti produttivi sparsi nel mondo (Stati Uniti, Cina, Taiwan e Malaysia)."}
{"id": "434250", "revid": "729019", "url": "https://it.wikipedia.org/wiki?curid=434250", "title": "Ellenbergerite", "text": "La ellenbergerite \u00e8 un nesosilicato idrato di magnesio e alluminio con cationi addizionali di titanio e zirconio. Il nome gli \u00e8 stato dato da R. Klaska nel 1985, in onore di Fran\u00e7ois Ellenberger (1915-2000), professore di Geologia Strutturale alla Sorbona di Parigi.\nOrigine e giacitura.\nL'ellenbergerite \u00e8 un minerale metamorfico di pressione estremamente elevata. Si trova in rocce in facies scisti blu ed eclogitica che durante la subduzione e successiva collisione tra placche continentali hanno raggiunto profondit\u00e0 superiori ai 100\u00a0km con pressioni di almeno 3 MPa.\nDistribuzione.\nIl luogo di primo rinvenimento \u00e8 Case Parigi, nei pressi di Martiniana Po, nella Valle del Po, Piemonte."}
{"id": "434251", "revid": "287204", "url": "https://it.wikipedia.org/wiki?curid=434251", "title": "Cornerupina", "text": "La kornerupina \u00e8 un minerale, un borosilicato di magnesio e alluminio. Il nome \u00e8 in onore del geologo danese N.Kornerup.\nLocalit\u00e0 di ritrovamento: Qu\u00e9bec, Kenya, Madagascar, Myanmar, Sri Lanka, Sudafrica, Tanzania.\nAbito cristallino.\nPrismatico allungato.\nOrigine e giacitura.\nOrigine metamorfica.\nForma in cui si presenta in natura.\nIn natura si presenta sotto forma di cristalli prismatici, \u00e8 piuttosto rara ed \u00e8 molto apprezzata come gemma.\nAlcune volte pu\u00f2 presentare effetti di gatteggiamento ed ha un forte pleocroismo, che la rende facilmente distinguibile dallo smeraldo."}
{"id": "434252", "revid": "1442080", "url": "https://it.wikipedia.org/wiki?curid=434252", "title": "Prismatina", "text": "La prismatina \u00e8 un minerale."}
{"id": "434253", "revid": "1442080", "url": "https://it.wikipedia.org/wiki?curid=434253", "title": "Magnesiodumortierite", "text": "La magnesiodumortierite \u00e8 un minerale appartenente al gruppo della dumortierite."}
{"id": "434255", "revid": "287204", "url": "https://it.wikipedia.org/wiki?curid=434255", "title": "Dumortierite", "text": "La dumortierite \u00e8 un minerale appartenente al gruppo omonimo."}
{"id": "434256", "revid": "767487", "url": "https://it.wikipedia.org/wiki?curid=434256", "title": "Holtite", "text": "La holtite \u00e8 un minerale appartenente al gruppo omonimo."}
{"id": "434257", "revid": "1543377", "url": "https://it.wikipedia.org/wiki?curid=434257", "title": "Grandidierite", "text": "La grandidierite \u00e8 un minerale raro di colore verde-blu, giallo-blu o blu-verde, trovato per la prima volta in Sri Lanka.\nPrende il nome dall\u2019esploratore e naturalista francese Alfred Grandidier (1836-1921), che all'inizio del ventesimo secolo, mentre era impegnato in un approfondito studio del Madagascar, luogo dove oggi viene estratta la maggior parte di questa pietra, fu il primo a pubblicarne una descrizione (1902). "}
{"id": "434258", "revid": "1442080", "url": "https://it.wikipedia.org/wiki?curid=434258", "title": "Ominelite", "text": "La ominelite \u00e8 un minerale."}
{"id": "434259", "revid": "1543377", "url": "https://it.wikipedia.org/wiki?curid=434259", "title": "Boralsilite", "text": "La boralsilite \u00e8 un minerale.\nEtimologia.\nPrende il nome dalla sua composizione: \"bor\"-\"al\"-\"si\" e il suffisso \"-ite\""}
{"id": "434260", "revid": "1442080", "url": "https://it.wikipedia.org/wiki?curid=434260", "title": "Werdingite", "text": "La werdingite \u00e8 un minerale."}
{"id": "434261", "revid": "729019", "url": "https://it.wikipedia.org/wiki?curid=434261", "title": "Harkerite", "text": "La harkerite \u00e8 un minerale.\nOrigine e giacitura.\nLa sua scoperta risale al 1948. I giacimenti pi\u00f9 importanti si trovano in Namibia (Kombat, miniere Kombat), in USA (Crestmore, cave Crestmore), in Cina, nel Regno Unito e in Svezia. L'Harkerite \u00e8 stata individuata anche in Italia nei pressi dei Colli Albani."}
{"id": "434262", "revid": "1776051", "url": "https://it.wikipedia.org/wiki?curid=434262", "title": "Garrelsite", "text": "La garrelsite \u00e8 un minerale il cui nome \u00e8 stato dedicato al geochimico statunitense Robert Minard Garrels (1916-1988)."}
{"id": "434263", "revid": "23", "url": "https://it.wikipedia.org/wiki?curid=434263", "title": "Garrelsite-VIII", "text": ""}
{"id": "434264", "revid": "1543377", "url": "https://it.wikipedia.org/wiki?curid=434264", "title": "Melanocerite-(Ce)", "text": "La melanocerite-(Ce) \u00e8 un minerale."}
{"id": "434265", "revid": "767487", "url": "https://it.wikipedia.org/wiki?curid=434265", "title": "Okanoganite-(Y)", "text": "La okanoganite-(Y) \u00e8 un minerale."}
{"id": "434266", "revid": "365417", "url": "https://it.wikipedia.org/wiki?curid=434266", "title": "Vicanite-(Ce)", "text": "La vicanite-(Ce) \u00e8 un minerale."}
{"id": "434267", "revid": "365417", "url": "https://it.wikipedia.org/wiki?curid=434267", "title": "Tritomite-(Y)", "text": "La tritomite-(Y) \u00e8 un minerale appartenente al gruppo della britholite.\nCollegamenti esterni.\n "}
{"id": "434268", "revid": "365417", "url": "https://it.wikipedia.org/wiki?curid=434268", "title": "Tritomite-(Ce)", "text": "La tritomite-(Ce) \u00e8 un minerale appartenente al gruppo della britholite."}
{"id": "434269", "revid": "729019", "url": "https://it.wikipedia.org/wiki?curid=434269", "title": "Sklodowskite", "text": "La sklodowskite \u00e8 un minerale, chimicamente un silicato di magnesio e uranile, inizialmente rinvenuto a Shinkolobwe (Katanga) e descritto da Alfred Schoep nel 1924. L'anno precedente era stato gi\u00e0 descritto sempre da Schoep, col nome di \"chinkolobwite\".\nPrende il nome in onore di Maria Sklodowska Curie.\nForma in cui si presenta in natura.\nIsomorfo con l'uranofane, si presenta in cristalli generalmente aciculari, in rosette e in croste mammillari, in aggregati fibroso raggiati o in masse terrose.\nFrequentemente ricoperto da patine di wad cobaltifero.\nLuoghi di ritrovamento.\nSi rinviene a Shinkolobwe (Katanga), associato a pechblenda, becquerelite, curite; a Kalongwe \u00e8 associato a cuprosklodowskite.."}
{"id": "434270", "revid": "1793900", "url": "https://it.wikipedia.org/wiki?curid=434270", "title": "Cuprosklodowskite", "text": "La cuprosklodowskite \u00e8 un minerale, chimicamente un silicato di rame e uranile, rinvenuto inizialmente a Kalongwe e Kambove (Katanga) e descritto da Johannes Vaes nel 1933.\nEra inizialmente considerata una sklodowskite nella quale il rame sostituiva il magnesio.\nForma in cui si presenta in natura.\nSi trova in aggregati capillari che possono superare un centimetro di lunghezza; in croste mammellonari a struttura fibrosa, in aggregati a forma di stella costituiti da cristalli aciculari."}
{"id": "434271", "revid": "1442080", "url": "https://it.wikipedia.org/wiki?curid=434271", "title": "Oursinite", "text": "La oursinite \u00e8 un minerale."}
{"id": "434272", "revid": "1718925", "url": "https://it.wikipedia.org/wiki?curid=434272", "title": "Uranofane", "text": "L'Uranofane o uranofano \u00e8 un minerale raro, chimicamente un silicato di calcio e uranile che si forma dall'ossidazione dei minerali contenenti uranio. Noto anche con il nome di uranotile \u00e8 di colore giallo ed \u00e8 radioattivo.\nOccorre maneggiarlo con cura perch\u00e9 si sfalda facilmente e potrebbe conficcarsi nella pelle; essendo radioattivo il corpo verrebbe continuamente bombardato dalle radiazioni.\nStoria.\nRinvenuto inizialmente a Wolsendorf (Baviera), i campioni provenienti da Kupferberg nella Slesia vennero descritti come \"uranotile\" da Websky nel 1853.\nSuccessivamente venne chiamato uranofane in allusione al suo contenuto di uranio.\nAbito cristallino.\nTerroso, fibroso o cristalli radiali.\nOrigine e giacitura.\nNelle pegmatiti o nei giacimenti di uranio come alterazione dell'uraninite.\nForma in cui si presenta in natura.\nIn cristalli prismatici, generalmente aciculari. Frequentemente in gruppi fibroso raggiati o in croste, in noduli o masserelle finemente fibrose o pulverulente."}
{"id": "434273", "revid": "1442080", "url": "https://it.wikipedia.org/wiki?curid=434273", "title": "Uranophane-\u03b2", "text": "L'uranophane-\u03b2 \u00e8 un minerale."}
{"id": "434274", "revid": "767487", "url": "https://it.wikipedia.org/wiki?curid=434274", "title": "Boltwoodite", "text": "La boltwoodite \u00e8 un minerale."}
{"id": "434275", "revid": "1442080", "url": "https://it.wikipedia.org/wiki?curid=434275", "title": "Natroboltwoodite", "text": "La natroboltwoodite \u00e8 un minerale il cui nome \u00e8 stato attribuito per l'analogia con la boltwoodite ed in riferimento al suo contenuto di sodio (\"natrum\")."}
{"id": "434276", "revid": "729019", "url": "https://it.wikipedia.org/wiki?curid=434276", "title": "Kasolite", "text": "La kasolite \u00e8 un minerale di uranio descritto da Alfred Schoep e rinvenuto nel giacimento di Kasolo (donde il nome), ora Shinkolobwe, Katanga.\nForma in cui si presenta in natura.\nFrequentemente in cristalli geminati polisintetici, appiattiti secondo (001); individui aciculari o rosette lamellari o aggregati fibroso-raggiati."}
{"id": "434277", "revid": "1442080", "url": "https://it.wikipedia.org/wiki?curid=434277", "title": "Uranosilite", "text": "La uranosilite \u00e8 un minerale."}
{"id": "434278", "revid": "287204", "url": "https://it.wikipedia.org/wiki?curid=434278", "title": "Soddyite", "text": "La soddyite \u00e8 un minerale, chimicamente un silicato di uranile, inizialmente rinvenuto su alcuni campioni provenienti da Shinkolobwe (Katanga) e descritta da Schoep nel 1922.\nPrende il nome in onore di Frederick Soddy.\nAbito cristallino.\nPrismatico, piramidale.\nOrigine e giacitura.\nNelle miniere di uranio insieme a kasolite, curite, torbernite o nelle pegmatiti come alterazione di uraninite.\nForma in cui si presenta in natura.\nIn cristalli bipiramidali, fortemente striati e lunghi al massimo 3\u00a0mm; pi\u00f9 raramente in cristalli appiattiti; in lamine appiattite e in masse fibroso-raggiate."}
{"id": "434279", "revid": "104458", "url": "https://it.wikipedia.org/wiki?curid=434279", "title": "Aubonne", "text": ""}
{"id": "434280", "revid": "767487", "url": "https://it.wikipedia.org/wiki?curid=434280", "title": "Swamboite", "text": "La swamboite \u00e8 un minerale."}
{"id": "434281", "revid": "1543377", "url": "https://it.wikipedia.org/wiki?curid=434281", "title": "Kintoreite", "text": "La kintoreite \u00e8 un minerale appartenente al gruppo della plumbogummite descritto per la prima volta in base ad un ritrovamento avvenuto a Broken Hill, Nuovo Galles del Sud, Australia. \u00c8 un fosfato di piombo e ferro analogo alla segnitite con il fosforo al posto dell'arsenico ed \u00e8 analogo alla plumbogummite con il ferro al posto dell'alluminio. Il nome \u00e8 stato attribuito in relazione alla localit\u00e0 di ritrovamento, la miniera a cielo aperto di Kintore. Sono conosciuti i due politipi kintoreite-1c e kintoreite-2c precedentemente considerati specie a s\u00e9 stanti.\nMorfologia.\nLa kintoreite \u00e8 stata scoperta sotto forma di aggregati ed incrostazioni formati da cristalli romboedrici di colore verde giallastro grandi fino a 2\u00a0mm. \u00c8 stata trovata anche come croste globuliformi ed emisferi di colore verde giallastro e lucentezza untuosa poste sopra altri minerali fosfatici.\nOrigine e giacitura.\nLa kintoreite \u00e8 stata scoperta nella zona di ossidazione di un giacimento di piombo-zinco associata a piromorfite, libethenite, rockbridgeite, dufr\u00e9nite, apatite e goethite. Si \u00e8 originata durante la fase di ossidazione di un giacimento primario ricco di galena in presenza di soluzioni con un rapporto fosforo/(arsenico + zolfo) alto."}
{"id": "434282", "revid": "1543377", "url": "https://it.wikipedia.org/wiki?curid=434282", "title": "Segnitite", "text": "La segnitite \u00e8 un minerale appartenente al gruppo della dussertite descritto nel 1992 in base ad un rotrovamento avvenuto a Broken Hill, Nuovo Galles del Sud, Australia.\nIl nome del minerale \u00e8 stato attribuito in onore del mineralogista australiano E. Ralph Segnit.\nLa segnitite \u00e8 l'analogo della philipsbornite contenente ferro al posto dell'alluminio.\n\u00c8 molto simile alla beudantite tanto che in un primo tempo era stata confusa con essa.\nMorfologia.\nLa segnitite \u00e8 stata scoperta sotto forma di cristalli pseudoottaedrici di dimensione fino ad un millimetro, di croste drusacee e spongiformi di forma romboedrica. Sono stati trovati anche cristalli a forma di rombo di circa 5\u00a0mm.\nOrigine e giacitura.\nLa segnitite \u00e8 stata trovata associata a beudantite, carminite, mimetite, bayldonite, agardite-(Y), goethite e coronadite. Si \u00e8 formata per ossidazione della galena e dell'arsenopirite-l\u00f6llingite."}
{"id": "434283", "revid": "1442080", "url": "https://it.wikipedia.org/wiki?curid=434283", "title": "Ursilite", "text": "La ursilite \u00e8 un minerale."}
{"id": "434285", "revid": "1305772", "url": "https://it.wikipedia.org/wiki?curid=434285", "title": "Moscow Music Peace Festival", "text": "Il Moscow Music Peace Festival \u00e8 stato un festival musicale heavy metal e hard rock svoltosi il 12 e 13 agosto del 1989 a Mosca nello Stadio Lenin, ed organizzato dalla Make A Difference Foundation, in piena cooperazione tra le due superpotenze degli Stati Uniti d'America e dell'Unione Sovietica, con lo scopo di promuovere la pace e combattere l'abuso di droghe e alcool.\n, e qui presero parte artisti come Skid Row, Cinderella, Bon Jovi, M\u00f6tley Cr\u00fce, Gorky Park, Ozzy Osbourne, e Scorpions.L'evento fu trasmesso in tutto il mondo, per la regia di Wayne Isham. Dal Festival \u00e8 stata tratta la compilation \"Stairway to Heaven/Highway to Hell\", edita dalla Mercury, e cui brani sono tutti cover di pezzi appartenenti ad artisti morti per abuso di droghe e alcol. Gli headliner (artisti principali) della manifestazione furono i Bon Jovi, e ancora oggi resta storico l'ingresso del loro leader Jon Bon Jovi, che attravers\u00f2 in uniforme militare sovietica tutta l'arena dello stadio accompagnato dalle note del brano Lay Your Hands on Me.Le due serate ebbero la stessa line up, infatti le pubblicazioni in volume 1 e volume 2, contengono le registrazioni in un mix delle due serate.\nFu un grande evento, un concerto spettacolare che rappresent\u00f2 la caduta dell'Unione Sovietica, la globalizzazione della cultura e la gloria del glam metal targato anni 80.\nDettagli.\nOrganizzatori.\nIl festival fu organizzato dalla Make A Different Foundation, il produttore Doc McGhee e vari musicisti degli Stati Uniti ed ex-URSS\nLuogo.\nIl Festival si \u00e8 svolto allo Stadio Lenin di Mosca. La capienza della struttura \u00e8 ufficialmente di 85000 posti, ma durante la manifestazione erano presenti ben oltre 100000 persone. Fu il primo evento musicale organizzato in questa struttura, prima adibito solo a quelli sportivi."}
{"id": "434286", "revid": "1442080", "url": "https://it.wikipedia.org/wiki?curid=434286", "title": "Haiweeite", "text": "La haiweeite \u00e8 un minerale."}
{"id": "434287", "revid": "1442080", "url": "https://it.wikipedia.org/wiki?curid=434287", "title": "Metahaiweeite", "text": "La metahaiweeite \u00e8 un minerale."}
{"id": "434288", "revid": "212348", "url": "https://it.wikipedia.org/wiki?curid=434288", "title": "Lepersonnite-(Gd)", "text": "La lepersonnite-(Gd) \u00e8 un minerale."}
{"id": "434290", "revid": "287204", "url": "https://it.wikipedia.org/wiki?curid=434290", "title": "Thortveitite", "text": "La thortveitite \u00e8 un minerale. Il nome deriva da Olaus Thortveit, ingegnere norvegese. \nLa thortveitite \u00e8 una delle poche fonti concentrate di Scandio presenti in natura. "}
{"id": "434291", "revid": "1442080", "url": "https://it.wikipedia.org/wiki?curid=434291", "title": "Gittinsite", "text": "La gittinsite \u00e8 un minerale."}
{"id": "434292", "revid": "1442080", "url": "https://it.wikipedia.org/wiki?curid=434292", "title": "Kristiansenite", "text": "La kristiansenite \u00e8 un minerale."}
{"id": "434293", "revid": "365417", "url": "https://it.wikipedia.org/wiki?curid=434293", "title": "Keiviite-(Y)", "text": "La keiviite-(Y) \u00e8 un minerale."}
{"id": "434294", "revid": "365417", "url": "https://it.wikipedia.org/wiki?curid=434294", "title": "Keiviite-(Yb)", "text": "La keiviite-(Yb) \u00e8 un minerale."}
{"id": "434295", "revid": "1776051", "url": "https://it.wikipedia.org/wiki?curid=434295", "title": "Yttrialite-(Y)", "text": "La yttrialite-(Y) \u00e8 un minerale."}
{"id": "434296", "revid": "1776051", "url": "https://it.wikipedia.org/wiki?curid=434296", "title": "Percleveite-(Ce)", "text": "La percleveite-(Ce) \u00e8 un minerale."}
{"id": "434297", "revid": "365417", "url": "https://it.wikipedia.org/wiki?curid=434297", "title": "Rowlandite-(Y)", "text": "La rowlandite-(Y) \u00e8 un minerale."}
{"id": "434299", "revid": "110157", "url": "https://it.wikipedia.org/wiki?curid=434299", "title": "\u00c5kermanite", "text": "L'\u00e5kermanite \u00e8 un minerale appartenente al gruppo della melilite."}
{"id": "434300", "revid": "1543377", "url": "https://it.wikipedia.org/wiki?curid=434300", "title": "Okayamalite", "text": "La okayamalite \u00e8 un minerale appartenente al gruppo della melilite, analogo della gehlenite ricco di boro.\nEtimologia.\nIl nome \u00e8 in riferimento alla localit\u00e0 di scoperta: nella miniera di calcare di Fuka, localit\u00e0 giapponese della prefettura di Okayama."}
{"id": "434301", "revid": "1602064", "url": "https://it.wikipedia.org/wiki?curid=434301", "title": "Gehlenite", "text": "La gehlenite \u00e8 un minerale appartenente al gruppo della melilite.\nLa Gehlenite, (Ca2Al[AlSiO7]), \u00e8 un sorosilicato che si trova tipicamente su montagne come i Monzoni, in Val di Fassa. \u00c8 stata cos\u00ec chiamata in onore di Adolph Ferdinand Gehlen nel 1815 da Johann Nepomuk von Fuchs."}
{"id": "434302", "revid": "1442080", "url": "https://it.wikipedia.org/wiki?curid=434302", "title": "Gugiaite", "text": "La gugiaite \u00e8 un minerale appartenente al gruppo della melilite."}
{"id": "434303", "revid": "287204", "url": "https://it.wikipedia.org/wiki?curid=434303", "title": "Hardystonite", "text": "La hardystonite \u00e8 un minerale appartenente al gruppo della melilite."}
{"id": "434304", "revid": "1442080", "url": "https://it.wikipedia.org/wiki?curid=434304", "title": "Leucophanite", "text": "La leucophanite \u00e8 un minerale."}
{"id": "434305", "revid": "108573017", "url": "https://it.wikipedia.org/wiki?curid=434305", "title": "Jeffreyite", "text": "La jeffreyite \u00e8 un minerale.\nIl nome \u00e8 stato attribuito in relazione alla localit\u00e0 di ritrovamento, la miniera di Jeffrey in Canada."}
{"id": "434306", "revid": "1442080", "url": "https://it.wikipedia.org/wiki?curid=434306", "title": "Melifanite", "text": "La melifanite \u00e8 un minerale."}
{"id": "434307", "revid": "1442080", "url": "https://it.wikipedia.org/wiki?curid=434307", "title": "Barylite", "text": "La barylite \u00e8 un minerale appartenente al gruppo della melilite."}
{"id": "434308", "revid": "1543377", "url": "https://it.wikipedia.org/wiki?curid=434308", "title": "Clinobarylite", "text": "La clinobarylite \u00e8 un minerale appartenente al gruppo della melilite. La specie \u00e8 stata discreditata dall'IMA nell'aprile 2014 in quanto \u00e8 risultato essere un politipo della barylite (barylite-1\"O\").\nEtimologia.\nIl nome allude alla relazione dimorfica con la barylite di cui \u00e8 la forma monoclina."}
{"id": "434309", "revid": "1442080", "url": "https://it.wikipedia.org/wiki?curid=434309", "title": "Andr\u00e9meyerite", "text": "La andr\u00e9meyerite \u00e8 un minerale appartenente al gruppo della melilite."}
{"id": "434310", "revid": "1776051", "url": "https://it.wikipedia.org/wiki?curid=434310", "title": "Rankinite", "text": "La rankinite \u00e8 un minerale."}
{"id": "434311", "revid": "1442080", "url": "https://it.wikipedia.org/wiki?curid=434311", "title": "Kilchoanite", "text": "La kilchoanite \u00e8 un minerale."}
{"id": "434312", "revid": "1776051", "url": "https://it.wikipedia.org/wiki?curid=434312", "title": "Cebollite", "text": "La cebollite \u00e8 un minerale appartenente al gruppo della melilite."}
{"id": "434313", "revid": "1442080", "url": "https://it.wikipedia.org/wiki?curid=434313", "title": "Manganokukisvumite", "text": "La manganokukisvumite \u00e8 un minerale."}
{"id": "434314", "revid": "1442080", "url": "https://it.wikipedia.org/wiki?curid=434314", "title": "Keldyshite", "text": "La keldyshite \u00e8 un minerale."}
{"id": "434315", "revid": "1776051", "url": "https://it.wikipedia.org/wiki?curid=434315", "title": "Parakeldyshite", "text": "La parakeldyshite \u00e8 un minerale."}
{"id": "434316", "revid": "1776051", "url": "https://it.wikipedia.org/wiki?curid=434316", "title": "Khibinskite", "text": "La khibinskite \u00e8 un minerale."}
{"id": "434317", "revid": "104265", "url": "https://it.wikipedia.org/wiki?curid=434317", "title": "Barysilite", "text": "La barysilite \u00e8 un minerale."}
{"id": "434318", "revid": "1442080", "url": "https://it.wikipedia.org/wiki?curid=434318", "title": "Edgarbaileyite", "text": "La edgarbaileyite \u00e8 un minerale."}
{"id": "434319", "revid": "109070929", "url": "https://it.wikipedia.org/wiki?curid=434319", "title": "Bertrandite", "text": "La bertrandite \u00e8 un minerale siliceo a base di Berillio dal colore giallo pallido. Il nome fu dato da Alexis Damour, riferendosi a Bertrand.\nOrigine e giacitura.\nAlcuni giacimenti significativi si trovano nello Utah."}
{"id": "434320", "revid": "767487", "url": "https://it.wikipedia.org/wiki?curid=434320", "title": "Chevkinite-(Ce)", "text": "La chevkinite-(Ce) \u00e8 un minerale appartenente al gruppo della chevkinite."}
{"id": "434322", "revid": "1126209", "url": "https://it.wikipedia.org/wiki?curid=434322", "title": "Emimorfite", "text": "L'emimorfite \u00e8 un minerale di zinco, della classe dei silicati, sottoclasse dei sorosilicati.\nMorfologia.\nSi trova generalmente in croste, masse mammellonari, struttura reniforme, a forma di stalattiti, masse granulari o compatte. Rari i cristalli (spesso divergenti), in genere di piccole dimensioni (solitamente microcristallino), formano gruppi arrotondati con piccole incisioni rientranti, o in masse a forma di nocche o cresta di gallo. Terminazioni di forma diversa alle due estremit\u00e0, una delle quali ha forma piatta {010} ed \u00e8 nota come \"pedione\", l'altra \u00e8 a punta (generalmente a bipiramide): sono quindi polari. \nCaratteristiche chimico-fisiche.\nComposizione chimica: ZnO 67,5 %; SiO2 25 %; H2O 7,5%. Possono contenere Fe ed Al in misura minore. Nella struttura sono presenti tetraedri Si2O7 collegati da tetraedri ZnO3 (OH). I tetraedri SiO7 hanno basi parallele a {001} e i loro apici puntano in direzione dell\u2019asse c determinando la polarit\u00e0 della struttura. I cristalli di questo minerale risultano piroelettrici quando vengono riscaldati e piezoelettrici quando vengono posti a alta pressione: in entrambi i casi le due estremit\u00e0 nell'asse verticale si caricano di carica opposta. Se attaccati da acidi formano un gel di silice. Fino ai 500\u00a0\u00b0C perdono le molecole di acqua, contenute in cavit\u00e0 tra i tetraedri, ma non i gruppi (OH) conservando la struttura cristallina. Fondono a temperature molto alte con conseguente perdita dei gruppi (OH).\nOrigine e giacitura.\nL'emimorfite \u00e8 un minerale di origine secondaria che si forma nella zona di alterazione dei giacimenti dei solfuri di piombo e zinco. Nel caso di contatto dei sali di zinco con acque contenenti silice si vengono a creare dei campioni di emimorfite talvolta mescolata ad altri minerali di zinco e piombo ancora inalterati quali cerussite, smithsonite, anglesite, sfalerite, galena, o ad altri minerali ancora tipo auricalcite, idrozincite o wulfenite.\nMiniere e localit\u00e0 di ritrovamento.\nLe principali localit\u00e0 di ritrovamento sono:\nUtilizzi.\nIl minerale, quando \u00e8 trovato in masse abbondanti, da solo o insieme ad altri minerali di zinco (tipo calamina), viene utilizzato per l'estrazione dello zinco."}
{"id": "434323", "revid": "1442080", "url": "https://it.wikipedia.org/wiki?curid=434323", "title": "Junitoite", "text": "La junitoite \u00e8 un minerale."}
{"id": "434324", "revid": "1442080", "url": "https://it.wikipedia.org/wiki?curid=434324", "title": "Tilleyite", "text": "La tilleyite \u00e8 un minerale."}
{"id": "434325", "revid": "1442080", "url": "https://it.wikipedia.org/wiki?curid=434325", "title": "Jaffeite", "text": "La jaffeite \u00e8 un minerale."}
{"id": "434326", "revid": "1442080", "url": "https://it.wikipedia.org/wiki?curid=434326", "title": "Suolunite", "text": "La suolunite \u00e8 un minerale."}
{"id": "434327", "revid": "1442080", "url": "https://it.wikipedia.org/wiki?curid=434327", "title": "Killalaite", "text": "La killalaite \u00e8 un minerale."}
{"id": "434328", "revid": "1442080", "url": "https://it.wikipedia.org/wiki?curid=434328", "title": "Foshallasite", "text": "La foshallasite \u00e8 un minerale non considerato valido dall'IMA dal 2006 perch\u00e9 i dati, risalenti al 1936, sono inadeguati a definire una specie di minerale."}
{"id": "434329", "revid": "547034", "url": "https://it.wikipedia.org/wiki?curid=434329", "title": "Fountain Valley", "text": "Fountain Valley \u00e8 una citt\u00e0 statunitense situata nella contea di Orange in California.\nLa sua popolazione al censimento del 2000 era di 54.978 abitanti.\nIl nome di si riferisce alla grande presenza di una superficie freatica nell'area.\n\u00c8 stata incorporata nel 1957, prima era conosciuta come Talbert.\nLa citt\u00e0 si trova a sud-ovest e nord-est della San Diego Freeway(405) che biseziona diagonalmente la citt\u00e0. \u00c8 circondata da Huntington Beach, Westminster, Garden Grove, Santa Ana, e Costa Mesa.\n\u00c8 la sede della Hyundai Motor Company, della Kingston Technology e della Cizeta Automobili Usa."}
{"id": "434330", "revid": "287204", "url": "https://it.wikipedia.org/wiki?curid=434330", "title": "Michael Bubl\u00e8", "text": ""}
{"id": "434331", "revid": "446353", "url": "https://it.wikipedia.org/wiki?curid=434331", "title": "Lawsonite", "text": "La lawsonite \u00e8 un minerale appartenente al gruppo omonimo che prende il nome dal Professor Andrew Lawson della University of California. \nAbito cristallino.\nLa lawsonite presenta cristalli dalla forma prismatica o tabulare. Frequenti le geminazioni polisintetiche su {010}. \nComposizione e struttura.\nLa struttura della Lawsonite \u00e8 molto simile a quella dell'Anortite. Tuttavia l'Anortite presenta l'Al in coordinazione tetraedrica mentre nella Lawsonite \u00e8 in coordinazione ottaedrica. La struttura, infatti, consiste di ottaedri Al(O,OH) connessi tramite gruppi Si2O76-. Questi sono simili a quelli presenti nell'epidoto. Le molecole d'acqua contenute nella struttura si trovano tra due anelli ottaedrici di Al e due gruppi Si2O76-. Tra questi poliedri oltre alle molecole d'acqua sono posizionati anche gli ioni Ca2+. Ogni unit\u00e0 di formula accetta un atomo di calcio e una molecola di acqua. \nPropriet\u00e0 fisiche.\nI cristalli di Lawsonite variano da trasparenti a traslucidi. Il colore varia dal blu pallido al bianco fino ad essere completamente incolore. Lo striscio \u00e8 bianco e la lucentezza \u00e8 vitrea o grassa. Ha un peso specifico di 3,1 g/cm3 e una durezza tra 6-8 sulla scala di Mohs. Per ci\u00f2 che riguarda le propriet\u00e0 ottiche la Lawsonite ha tre indici di rifrazione: n\u03b1 = 1,665 n\u03b2 = 1,602 - 1,66 n\u03b3 = 1,684 - 1,668. Una birifrangenza di \u03b4 = 0,019 - 0,021 e segno ottico positivo.\nOrigine e giacitura.\nSi trova quasi esclusivamente in basimenti metamorfici, l\u00e0 dove la sovrappressione di fluidi si \u00e8 combinata con un basso gradiente termico. La Lawsonite, infatti, si forma in condizioni di alta pressione e bassa temperatura, per questo \u00e8 anche un buon indicatore di tali condizioni. \u00c8 un minerale tipico delle zone di subduzione (margini continentali) dove la fredda crosta oceanica scorre sotto le fosse oceaniche nel mantello. Caratterizza spesso la facies degli scisti blu contenenti glaucofane ed \u00e8 associato a epidoto, titanite, glaucofane, granato e quarzo. \nAlcuni luoghi di ritrovamento sono: California, Piemonte, Cina, Giappone e vari punti della cintura di fuoco. "}
{"id": "434332", "revid": "690621", "url": "https://it.wikipedia.org/wiki?curid=434332", "title": "Itoigawaite", "text": "La itoigawaite \u00e8 un minerale appartenente al gruppo della lawsonite.\nEtimologia.\nIl nome deriva dalla localit\u00e0 di rinvenimento: ad Oyashirazu, villaggio giapponese nei pressi di Itoigawa."}
{"id": "434333", "revid": "1442080", "url": "https://it.wikipedia.org/wiki?curid=434333", "title": "Hennomartinite", "text": "La hennomartinite \u00e8 un minerale appartenente al gruppo della lawsonite."}
{"id": "434334", "revid": "729019", "url": "https://it.wikipedia.org/wiki?curid=434334", "title": "Noelbensonite", "text": "La noelbensonite \u00e8 un sorosilicato di bario e manganese appartenente al gruppo della lawsonite, dove il bario ed il manganese sostituiscono il calcio e l'alluminio. Deve il suo nome a William Noel Benson (1855-1957), geologo australiano.\nSi presenta in soluzione solida verso la hennomartinite, silicato di stronzio e manganese, dove lo stronzio sostituisce il bario.\nAbito cristallino.\nCriptocristallino, i rari cristalli euedrali sono ortorombici. Negli aggregati che forma con altri minerali, i cristalli, al microscopio, risultano schiacciati, quasi laminari.\nOrigine e giacitura.\nSi rinvengono, nel sito di origine, la miniera di Woods nel Nuovo Galles del Sud, all'interno di filoni metamorfici di quarzo-monzonite ricchi di manganese, aventi facies cornubianite ad orneblenda inclusi in scisti argillosi, presentano una sovraimposta alterazione idrotermale. Sostituisce gli anfiboli di sodio-manganese, la namansilite e la s\u00e9randite formando il principale costituente di sottili vene, 0,05-0,25mm di spessore. La nobelsonite si forma tardivamente nella serie metamorfica, chiaramente dopo il suo massimo."}
{"id": "434335", "revid": "84604", "url": "https://it.wikipedia.org/wiki?curid=434335", "title": "Ilvaite", "text": "L'ilvaite \u00e8 un minerale di ferro. Deve il suo nome all'isola d'Elba in Toscana, dove \u00e8 stata rinvenuta per la prima volta (\"Ilva\" era il nome latino dell'isola). Ottimi campioni provengono anche dal campigliese in Italia, dalla Grecia e dal Giappone.\nSuoi sinonimi sono lievrite, Yenite, breislaite.\nAbito cristallino.\nColonnare, massivo, striato.\nOrigine e giacitura.\nCome minerale di contatto, soprattutto in prossimit\u00e0 di giacimenti metalliferi.\nForma in cui si presenta in natura.\nIn cristalli prismatici, spesso ben terminati in cima, a sezione quadrata, lunghi abche parecchi centimetri, anche in masse raggiate.\nLuoghi di ritrovamento.\nIsola d'Elba: la maggior parte dei campioni provengono da Taglio della Torre presso Rio Marina.\nAltri ritrovamenti sono:\n+Africa: Cap-Bou Garonne in Algeria."}
{"id": "434336", "revid": "84604", "url": "https://it.wikipedia.org/wiki?curid=434336", "title": "Cuspidina", "text": "La cuspidina \u00e8 un minerale. Il nome del minerale deriva dal greco cuspide, per lancia, la caratteristica forma dei cristalli geminati.\nSinonimo del minerale \u00e8 custerite..\nAbito cristallino.\nAciculare, massivo.\nOrigine e giacitura.\nAl contatto tra rocce ignee e calcari, e soprattutto, ben cristallizzata, nei proietti vulcanici, associata a mica.\nForma in cui si presenta in natura.\nIn masserelle vitree o in cristalli \u00aba punta di lancia\u00bb spesso alterati in superficie.\nLocalit\u00e0 di ritrovamento.\nSul Monte Somma (Campania) sito nei proietti vulcanici in cui i campioni del minerale non superano qualche millimetro di lunghezza.\nNei vulcani laziali, specialmente ad Albano Laziale associato ad harckerite.\nIn altre localit\u00e0 il minerale si pu\u00f2 trovare in masse compatte tipo a Crestmore in California (Stati Uniti)."}
{"id": "434338", "revid": "108416413", "url": "https://it.wikipedia.org/wiki?curid=434338", "title": "W\u00f6hlerite", "text": "La w\u00f6hlerite \u00e8 un minerale.\nForma in cui si presenta in natura.\nCristallizza in individui con abito tubolare, di colore giallo chiaro, grigiastro, talora bruno, da trasparenti a subtraslucidi"}
{"id": "434340", "revid": "1442080", "url": "https://it.wikipedia.org/wiki?curid=434340", "title": "Janhaugite", "text": "La janhaugite \u00e8 un minerale."}
{"id": "434343", "revid": "1543377", "url": "https://it.wikipedia.org/wiki?curid=434343", "title": "Normandite", "text": "La normandite \u00e8 un minerale, analogo per struttura alla l\u00e5venite.\nEtimologia.\nIl nome \u00e8 in onore del canadese Charles Normand (1963- ), scopritore del minerale."}
{"id": "434344", "revid": "729019", "url": "https://it.wikipedia.org/wiki?curid=434344", "title": "L\u00e5venite", "text": "La l\u00e5venite \u00e8 un minerale.\nOrigine e giacitura.\nLa lavenite ha origine nei tufi. In Italia bei esemplari, ma non di grandi dimensioni si trovano nei tufi di Ischia"}
{"id": "434347", "revid": "465169", "url": "https://it.wikipedia.org/wiki?curid=434347", "title": "Burpalite", "text": "La burpalite \u00e8 un minerale."}
{"id": "434349", "revid": "1442080", "url": "https://it.wikipedia.org/wiki?curid=434349", "title": "Baghdadite", "text": "La baghdadite \u00e8 un minerale."}
{"id": "434350", "revid": "1610933", "url": "https://it.wikipedia.org/wiki?curid=434350", "title": "Bradipo", "text": ""}
{"id": "434352", "revid": "767487", "url": "https://it.wikipedia.org/wiki?curid=434352", "title": "Niocalite", "text": "La niocalite \u00e8 un minerale."}
{"id": "434355", "revid": "767487", "url": "https://it.wikipedia.org/wiki?curid=434355", "title": "Hiortdahlite", "text": "La hiortdahlite \u00e8 un minerale."}
{"id": "434356", "revid": "729019", "url": "https://it.wikipedia.org/wiki?curid=434356", "title": "Mosandrite", "text": "La mosandrite \u00e8 un minerale scoperto nel 1842. Il nome deriva dal chimico e mineralogista svedese Carl Gustav Mosander, scopritore di numerosi elementi delle terre rare.\nAbito cristallino.\nLa mosandrite si presenta sotto forma di cristalli aciculari, prismatici, tabulari secondo la direzione {110} o allungati secondo la direzione [001] come nella tormalina.\nOrigine e giacitura.\nLa mosandrite si forma per alterazione della rinkite."}
{"id": "434359", "revid": "767487", "url": "https://it.wikipedia.org/wiki?curid=434359", "title": "Rinkite", "text": "La rinkite \u00e8 un minerale."}
{"id": "434361", "revid": "767487", "url": "https://it.wikipedia.org/wiki?curid=434361", "title": "Nacareniobsite-(Ce)", "text": "La nacareniobsite-(Ce) \u00e8 un minerale."}
{"id": "434363", "revid": "1983214", "url": "https://it.wikipedia.org/wiki?curid=434363", "title": "Rosenbuschite", "text": "La rosenbuschite \u00e8 un minerale."}
{"id": "434364", "revid": "1442080", "url": "https://it.wikipedia.org/wiki?curid=434364", "title": "G\u00f6tzenite", "text": "La g\u00f6tzenite \u00e8 un minerale."}
{"id": "434366", "revid": "1442080", "url": "https://it.wikipedia.org/wiki?curid=434366", "title": "Kochite", "text": "La kochite \u00e8 un minerale."}
{"id": "434369", "revid": "767487", "url": "https://it.wikipedia.org/wiki?curid=434369", "title": "Hainite", "text": "La hainite \u00e8 un minerale."}
{"id": "434380", "revid": "1442080", "url": "https://it.wikipedia.org/wiki?curid=434380", "title": "Grenmarite", "text": "La grenmarite \u00e8 un minerale."}
{"id": "434382", "revid": "767487", "url": "https://it.wikipedia.org/wiki?curid=434382", "title": "Seidozerite", "text": "La seidozerite \u00e8 un minerale."}
{"id": "434384", "revid": "119913808", "url": "https://it.wikipedia.org/wiki?curid=434384", "title": "Mario Cervi", "text": "Biografia.\nDurante la Seconda guerra mondiale, nel 1942, fu sottotenente nella 2\u00aa compagnia del 479\u00ba battaglione costiero, di presidio ad un piccolo paese greco, Boiati, sito una ventina di chilometri a nord di Atene. Dopo l'8 settembre del 1943, venne fatto prigioniero dai tedeschi ed internato.\nLa sua vita professionale fu segnata da due periodi: il \"Corriere della Sera\" e \"il Giornale\". Inizi\u00f2 la carriera di giornalista nel 1945 come cronista del \"Corriere\". In poco tempo Cervi risalt\u00f2 come una delle migliori penne emergenti e venne mandato in giro per il mondo, facendosi apprezzare per i suoi reportage. Come inviato speciale si occup\u00f2 di cronaca giudiziaria, seguendo i grandi processi. Fu testimone di importanti avvenimenti esteri: dalla crisi di Suez (1956) al golpe dei colonnelli in Grecia (1967), al golpe di Augusto Pinochet in Cile (1973); Cervi fu uno dei tre giornalisti italiani presenti a Santiago il giorno della morte di Salvador Allende. Assistette anche all'invasione turca di Cipro (1974). \nNel giugno del 1974 lasci\u00f2 il \"Corriere della Sera\" per fondare, insieme a Indro Montanelli ed altri, \"il Giornale\". Cervi fu editorialista e inviato, poi anche vicedirettore con Montanelli col quale ebbe un consolidato rapporto di amicizia e collaborazione. Scrisse insieme a Montanelli undici volumi della celebre collana \"Storia d'Italia\" e il saggio \"Milano ventesimo secolo\". Cervi segu\u00ec il suo direttore anche nell'esperienza de \"La Voce\"; dopo la chiusura del quotidiano collabor\u00f2 con i giornali del gruppo Monti (\"il Resto del Carlino\" e \"La Nazione\"), per poi tornare a \"Il Giornale\" come editorialista, accettandone la direzione dopo l'abbandono di Vittorio Feltri.\nLasciata la direzione nel 2001 al suo braccio destro e operativo Maurizio Belpietro, continu\u00f2 la sua collaborazione come editorialista. Per molti anni aveva curato anche una rubrica politica sul settimanale \"Gente\".\nNel 2007 ottenne il \"Premio Boffenigo per il Giornalismo\" (giunto quell'anno alla 5\u00aa edizione), conferitogli il 15 settembre 2007 a Costermano sul lago di Garda.\nIl suo ultimo libro pubblicato, in collaborazione con Luigi Mascheroni, \u00e8 \"Gli anni del piombo\". Il titolo \u00e8 volutamente ambiguo: da un lato il piombo che si usava per stampare e dall'altro un simbolo che richiama l'epoca buia del terrorismo.\nNel 2013 \u00e8 stato designato tra i vincitori del \"Premio Biagio Agnes\", il Premio Internazionale dell'Informazione. Nello specifico ha ricevuto il premio alla carriera.\nMario Cervi muore il 17 novembre del 2015. Alla sua morte \u00e8 stato ricordato da tutti i giornali italiani come una penna geniale ed elegante. Nel 2019 il suo nome viene iscritto, nella tradizionale cerimonia del 2 novembre, nel pantheon di Milano, tra i milanesi illustri."}
{"id": "434388", "revid": "767487", "url": "https://it.wikipedia.org/wiki?curid=434388", "title": "Shion Uzuki", "text": "Shion Uzuki \u00e8 la protagonista della serie di videogiochi per PlayStation 2 e Nintendo DS \"Xenosaga\".\nShion, la sua storia.\nShion ha cominciato a lavorare diciottenne per la Vector Industries, First R&amp;D Division. Viene ufficialmente nominata \"Capo Ingegnere del progetto KOS-MOS General Operation System, Centro di Ricerca, Vector Industries First R&amp;D Division\".\n\u00c8 molto solare, generosa ed ottimista, nonostante abbia perso famiglia e ragazzo. In Episode I, sembra soffrire di alcune fobie, tra cui quella ai fulmini, nonostante, paradossalmente, molti dei suoi attacchi siano Thunder-based. Ci sono alcune rivalit\u00e0 tra lei e suo fratello, Jin Uzuki di tredici anni pi\u00f9 vecchio di lei.\nNonostante non lo dimostri, pare che abbia imparato anche lei come suo fratello ad usare la spada. L'insegnante potrebbe essere stato suo nonno, il quale ha insegnato l'arte del combattimento anche a Jin e Margulis.\n\"Shion\" \u00e8 il nome giapponese di un tipo particolare di margherita (fiore).\nPossiede alcune particolari abilit\u00e0 che la rendono unica: \u00e8 entrata in contatto diretto con uno Gnosis eppure \u00e8 ancora intatta. Inoltre \u00e8 in grado di sentire la Song of Nephilim, che in linea teorica pu\u00f2 essere ascoltata solo da realians, URTVs, chaos e Wilhelm.\nConnessioni con altri personaggi.\n- Jin Uzuki, suo fratello. Condividono un passato difficile, e alcune tecniche (in ep. II una double-tech permette loro di effettuare un potente attacco combinato con due spade). Il loro rapporto \u00e8 contrassegnato da tensioni, ma che svaniscono pian piano in ep. II.\n- KOS-MOS, costruita da lei ed il suo fidanzato. La verit\u00e0 tra loro verr\u00e0 svelata in ep. III, per ora le speculazioni vogliono che Shion sia parte di KOS-MOS, se non sua figlia. In ogni caso, ci\u00f2 che \u00e8 certo \u00e8 che Shion \u00e8 necessaria per il suo risveglio.\n- Kevin Winnicot, il suo ex-ragazzo. Teoricamente morto per mano di KOS-MOS quando la U-Tic Organization tent\u00f2 di controllarla, \u00e8 ufficiale che ritorner\u00e0 a farsi vedere in ep. III, con sorpresa di Shion, sotto forma di Testament.\nShion in \"Episode III\".\nLa trama di \"ep. III\" verte su Shion e KOS-MOS. In particolare, Shion non lavora pi\u00f9 per la Vector ma per Scientia, che tenta di contrastare i loschi piani della organizzazione.\nIl suo ciondolo avr\u00e0 un ruolo chiave nella storia.\nShion in altri videogames.\nShion \u00e8 personaggio giocabile in \"Namco X Capcom\" insieme a KOS-MOS e MOMO."}
{"id": "434389", "revid": "767487", "url": "https://it.wikipedia.org/wiki?curid=434389", "title": "Woptime", "text": "I Woptime sono un gruppo hardcore di Torino formatosi nel 1999.\nIl gruppo.\nI \"Woptime\" si formarono nel 1999 per iniziativa di Saverio e Paolo che avevano precedentemente militato nei Fuori Controllo gruppo Oi! di Torino. Nello stesso anno producono un demo registrato dal vivo durante la loro prima esibizione live al centro sociale El Paso a Torino.\nNel 2000 danno alle stampe il loro primo album \"Inferno sulla Terra\", prodotto dalla Bad Attitude Records. Nel 2001 viene prodotto il loro secondo album intitolato \"Il giorno del giudizio\". Nel 2002 registrano, di nuovo ad El Paso, il loro primo live ufficiale coprodotto da diverse etichette, contenente anche la cover della Oi! band torinese dei Rough \"Torino \u00e8 la mia citt\u00e0\", gi\u00e0 registrata sul secondo album.\nNel 2004 registrano il loro ultimo lavoro in studio intitolato \"Mi vida loca\" distribuito in tutta Europa oltre che in Canada, Australia e Giappone. Per promuovere il nuovo lavoro viene organizzato un tour nell'Europa dell'est. Infine nel 2006 viene registrato il secondo live ufficiale intitolato \"Night of the Speed Demons\" durante un concerto insieme ad altre due gruppi storici della scena italiana: i Cripple Bastards e gli Skruigners.\nIl gruppo si scioglie nel 2006.\nDalle ceneri di Woptime e Sickhead nascono i Concrete Block."}
{"id": "434390", "revid": "125019", "url": "https://it.wikipedia.org/wiki?curid=434390", "title": "Sin (Marvel Comics)", "text": "Sin, il cui vero nome \u00e8 Synthia Schmidt, \u00e8 un personaggio dei fumetti, creato da J.M. DeMatteis (testi) e Paul Neary (disegni) nel 1984, pubblicato dalla Marvel Comics. La sua prima apparizione \u00e8 in \"Captain America\" (prima serie) n. 290.\n\u00c8 una supercriminale, figlia del Teschio Rosso. \u00c8 conosciuta anche come \"Madre Superiora\", \"Sorella Peccato\", \"Erica Holstein\".\nBiografia del personaggio.\nCercando un erede, il Teschio Rosso ebbe una figlia da una donna delle pulizie. La donna mor\u00ec di parto e il Teschio Rosso ebbe una figlia, alla quale fu dato il nome di Synthia, cresciuta da una balia di nome \"Susan Scarbo\". Dopo averla indottrinata, il Teschio la fece invecchiare in modo accelerato fino a che non divenne adulta e le diede poteri superumani.\nCome \"Madre Superiora\", Synthia divenne la leader di un gruppo chiamato le \"Sorelle del Peccato\"; ragazze orfane che erano invecchiate in modo accelerato fino all'et\u00e0 adulta e alle quali furono dati i poteri dal Teschio, dopo essere state indottrinate da Synthia. Le Sorelle del Peccato ebbero molti scontri con la nemesi del Teschio Capitan America, prima di essere ringiovanite in una camera progettata per invertire il processo di invecchiamento del Teschio mentre attaccavano Capitan America - che aveva a sua volta subito un invecchiamento accelerato a causa del Teschio - il Capitano us\u00f2 la camera, le sorelle vennero riportate all'infanzia e il capitano alla normalit\u00e0. Sin, avrebbe pi\u00f9 tardi affermato che era stata ringiovanita ad una et\u00e0 errata - ma se questo sia vero e in che direzione sia avvenuto l'errore, non \u00e8 chiaro.\nPi\u00f9 tardi, la balia di Synthia, Susan Scarbo (che si faceva chiamare \"Madre Notte\"), ricostitu\u00ec le Sorelle del Peccato e divenne la loro nuova leader, mentre la ringiovanita Synthia prese il nome di \"Sorella Peccato\".\nIn seguito fu catturata dallo S.H.I.E.L.D. e portata nel loro istituto di rieducazione, dove tentarono di riprogrammarla per farne una \"normale ragazza americana\" e le diedero false memorie adatte allo scopo. In seguito, il Teschio Rosso venne assassinato e uno dei suoi agenti, Crossbones, irruppe nella struttura e rap\u00ec Synthia. Crossbones tortur\u00f2 Synthia per distruggere il condizionamento dello S.H.I.E.L.D. Dopo aver avuto successo, inizi\u00f2 una relazione con lui, e - con Synthia che adesso si faceva chiamare solo \"Sin\" - i due iniziarono una lunga serie di omicidi.\nDopo che il Soldato d'Inverno (il redivivo Bucky) ha catturato Crossbones, reo di aver sparato a Capitan America, il Teschio ha messo Sin a capo della nuova Squadra dei serpenti, grazie ai quali Synthia \u00e8 riuscita a liberare il suo uomo dalla prigione S.H.I.E.L.D. nella quale era stato rinchiuso.\nCapitan America: Rinato.\nQuando il nuovo Capitan America le impedisce di uccidere un senatore degli Stati Uniti d'America, Synthia viene rinchiusa in una prigione dello S.H.I.E.L.D., ma quando a capo dell'organizzazione arriva Norman Osborn (che la ribattezza H.A.M.M.E.R.) il neodirettore la fa interrogare, per scoprire l'identit\u00e0 del secondo cecchino che spar\u00f2 a Capitan America. Sin tenta di fuggite, ma viene messa K.O. da Bullseye.\nIn seguito, Osborn fa liberare Sin e Crossbones dalle loro celle, con l'ordine di ritrovare il Teschio Rosso, affinch\u00e9 il nazista riesca ad impossessarsi del corpo di Cap e in seguito lavorare per lui, al comando dei suoi Vendicatori.\nCon l'aiuto del Dottor Destino, il piano riesce ed il Teschio Rosso prende il controllo del corpo di Capitan America e quindi vola alla volta di Washington: una volta l\u00ec, Crossbones insieme a dei super-M.O.D.O.K affronta Ronin, la Vedova Nera, Hank Pym e Falcon, mentre Sin e suo padre combattono contro Bucky.\nSuccessivamente, Steve Rogers riesce a tornare padrone del suo corpo e durante la battaglia finale il Teschio Rosso muore e Sin viene sfigurata da un'esplosione, che la rende \"somigliante al proprio padre\", secondo Norman Osborn.\nFear Itself.\nGrazie all'aiuto del Barone Zemo, Sin riesce ad infiltrarsi nel nascondiglio segreto di suo padre, ottenendo un diario nel quale vi \u00e8 scritto di una missione fatta durante la seconda guerra mondiale: Herr Schmidt, alla ricerca degli Asi, trov\u00f2 in Antartide un martello magico, che per\u00f2 n\u00e9 lui n\u00e9 Hitler riuscirono a sollevare. Tale fatto viene giustificato da Sin per il fatto che suo padre non fosse cos\u00ec intenzionato ad usarlo con dovere, cosa che invece lei era decisa fermamente a fare. Seguendo la mappa tracciata negli scritti, trova la fantomatica Base Null in Antartide, nella quale \u00e8 custodito il misterioso artefatto. Dopo aver sconfitto gli ultimi nazisti rimasti all'interno dell'edificio entra nella sala pi\u00f9 interna, dove trova l'arma ancora intatta. Una scritta in runico \u00e8 visibile sul manico. Dice esplicitamente che:\nSin non ha paura di mostrare la sua forza e spinta da un desiderio irrefrenabile di cambiare il mondo, riesce a sollevare l'arma, diventando il primo Valoroso del Serpente, divinit\u00e0 asgardiana rinchiusa nella Fossa delle Marianne da Odino. Sentendo la voce di suo \"padre\", Sin si dirige verso l'abisso oceanico, uccidendo alla fine diversi draghi, guardiani del portale mistico che conduce alla prigione di Cul. Questi le spiega che per essere al massimo delle forze e dominare il mondo ha bisogno di nutrirsi di paura, moltissima paura; l'unico modo per spaventare gran parte del globo consisterebbe secondo lui nell'evocare gli altri sette Valorosi tramite dei martelli magici, che richiama poco dopo dallo spazio. Mentre diversi supereroi e supercriminali vengono impossessati da tali artefatti, Sin prende il controllo di gran parte dei robot nazisti nascosti nella base segreta posta nel Sahara, grazie anche all'intervento del Serpente. Poche ore dopo, Washington e New York rimangono vittima di un enorme blitzkrieg nel quale diversi eroi cercano di salvare pi\u00f9 vite possibili, tipo \"Squirrel Girl\" e i Nuovi Vendicatori. Nel bel mezzo della battaglia, il Valoroso incontra Bucky nelle vesti di Capitan America, pronto a vendicarsi per il lavaggio mentale di cui era rimasto vittima non molto tempo prima, organizzato da Sin stessa, Teschio Rosso ed il Dottor Faustus. Dopo un veloce scontro, Bucky viene privato del braccio bionico e colpito a morte.\nCon la sconfitta dell'aiutante di Cap, Skadi va a New York, non lontano da Yancy Street, dove incontra con suo grande piacere Steve Rogers, l'originale Capitan America. \u00c8 pronta a sfidarlo, ma il Serpente arriva e da solo sconfigge diversi Vendicatori, rompendo addirittura l'indistruttibile scudo di vibranio della Sentinella della Libert\u00e0. In seguito, tuttavia, Thor riesce ad uccidere il Serpente e causa la disattivazione di tutti i martelli; Sin rimane cos\u00ec senza potere e sconfitta.\nReclutata dal D.A.O (il \"dipartimento armamenti occulti\" dell'HYDRA) recupera i martelli dei valorosi, presi in custodia da varie organizzazioni in tutto il mondo, con i quali risveglia l'ultimo \"Dormiente\" (un robot creato dal Serpente, simile al Distruttore di Odino). Fusasi completamente con esso inizia a devastare il mondo fronteggiando tutti gli eroi e riesce anche ad uccidere Valchiria. Tramite un'evocazione del Dr.strange, quest'ultima torna in vita e riesce a distruggere il dormiente. Ritornata nel proprio corpo, Sin diviene il leader del D.A.O mettendosi alla testa di un esercito di maghi, vampiri, demoni e mostri.\nNuovissimo Universo Marvel.\nDopo gli eventi di Secret Wars, Sin riappare con il suo volto normale e non pi\u00f9 sfigurato; in pi\u00f9 ha ripreso a collaborare con Crossbones e il padre, il Teschio Rosso, ora dotato dei poteri telepatici di Charles Xavier, all'interno della nuova incarnazione dell'HYDRA.\nPoteri e abilit\u00e0.\nCome Madre Superiora, Sin possedeva una serie di abilit\u00e0 superumane che includevano telepatia, telecinesi, teletrasporto. Dopo essere ringiovanita, apparentemente perse completamente questi poteri - a differenza delle altre Sorelle del Peccato, i cui poteri furono ridotti, ma non eliminati, dal ringiovanimento. La ragione per questa differenza non \u00e8 chiara. \u00c8 un'esperta di armi da fuoco, esplosivi e nel combattimento corpo a corpo.\nNei panni di Ska\u00f0i, mantiene ancora parte della sua coscienza, a differenza degli altri Valorosi che dominano l'ospite con il quale si sono materializzati. Tramite il suo martello, \u00e8 riuscita ad inabissarsi nell'Oceano Pacifico, tranciare arti da supereroi, come accaduto con Bucky, ed emettere raggi energetici di altissima potenza."}
{"id": "434391", "revid": "1442080", "url": "https://it.wikipedia.org/wiki?curid=434391", "title": "Nabalamprophyllite", "text": "La nabalamprophyllite \u00e8 un minerale appartenente al gruppo della lamprofillite."}
{"id": "434392", "revid": "767487", "url": "https://it.wikipedia.org/wiki?curid=434392", "title": "Lamprofillite", "text": "La lamprofillite \u00e8 un minerale appartenente al gruppo omonimo."}
{"id": "434393", "revid": "767487", "url": "https://it.wikipedia.org/wiki?curid=434393", "title": "Kukisvumite", "text": "La kukisvumite \u00e8 un minerale."}
{"id": "434394", "revid": "729019", "url": "https://it.wikipedia.org/wiki?curid=434394", "title": "Shkatulkalite", "text": "La shkatulkalite \u00e8 un minerale appartenente al gruppo dell'epistolite."}
{"id": "434395", "revid": "1442080", "url": "https://it.wikipedia.org/wiki?curid=434395", "title": "Barytolamprophyllite", "text": "La barytolamprophyllite \u00e8 un minerale appartenente al gruppo della lamprofillite."}
{"id": "434397", "revid": "1442080", "url": "https://it.wikipedia.org/wiki?curid=434397", "title": "Ericssonite", "text": "La ericssonite \u00e8 un minerale appartenente al gruppo della lamprofillite.\nVariet\u00e0.\n\u00c8 conosciuto il politipo ericssonite-2\"O\"."}
{"id": "434398", "revid": "1442080", "url": "https://it.wikipedia.org/wiki?curid=434398", "title": "Ericssonite-2O", "text": "L'ericssonite-2\"O\" \u00e8 un politipo dell'ericssonite pertanto \u00e8 da considerarsi una variet\u00e0. Precedentemente era conosciuta come ortoericssonite."}
{"id": "434399", "revid": "767487", "url": "https://it.wikipedia.org/wiki?curid=434399", "title": "Muirite", "text": "La muirite \u00e8 un minerale."}
{"id": "434401", "revid": "767487", "url": "https://it.wikipedia.org/wiki?curid=434401", "title": "Belkovite", "text": "La belkovite \u00e8 un minerale scoperto nel 1991 il cui nome \u00e8 stato attribuito in onore del mineralogista sovietico Igor Vladimirovich Bel'kov (1917-1989).\nMorfologia.\nLa belkovite si presenta come anelli sul pirocloro ricco di bario e come piccoli cristalli aggregati a forma di botte data dalla combinazione di prismi e terminazioni pinacoidali.\nOrigine e giacitura.\nLa belkovite \u00e8 stata trovata nelle carbonatiti di dolomite-calcite associata con magnetite, pirocloro, flogopite, clorite, pirite, pirrotite, apatite, barite, alstonite e nenadkevichite."}
{"id": "434402", "revid": "287204", "url": "https://it.wikipedia.org/wiki?curid=434402", "title": "Murmanite", "text": "La murmanite \u00e8 un minerale appartenente al gruppo dell'epistolite."}
{"id": "434403", "revid": "1442080", "url": "https://it.wikipedia.org/wiki?curid=434403", "title": "Epistolite", "text": "La epistolite \u00e8 un minerale appartenente al gruppo omonimo."}
{"id": "434404", "revid": "1442080", "url": "https://it.wikipedia.org/wiki?curid=434404", "title": "Lomonosovite", "text": "La lomonosovite \u00e8 un minerale appartenente al gruppo dell'epistolite."}
{"id": "434405", "revid": "1442080", "url": "https://it.wikipedia.org/wiki?curid=434405", "title": "Vuonnemite", "text": "La vuonnemite \u00e8 un minerale appartenente al gruppo dell'epistolite."}
{"id": "434406", "revid": "1442080", "url": "https://it.wikipedia.org/wiki?curid=434406", "title": "Bussenite", "text": "La bussenite \u00e8 un minerale.\nEtimologia.\nIl nome \u00e8 in onore della mineralogista e petrografa russa Irina Vladislavovna Bussen (1915-2013)."}
{"id": "434407", "revid": "984922", "url": "https://it.wikipedia.org/wiki?curid=434407", "title": "Quadruphite", "text": "La quadruphite \u00e8 un minerale scoperto nel 1992 appartenente al gruppo dell'epistolite. Il nome deriva dal fatto che la formula chimica originaria contenesse quattro gruppi fosfato e in riferimento al contenuto di fosfato (\"phosfate\").\nMorfologia.\nLa quadruphite si presenta generalmente in scaglie.\nOrigine e giacitura.\nLa quadruphite si forma nei complessi alcalini."}
{"id": "434408", "revid": "23", "url": "https://it.wikipedia.org/wiki?curid=434408", "title": "Quadruphite-VIII", "text": ""}
{"id": "434409", "revid": "1442080", "url": "https://it.wikipedia.org/wiki?curid=434409", "title": "Sobolevite", "text": "La sobolevite \u00e8 un minerale appartenente al gruppo dell'epistolite."}
{"id": "434410", "revid": "23", "url": "https://it.wikipedia.org/wiki?curid=434410", "title": "Polyphite-VII", "text": ""}
{"id": "434411", "revid": "984922", "url": "https://it.wikipedia.org/wiki?curid=434411", "title": "Polyphite", "text": "La polyphite \u00e8 un minerale del gruppo dell'epistolite scoperto nel 1992."}
{"id": "434412", "revid": "767487", "url": "https://it.wikipedia.org/wiki?curid=434412", "title": "Fresnoite", "text": "La fresnoite \u00e8 un minerale."}
{"id": "434414", "revid": "767487", "url": "https://it.wikipedia.org/wiki?curid=434414", "title": "Bafertisite", "text": "La bafertisite \u00e8 un minerale appartenente al gruppo omonimo."}
{"id": "434415", "revid": "1442080", "url": "https://it.wikipedia.org/wiki?curid=434415", "title": "Hejtmanite", "text": "La hejtmanite \u00e8 un minerale appartenente al gruppo della bafertisite."}
{"id": "434416", "revid": "1442080", "url": "https://it.wikipedia.org/wiki?curid=434416", "title": "Delindeite", "text": "La delindeite \u00e8 un minerale appartenente al gruppo della bafertisite."}
{"id": "434417", "revid": "1442080", "url": "https://it.wikipedia.org/wiki?curid=434417", "title": "Natrokomarovite", "text": "La natrokomarovite \u00e8 un minerale."}
{"id": "434418", "revid": "1543377", "url": "https://it.wikipedia.org/wiki?curid=434418", "title": "Komarovite", "text": "La komarovite \u00e8 un minerale."}
{"id": "434419", "revid": "1442080", "url": "https://it.wikipedia.org/wiki?curid=434419", "title": "Fersmanite", "text": "La fersmanite \u00e8 un minerale."}
{"id": "434420", "revid": "1442080", "url": "https://it.wikipedia.org/wiki?curid=434420", "title": "Matsubaraite", "text": "La matsubaraite \u00e8 un minerale appartenente al gruppo della chevkinite."}
{"id": "434421", "revid": "1442080", "url": "https://it.wikipedia.org/wiki?curid=434421", "title": "Rengeite", "text": "La rengeite \u00e8 un minerale appartenente al gruppo della chevkinite, analogo alla perrierite-(Ce) con prevalenza di Sr e Zr.\nEtimologia.\nIl nome deriva dalla localit\u00e0 di scoperta: i depositi metamorfici giapponesi di Mount Renge nella prefettura di Niigata."}
{"id": "434422", "revid": "365417", "url": "https://it.wikipedia.org/wiki?curid=434422", "title": "Polyakovite-(Ce)", "text": "La polyakovite-(Ce) \u00e8 un minerale.\nEtimologia.\nIl nome \u00e8 in onore del mineralogista russo Vladislav Olegovich Polyakov (1950-1993), che ha dato contributi significativi alla mineralogia degli Urali."}
{"id": "434423", "revid": "365417", "url": "https://it.wikipedia.org/wiki?curid=434423", "title": "Perrierite-(Ce)", "text": "La perrierite-(Ce) \u00e8 un minerale appartenente al gruppo della chevkinite."}
{"id": "434424", "revid": "365417", "url": "https://it.wikipedia.org/wiki?curid=434424", "title": "Karnasurtite-(Ce)", "text": "La karnasurtite-(Ce) \u00e8 un minerale."}
{"id": "434425", "revid": "1442080", "url": "https://it.wikipedia.org/wiki?curid=434425", "title": "Nasonite", "text": "La nasonite \u00e8 un minerale."}
{"id": "434426", "revid": "1442080", "url": "https://it.wikipedia.org/wiki?curid=434426", "title": "Molibdofillite", "text": "La molibdofillite \u00e8 un minerale."}
{"id": "434428", "revid": "1543377", "url": "https://it.wikipedia.org/wiki?curid=434428", "title": "Melanotekite", "text": "La melanotekite \u00e8 un minerale."}
{"id": "434429", "revid": "767487", "url": "https://it.wikipedia.org/wiki?curid=434429", "title": "Kentrolite", "text": "La kentrolite \u00e8 un minerale."}
{"id": "434430", "revid": "767487", "url": "https://it.wikipedia.org/wiki?curid=434430", "title": "Harstigite", "text": "La harstigite \u00e8 un minerale."}
{"id": "434431", "revid": "1776051", "url": "https://it.wikipedia.org/wiki?curid=434431", "title": "Dellaite", "text": "La dellaite \u00e8 un minerale."}
{"id": "434432", "revid": "767487", "url": "https://it.wikipedia.org/wiki?curid=434432", "title": "Rustumite", "text": "La rustumite \u00e8 un minerale."}
{"id": "434433", "revid": "287204", "url": "https://it.wikipedia.org/wiki?curid=434433", "title": "Clinozoisite", "text": "La clinozoisite \u00e8 un minerale appartenente al gruppo dell'epidoto.\nAbito cristallino.\nIn cristalli prismatici, soventemente ben termitati e sviluppati, anche in masse compatte.\nOrigine e giacitura.\nLa clinozoisite \u00e8 componente essenziale delle facies metamorfiche regionali, ma si trova anche in rocce metamorfiche di contatto. si trova anche nelle fessure alpine, raramente nelle pegmatiti, anche nelle vene di rodingiti e al contatto tra rocce ignee e calcaree. Bei e grandi cristalli si possono rinvenire a Pregatten (Austria), a Champierdonet in Piemonte (Italia) e in alcune spiagge dell'isola di Procida."}
{"id": "434434", "revid": "121384748", "url": "https://it.wikipedia.org/wiki?curid=434434", "title": "Epidoto", "text": "L'epidoto \u00e8 un minerale, appartenente al gruppo dell'epidoto, costituito da sorosilicati di calcio, alluminio e ferro. La sua formula \u00e8 Ca2Al3Fe(SiO4)(Si2O7)O(OH). \nAbito cristallino.\nSi trova in forma di cristalli prismatici allungati, talvolta tozzi, raramente tabulari o pseudo-ottaedrici, generalmente ben terminati, con pleocroismo talvolta presente (X: incolore, giallo pallido, verde pallido; Y: giallo verdastro; Z: verde giallastro). Pu\u00f2 avere anche abito massivo, grossolano, granulare, o fibroso.\nComposizione e struttura.\nLa struttura dell'epidoto contiene sia gruppi SiO44- indipendenti che gruppi Si2O76-. Nella struttura sono presenti inoltre catene di ottaedri AlO69- e (AlO4(OH)2)7- che condividono spigoli, orientate secondo la direzione dell'asse b. Al di fuori delle catene si trova un'ulteriore posizione ottaedrica; questo sito \u00e8 occupato da Al nella clinozoisite e da Fe3+ e Al nell'epidoto. Le catene sono collegate dai gruppi indipendenti SiO44- e Si2O76-. Il Ca+ occupa un sito a coordinazione 8 irregolare. Il sito occupato dal calcio pu\u00f2 essere anche parzialmente riempito da Na+. Oltre ad Al il sito ottaedrico esterno alle catene pu\u00f2 ospitare Fe3+, Mn3+ e pi\u00f9 raramente Mn2+. \nDalla struttura dell'epidoto deriva la struttura dell'allanite sostituendo parte del Ca2+ con elementi delle terre rare e compensando le cariche sostituendo parte del Fe3+ con Fe2+. \nPropriet\u00e0 ottiche e fisiche.\nMolti dei caratteri dell'epidoto variano in relazione alla quantit\u00e0 di ferro presente come ad esempio il colore, le propriet\u00e0 ottiche ed il peso specifico. Il colore varia dal verde, grigio, marrone al nero ma di solito presenta una caratteristica sfumatura verde giallastra o verde pistacchio. Gli indici di rifrazione dei minerali della serie dell'epidoto mostrano una moderata correlazione con la sostituzione di Al da parte del Fe3+. La correlazione \u00e8 di tipo lineare, all'aumentare del contenuto in Fe3+, aumenta il valore dell'indice di rifrazione n\u03b3. La variazione della birifrangenza \u00e8 invece meno regolare ma sempre dettata dal grado di sostituzione Al-Fe3+.\nOrigine e giacitura.\nL'epidoto si trova nelle rocce metamorfiche generalmente associato ad anfiboli. Si trova in rocce metamorfiche di grado pi\u00f9 basso. Questi epidoti sono ricchi in ferro e spesso associati con clorite, prehnite, albite e calcite. Associazioni ad epidoto sono presenti nei prodotti del metamorfismo di contatto, particolarmente nelle rocce calcaree. Spesso \u00e8 un costituente accessorio di rocce ignee acide e si trova anche come prodotto dell'alterazione idrotermale del plagioclasio.\nMiniere principali.\nLe principali miniere di ritrovamento sono:\nUtilizzi.\nHa interesse prevalentemente mineralogico, scientifico e collezionistico. La pietra viene usata anche in gemmologia."}
{"id": "434435", "revid": "1959755", "url": "https://it.wikipedia.org/wiki?curid=434435", "title": "Piemontite", "text": "La piemontite \u00e8 un minerale appartenente al gruppo dell'epidoto; il suo nome deriva dal Piemonte, in cui \u00e8 stato scoperto nel 1853.\nAbito cristallino.\nMassivo, granulare, prismatico, da fascicolare a fibroso. Colonnare allungato sulle facce dei pinnacoli. I cristalli generalmente sono imperfetti raramente singoli.\nOrigine e giacitura.\nSi forma prevalentemente in rocce metamorfiche di contatto.\nIl minerale si trova in vari depositi di manganese dove si \u00e8 formato per metamorfismo regionale di grado medio-basso.\nIn alcuni casi il minerale si forma per derivazione di plagioclasi calcici.\nForma in cui si presenta in natura.\nLa Piemontite si presenta in aggregati spesso raggiati di individui cristallini di colore rosso-violaceo o rosso-bruno, raramente ben formati.\nUtilizzi in gioielleria.\nViene tagliata a facce raramente, mentre pi\u00f9 comunemente viene intagliata secondo superfici curve o per realizzare degli intagli e degli oggetti ornamentali di modeste dimensioni.\nCaratteristiche chimico-fisiche.\nAl microscopio, il minerale presenta pleocroismo."}
{"id": "434436", "revid": "107532639", "url": "https://it.wikipedia.org/wiki?curid=434436", "title": "E Johnny prese il fucile (romanzo)", "text": "E Johnny prese il fucile (\"Johnny Got His Gun\") \u00e8 un romanzo dello scrittore statunitense Dalton Trumbo del 1939.\nTrama.\nColpito da una cannonata nell'ultimo giorno della guerra 1914-18, il soldato americano Joe Bonham perde gambe, braccia e parte del viso, cio\u00e8 vista, olfatto, udito e parola, diventando un troncone di carne pensante.\nIl giovane riprende coscienza e un po' alla volta e si rende conto di aver perso ogni possibilit\u00e0 di contatto col mondo esterno. Ciononostante dopo qualche tempo comincia a \"sentire\" presenze umane e il tepore della primavera.\nStile e struttura.\nLo stile \u00e8 quello del monologo interiore. L'autore descrive le sensazioni e i pensieri del personaggio, il suo riandare ai tempi felici della giovinezza, la sua disperazione e i miglioramenti dell'umore.\nContesto storico.\nAntifascista e soprattutto antimilitarista, Trumbo scrive questo straziante apologo contro ogni tipo di guerra nel 1938, ispirandosi ad un fatto realmente accaduto. Il libro usc\u00ec nel 1939, quando ormai gli americani stavano per intervenire nel secondo conflitto mondiale, ma dopo l'episodio di Pearl Harbor fu ritirato dalle librerie ed occultato ai pi\u00f9. Dal 1945 ricomparve nelle librerie ed and\u00f2 a ruba ogni volta che l'America entrava in guerra contro qualcuno: Corea, Vietnam, ogni volta rientrava in circolazione come un manifesto/monito sulla carneficina folle a cui lo \"Zio Sam\" andava avvicinandosi per esserne investito e destabilizzato.\nLo scrittore Dalton Trumbo ne fece il progetto della sua vita, tanto che dopo essere stato messo in prigione durante il maccartismo (Trumbo era iscritto al Partito Comunista degli Stati Uniti d'America) insieme ad altri nove sceneggiatori e registi di Hollywood, dopo aver continuato a fare lo sceneggiatore segretamente ad Hollywood sotto pseudonimo o senza essere accreditato nei titoli, e, nonostante neanche una piena riabilitazione gli eviti di ricevere 17 porte in faccia da produttori e registi, nel 1971 riesce a far uscire nelle sale il film \"E Johnny prese il fucile\", con il quale esord\u00ec alla regia all'et\u00e0 di 66 anni.\nGi\u00e0 nel 1941, Trumbo ne aveva realizzato un adattamento per la radio, con la voce narrante di James Cagney.\nSignificato del titolo.\nIl titolo \u00e8 un gioco di parole con la frase \"Johnny prendi il fucile\" (in originale: \"Johnny get your gun\"), usata per invitare i giovani a entrare nell'esercito americano tra la fine del XIX e l'inizio del XX secolo. La frase era stata resa popolare dalla canzone \"Over There\" di George M. Cohan, registrata il primo anno del coinvolgimento degli Stati Uniti nella Prima Guerra Mondiale. \"Johnny Get Your Gun\" \u00e8 anche il titolo di un film del 1919 diretto da Donald Crisp. Il significato quindi \u00e8 da interpretarsi in senso ironico come \"Johnny ha preso il suo fucile\" e non si riferisce al nome del protagonista, che invece \u00e8 Joe Bonham."}
{"id": "434437", "revid": "697352", "url": "https://it.wikipedia.org/wiki?curid=434437", "title": "Piemontite-(Sr)", "text": "La piemontite-(Sr) \u00e8 un minerale del gruppo dell'epidoto. Fino al 2006 era conosciuto come stronziopiemontite per poi essere rinominato nell'ambito della revisione della nomenclatura del supergruppo dell'epidoto."}
{"id": "434438", "revid": "228587", "url": "https://it.wikipedia.org/wiki?curid=434438", "title": "Clinozoisite-(Sr)", "text": "La clinozoisite-(Sr) \u00e8 un minerale del gruppo dell'epidoto. Fino al 2006 era conosciuto come niigataite per poi essere rinominato dall'IMA nell'ambito della revisione della nomenclatura del gruppo dell'epidoto."}
{"id": "434439", "revid": "729019", "url": "https://it.wikipedia.org/wiki?curid=434439", "title": "Manganipiemontite-(Sr)", "text": "La manganipiemontite-(Sr) \u00e8 un minerale del gruppo dell'epidoto. Fino al 2006 era conosciuta come tweddillite per poi essere rinominata dall'IMA nell'ambito della revisione della nomenclatura del supergruppo dell'epidoto."}
{"id": "434440", "revid": "309289", "url": "https://it.wikipedia.org/wiki?curid=434440", "title": "Mukhinite", "text": "La mukhinite \u00e8 una variet\u00e0 di epidoto appartenente al gruppo dell'epidoto. La sua composizione chimica \u00e8 affine a quella della clinozoisite con un terzo dell'alluminio sostituito dal vanadio.\nDeve il suo nome a A. S. Mukhin (1910-1973), geologa russa.\nAbito cristallino.\nPrismatico.\nOrigine e giacitura.\nSi rinviene, associato a goldmanite, nei marmi presenti nella parte superiore dei giacimenti ferrosi del Tashelginsk, presso Gornaya Shoriya nella Siberia occidentale.\nForma in cui si presenta in natura.\nSi presenta in granuli irregolari aventi diametro fino a 5mm e come tozzi cristalli prismatici, lunghi fino a 2,5mm."}
{"id": "434441", "revid": "729019", "url": "https://it.wikipedia.org/wiki?curid=434441", "title": "Manganiandrosite-(La)", "text": "La manganiandrosite-(La) \u00e8 un minerale del gruppo dell'epidoto. Il nome deriva dalla composizione del minerale e dal luogo di scoperta, l'isola di Andros appartenente al gruppo delle Cicladi in Grecia. Inizialmente a questa specie fu attribuito il nome di androsite-(La) ma nel 2006 il sottocomitato sugli epidoti del CNMMN (organo dell'IMA) stabil\u00ec il cambio di denominazione.\nOrigine e giacitura.\nLa manganiandrosite-(La) si rinviene nelle rocce silicee-carbonatiche ricche di manganese."}
{"id": "434442", "revid": "228587", "url": "https://it.wikipedia.org/wiki?curid=434442", "title": "Dollaseite-(Ce)", "text": "La dollaseite-(Ce) \u00e8 un minerale appartenente al gruppo della dollaseite. \u00c8 stato scoperto da Gajer nel 1927 nella minera Ostanmossa, in Svezia. Il nome fu scelto in onore di Wayne Dollase, un ricercatore che si occup\u00f2 largamente dello studio del gruppo dell\u2019epidoto.\nAbito cristallino.\nL'abito cristallino \u00e8 di tipo massivo.\nStruttura e composizione.\nCon la formula generale del gruppo dell'epidoto: A2M3Si3O13H, la dollaseite-(Ce) riceve la sua formula CaREE3+Mg2AlSi3O11,(OH)F sulla base di dati provenienti da procedure analitiche a microscopia elettronica. I risultati forniscono la formula empirica (Ca.91 Ce.45 La.20 Nd.20 Pr.09 Sm.08 Gd.06)(Mg1.81 Fe.25)Al.97 Si3.0(OH)1.25 F.88 O10.99 da cui deriva la formula standard dopo aver applicato le regole di Levinson per la ridenominazione dei minerali REE. La struttura atomica della dollaseite pu\u00f2 essere complessa a causa delle sostituzioni che coinvolgono sia anioni che cationi((Fe, Al)3+ + O2\u2013 = Mg2+ + F\u2013). La confusione inizialmente generata da questo minerale \u00e8 dovuta proprio a queste sostituzioni che non sono sempre complete e pu\u00f2 quindi ricordare la dissakisite-(Ce). Grazie all\u2019utilizzo di un EMP fu possibile studiare la composizione della dollaseite. Come il resto dei membri del gruppo dell'epidoto, le posizioni ottaedriche occupate dall'Al hanno in comune i bordi formando quindi delle catene infinite.\nPropriet\u00e0 fisiche.\nSimilmente ad altri minerali del gruppo dell'epidoto, la dollaseite-(Ce) \u00e8 monoclina. Presenta un colore marrone ed una lucentezza vitrea, lo striscio \u00e8 marrone chiaro. La dollaseite-(Ce) \u00e8 caratterizzata da un peso specifico pari a 3,9 g/cm3 ed una durezza compresa tra 6,5 e 7 della scala Mohs. Per ci\u00f2 che riguarda le propriet\u00e0 ottiche ha indici di rifrazione: n\u03b1 = 1,715 n\u03b2 = 1,718 n\u03b3 = 1,733. Una birifrangenza \u03b4 = 0.018 ed una figura d'interferenza biassiale otticamente positiva. \nOrigine e giacitura.\nViene spesso trovata in rocce dolomitiche e tremolitiche in forma di cristalli subedrali di colore marrone scuro.\nLuoghi di ritrovamento.\nAd oggi l\u2019unico sito di ritrovamento \u00e8 la miniera di Ostanmossa in Svezia."}
{"id": "434443", "revid": "365417", "url": "https://it.wikipedia.org/wiki?curid=434443", "title": "Dissakisite-(Ce)", "text": "La dissakisite-(Ce) \u00e8 un minerale appartenente al gruppo dell'allanite."}
{"id": "434444", "revid": "228587", "url": "https://it.wikipedia.org/wiki?curid=434444", "title": "Allanite-(Y)", "text": "La allanite-(Y) \u00e8 un minerale."}
{"id": "434445", "revid": "228587", "url": "https://it.wikipedia.org/wiki?curid=434445", "title": "Allanite-(La)", "text": "La allanite-(La) \u00e8 un minerale."}
{"id": "434446", "revid": "108538257", "url": "https://it.wikipedia.org/wiki?curid=434446", "title": "Allanite-(Ce)", "text": "La allanite-(Ce) \u00e8 un minerale pirognomico appartenente al gruppo dell'allanite. Costituzionalmente un epidoto.\nAbito cristallino.\nMonoclino prismatico\nForma in cui si presenta in natura.\nDi solito in cristalli prismatici tozzi o allungati\nCaratteri chimici.\nSolubile a caldo in HCl con residuo di silice colloidale o polverulenta"}
{"id": "434447", "revid": "1442080", "url": "https://it.wikipedia.org/wiki?curid=434447", "title": "Ferriallanite-(Ce)", "text": "La ferriallanite-(Ce) \u00e8 un minerale appartenente al gruppo dell'allanite."}
{"id": "434448", "revid": "767487", "url": "https://it.wikipedia.org/wiki?curid=434448", "title": "Khristovite-(Ce)", "text": "La khristovite-(Ce) \u00e8 un minerale appartenente al gruppo della dollaseite.\nCollegamenti esterni.\n "}
{"id": "434449", "revid": "1001457", "url": "https://it.wikipedia.org/wiki?curid=434449", "title": "Gatelite-(Ce)", "text": "La gatelite-(Ce) \u00e8 un minerale scoperto nel giacimento di talco di Trimouns a Luzenac nel dipartimento di Ari\u00e8ge nei Pirenei francesi approvato dall'IMA nel 2001. Il nome \u00e8 stato attribuito in onore di Pierre Gatel, fondatore dell'Association Fran\u00e7aise de Micromin\u00e9ralogie.\nOrigine e giacitura.\nLa gatelite-(Ce) \u00e8 stata trovata associata con pirite, aeschynite-(Y), dissakisite-(Ce), dolomite, t\u00f6rnebohmite-(Ce), talco e quarzo. Si \u00e8 formata nelle ultime fasi di cristallizzazione.\nMorfologia.\nLa gatelite-(Ce) \u00e8 stata rinvenuta in piccoli cristalli ben formati di forma allungata e striati lungo [010]. I cristalli sono concresciuti con la t\u00f6rnebohmite-(Ce)."}
{"id": "434450", "revid": "287204", "url": "https://it.wikipedia.org/wiki?curid=434450", "title": "Epidoto-(Pb)", "text": "Lepidoto-(Pb) \u00e8 un minerale appartenente al gruppo dell'epidoto. Fino al 2006 questa specie era conosciuta come hancockite quando \u00e8 stata rinominata nell'ambito della revisione del supergruppo dell'epidoto."}
{"id": "434451", "revid": "287204", "url": "https://it.wikipedia.org/wiki?curid=434451", "title": "Zoisite", "text": "La zoisite, conosciuta anche come saualpite (dalla sua localit\u00e0 tipo), \u00e8 un calcio-alluminio idrossi sorosilicato appartenente al gruppo dell\u2019epidoto.\nAbito cristallino.\nSi presenta come un cristallo prismatico o in forma massiva. Nei cristalli euedrali le striature sono parallele all\u2019asse c e lungo tale asse vi \u00e8 anche una direzione di sfaldatura perfetta.\nStruttura e composizione.\nLa formula chimica \u00e8 Ca2AlAl2(SiO4)(Si2O7)O(OH). Le zoisiti mostrano una deviazione relativamente piccola da tale composizione. Il manganese \u00e8 presente solo in piccole quantit\u00e0 anche nella thulite. Quantit\u00e0 di cromo elevate si riscontrano solo in un numero ristretto di zoisiti. La zoisite, ortorombica, ha una struttura che pu\u00f2 essere derivata da quella del suo polimorfo monoclino clinozoisite per una duplicazione, simile alla geminazione, della cella lungo l'asse a, in maniera tale che a(zoisite)=2a sen \u03b2 (clinozoisite o epidoto).\nPropriet\u00e0 fisiche.\nLa zoisite presenta colorazioni marroni, nere e verdi. Presenta una lucentezza vitrea ed uno striscio bianco. Il suo peso specifico varia da 3,10 a 3,38 g/cm3 a seconda della variet\u00e0. La durezza \u00e8 compresa tra 6-7 della scala Mohs.\nPropriet\u00e0 ottiche.\nLa zoisite pu\u00f2 mostrare due orientazioni ottiche in funzione del contenuto di ferro. Nelle zoisiti con XFe [= Fe3+/(Fe3++Al)] tra 0 e 0,03 il piano degli assi ottici \u00e8 (010), con valori pi\u00f9 alti diventa (100). Nella maggior parte delle zoisiti vi \u00e8 una forte dispersione, responsabile dei colori di interferenza blu anomali di molti campioni. L'indicatrice ottica \u00e8 biassica. Solo nella thulite \u00e8 presente pleocroismo con questo schema: X= rosa pallido, rosso-viola; Y= da incolore a rosa brillante; Z= da giallo pallido a giallo. \nGiacitura.\n\u00c8 una costituente piuttosto comune delle rocce metamorfiche di facies anfibolitica ed \u00e8 frequente nelle anfiboliti derivate da rocce ignee basiche.\nLuoghi di ritrovamento.\nLuoghi di ritrovamento sono: Tanzania, Kenya, Norvegia, Svizzera, Austria, India, Pakistan e nello stato americano di Washington. In Italia \u00e8 presente nei pressi della Cima del Camossaro (Valsesia).\nNel 1967 in Tanzania venne scoperta una variet\u00e0 blu di zoisite di qualit\u00e0 gemma che venne chiamata tanzanite. Fino all\u2019inizio del XIX secolo veniva classificata come tremolite. Il minerale fu descritto da Abraham Gottlob Werner nel 1805. Venne chiamato cos\u00ec in onore di Sigmund Zois, il naturalista che gli sped\u00ec un campione dalle montagne Saualpe in Carinzia. Ha\u00fcy nel 1822 consider\u00f2 la zoisite come una variet\u00e0 di epidoto e la incluse nella sua \u201c\"epidote spezies\"\u201d."}
{"id": "434452", "revid": "767487", "url": "https://it.wikipedia.org/wiki?curid=434452", "title": "Macfallite", "text": "La macfallite \u00e8 un minerale."}
{"id": "434453", "revid": "1442080", "url": "https://it.wikipedia.org/wiki?curid=434453", "title": "Sursassite", "text": "La sursassite \u00e8 un minerale."}
{"id": "434454", "revid": "767487", "url": "https://it.wikipedia.org/wiki?curid=434454", "title": "Pumpellyite-(Mg)", "text": "La pumpellyite-(Mg) \u00e8 un minerale."}
{"id": "434455", "revid": "365417", "url": "https://it.wikipedia.org/wiki?curid=434455", "title": "Pumpellyite-(Fe2+)", "text": "La pumpellyite-(Fe2+) \u00e8 un minerale."}
{"id": "434456", "revid": "365417", "url": "https://it.wikipedia.org/wiki?curid=434456", "title": "Pumpellyite-(Fe3+)", "text": "La pumpellyite-(Fe3+) \u00e8 un minerale."}
{"id": "434457", "revid": "365417", "url": "https://it.wikipedia.org/wiki?curid=434457", "title": "Pumpellyite-(Mn2+)", "text": "La pumpellyite-(Mn2+) \u00e8 un minerale."}
{"id": "434458", "revid": "365417", "url": "https://it.wikipedia.org/wiki?curid=434458", "title": "Julgoldite-(Fe2+)", "text": "La julgoldite-(Fe2+) \u00e8 un minerale."}
{"id": "434459", "revid": "365417", "url": "https://it.wikipedia.org/wiki?curid=434459", "title": "Julgoldite-(Fe3+)", "text": "La julgoldite-(Fe3+) \u00e8 un minerale."}
{"id": "434460", "revid": "767487", "url": "https://it.wikipedia.org/wiki?curid=434460", "title": "Shuiskite", "text": "La shuiskite \u00e8 un minerale."}
{"id": "434461", "revid": "365417", "url": "https://it.wikipedia.org/wiki?curid=434461", "title": "Okhotskite-(Mg)", "text": "La okhotskite-(Mg) \u00e8 un minerale non approvato dall'IMA perch\u00e9 la sua descrizione \u00e8 stata pubblicata prima dell'approvazione."}
{"id": "434462", "revid": "1442080", "url": "https://it.wikipedia.org/wiki?curid=434462", "title": "Okhotskite", "text": "La okhotskite-(Mn++) \u00e8 un minerale."}
{"id": "434463", "revid": "1442080", "url": "https://it.wikipedia.org/wiki?curid=434463", "title": "Samfowlerite", "text": "La samfowlerite \u00e8 un minerale."}
{"id": "434464", "revid": "767487", "url": "https://it.wikipedia.org/wiki?curid=434464", "title": "Yoshimuraite", "text": "La yoshimuraite \u00e8 un minerale appartenente al gruppo dell'epistolite."}
{"id": "434465", "revid": "984922", "url": "https://it.wikipedia.org/wiki?curid=434465", "title": "Innelite", "text": "La innelite \u00e8 un minerale appartenente al gruppo dell'epistolite."}
{"id": "434466", "revid": "1442080", "url": "https://it.wikipedia.org/wiki?curid=434466", "title": "Manganvesuvianite", "text": "La manganvesuvianite \u00e8 un minerale."}
{"id": "434467", "revid": "1442080", "url": "https://it.wikipedia.org/wiki?curid=434467", "title": "Fluorvesuvianite", "text": "La fluorvesuvianite \u00e8 un minerale."}
{"id": "434468", "revid": "123317423", "url": "https://it.wikipedia.org/wiki?curid=434468", "title": "Vesuvianite", "text": "La vesuvianite o vesuviana o idocrasio \u00e8 un minerale, un sorosilicato che cristallizza in rocce metamorfiche ricche di calcio. Deve il suo nome al luogo in cui \u00e8 stata trovata la prima volta: il Monte Vesuvio. Fu scoperta nei proietti mineralizzati del Somma-Vesuvio, da Moritz Anton Kappeler nel 1723, che la chiam\u00f2 \u201cGiacinto ottododecaedrico\u201d. Nel 1772 Jean Baptiste Louis Rom\u00e9 de L\u2019Isle la rinomin\u00f2 \u201cGiacinto del Vesuvio\u201d. In seguito, Abraham Gottlob Werner nel 1795 la classific\u00f2 come \u201cVesuviana\u201d. Infine, Ren\u00e9 Just Ha\u00fcy nel 1799 la chiam\u00f2 \u201cIdocrasio\u201d (nome ormai desueto). Esiste anche nelle variet\u00e0 californite, ciprina, wiluite e xantite.\nAbito cristallino.\nFrequentemente si trova in forma di cristalli prismatici quadrangolari od ottagonali tozzi, terminanti su un lato (raramente su due) con piramidi a base quadrata smussata in cima. Si pu\u00f2 trovare anche in abito massivo, sia colonnare che granulare. Il colore varia dal marrone bruno dei cristalli del Vesuvio, fino al verde oliva, al giallo, al rosso e all\u2019azzurro.\nOrigine e giacitura.\nLa vesuviana si trova in calcari interessati da metamorfismo di contatto. Esistono altre quattro variet\u00e0: la californite, la ciprina, la wiluite, la xantite.\nForma in cui si presenta in natura.\nSi trova in rocce metamorfiche ricche di calcio, quali rocce calcareee impure, spesso associata a granati di vario tipo (grossularia, andradite), wollastonite, diopside, clorite.\nLocalit\u00e0 di ritrovamento.\nNumerose in Italia: Vesuvio e Monte Somma (Campania), Monzoni e Adamello (Trentino-Alto Adige), Val d'Ala (Piemonte), Valle della Gava (Liguria), Val Malenco (Lombardia), tufi laziali (Lazio), tufi Sardi (Sardegna), Bellecombe presso Ch\u00e2tillon (Valle d'Aosta), pomici toscane a Pitigliano (Ar).\nNumerosi sono i paesi da cui provengono cristalli di Vesuvianite, quali Messico, Oregon, California, Russia, Cina, Canada, Svizzera, Norvegia."}
{"id": "434469", "revid": "1543377", "url": "https://it.wikipedia.org/wiki?curid=434469", "title": "Wiluite", "text": "La wiluite \u00e8 un minerale. Ha la stessa struttura della vesuvianite.\nEtimologia.\nIl nome deriva dalla localit\u00e0 di scoperta: il fiume Wilui, nella regione russa della Jacuzia."}
{"id": "434470", "revid": "1442080", "url": "https://it.wikipedia.org/wiki?curid=434470", "title": "Ganomalite", "text": "La ganomalite \u00e8 un minerale."}
{"id": "434471", "revid": "152479", "url": "https://it.wikipedia.org/wiki?curid=434471", "title": "Queitite", "text": "La queitite \u00e8 un minerale."}
{"id": "434473", "revid": "1442080", "url": "https://it.wikipedia.org/wiki?curid=434473", "title": "Rosenhahnite", "text": "La rosenhahnite \u00e8 un minerale."}
{"id": "434474", "revid": "1442080", "url": "https://it.wikipedia.org/wiki?curid=434474", "title": "Trabzonite", "text": "La trabzonite \u00e8 un minerale."}
{"id": "434475", "revid": "1442080", "url": "https://it.wikipedia.org/wiki?curid=434475", "title": "Aminoffite", "text": "La aminoffite \u00e8 un minerale."}
{"id": "434476", "revid": "287204", "url": "https://it.wikipedia.org/wiki?curid=434476", "title": "Kinoite", "text": "La kinoite \u00e8 un minerale."}
{"id": "434477", "revid": "1442080", "url": "https://it.wikipedia.org/wiki?curid=434477", "title": "Magbasite", "text": "La magbasite \u00e8 un minerale."}
{"id": "434478", "revid": "336944", "url": "https://it.wikipedia.org/wiki?curid=434478", "title": "Fluorthal\u00e9nite-(Y)", "text": ""}
{"id": "434479", "revid": "767487", "url": "https://it.wikipedia.org/wiki?curid=434479", "title": "Thal\u00e9nite-(Y)", "text": "La thal\u00e9nite-(Y) \u00e8 un minerale."}
{"id": "434480", "revid": "228587", "url": "https://it.wikipedia.org/wiki?curid=434480", "title": "Ardennite-(As)", "text": "La ardennite-(As) \u00e8 un minerale conosciuto fino al 2007 come ardennite e rinominato in seguito al ritrovamento dell'ardennite-(V)."}
{"id": "434481", "revid": "767487", "url": "https://it.wikipedia.org/wiki?curid=434481", "title": "Medaite", "text": "La medaite \u00e8 un minerale."}
{"id": "434482", "revid": "767487", "url": "https://it.wikipedia.org/wiki?curid=434482", "title": "Saneroite", "text": "La saneroite \u00e8 un minerale."}
{"id": "434483", "revid": "1442080", "url": "https://it.wikipedia.org/wiki?curid=434483", "title": "Orientite", "text": "La orientite \u00e8 un minerale."}
{"id": "434485", "revid": "1442080", "url": "https://it.wikipedia.org/wiki?curid=434485", "title": "Ruizite", "text": "La ruizite \u00e8 un minerale."}
{"id": "434486", "revid": "1442080", "url": "https://it.wikipedia.org/wiki?curid=434486", "title": "Hubeite", "text": "La hubeite \u00e8 un minerale."}
{"id": "434487", "revid": "266175", "url": "https://it.wikipedia.org/wiki?curid=434487", "title": "Akatoreite", "text": "La akatoreite \u00e8 un minerale."}
{"id": "434488", "revid": "287204", "url": "https://it.wikipedia.org/wiki?curid=434488", "title": "Zunyite", "text": "La zunyite \u00e8 un minerale."}
{"id": "434489", "revid": "767487", "url": "https://it.wikipedia.org/wiki?curid=434489", "title": "Fencooperite", "text": "La fencooperite \u00e8 un minerale.\nEtimologia.\nIl nome \u00e8 in onore dell'ingegnere e collezionista di minerali rari statunitense Joseph Fenimore Cooper (1937- ), detto Fen."}
{"id": "434490", "revid": "365417", "url": "https://it.wikipedia.org/wiki?curid=434490", "title": "V\u00e4stmanlandite-(Ce)", "text": "La v\u00e4stmanlandite-(Ce) \u00e8 un minerale."}
{"id": "434491", "revid": "365417", "url": "https://it.wikipedia.org/wiki?curid=434491", "title": "Dissakisite-(La)", "text": "La dissakisite-(La) \u00e8 un minerale appartenente al gruppo dell'allanite."}
{"id": "434492", "revid": "1543377", "url": "https://it.wikipedia.org/wiki?curid=434492", "title": "Surkhobite", "text": "La surkhobite \u00e8 un minerale appartenente al gruppo della bafertisite."}
{"id": "434493", "revid": "1442080", "url": "https://it.wikipedia.org/wiki?curid=434493", "title": "Ortochevkinite", "text": "La ortochevkinite \u00e8 un minerale non accettato dall'IMA perch\u00e9 la descrizione \u00e8 incompleta."}
{"id": "434494", "revid": "228587", "url": "https://it.wikipedia.org/wiki?curid=434494", "title": "Biraite-(Ce)", "text": "La biraite-(Ce) \u00e8 un minerale."}
{"id": "434495", "revid": "1745361", "url": "https://it.wikipedia.org/wiki?curid=434495", "title": "Bruto II Greenshield", "text": "Bruto II Greenshield (in gallese Bryttys darian las), cio\u00e8 Bruto II dallo Scudo verde, \u00e8 un leggendario monarca britannico ricordato da Goffredo di Monmouth. Era figlio di re Ebrauco.\nBruto II, soprannominato \"Scudo verde\", era il pi\u00f9 anziano dei venti figli di Ebrauco e l'unico ancora in Britannia alla morte del padre, mentre tutti gli altri si erano recati in Germania, dove fondarono un regno. Rimase sul trono per venti anni e a lui successe il figlio Leil."}
{"id": "434496", "revid": "1442080", "url": "https://it.wikipedia.org/wiki?curid=434496", "title": "Bykovaite", "text": "La bykovaite \u00e8 un minerale."}
{"id": "434497", "revid": "767487", "url": "https://it.wikipedia.org/wiki?curid=434497", "title": "Zakharovite", "text": "La zakharovite \u00e8 un minerale, un silicato di sodio e manganese. Si presenta di colore giallo con riflessi perlacei.\n\u00c8 stato scoperto nel 1982 nella Penisola di Kola, nella Russia settentrionale. Il nome del minerale fa riferimento a EE Zakharov, il direttore del \"Moscow Institute of Geological Exploration\"."}
{"id": "434498", "revid": "767487", "url": "https://it.wikipedia.org/wiki?curid=434498", "title": "Jinshajiangite", "text": "La jinshajiangite \u00e8 un minerale."}
{"id": "434499", "revid": "767487", "url": "https://it.wikipedia.org/wiki?curid=434499", "title": "Perraultite", "text": "La perraultite \u00e8 un minerale monoclino-sferoidale di colore arancione marrone composto da bario, calcio, fluoro, idrogeno ferro, manganese, niobio, ossigeno, potassio, silicio e titanio. Il nome \u00e8 un omaggio a Guy Perrault dell'Ecole Polytechnique, Montreal, Canada, per il suo lavoro sulla mineralogia del monte Saint-Hilarie. \nMorfologia.\nSi presenta in piccoli cristalli prismatici fino a 0,5 mm in depositi di pegmatite in sienite a nefelina in associazione con kupletskite, catapleiite, microclino, albite, egirina, rodocrosite, natrolite, tetranatrolite, lorenzenite, polylithionite, ancylite, fluorite, calcite e pirocloro. I cristalli sono di solito geminati.\nOrigine e giacitura.\n\u00c8 diffuso sul monte Saint-Hilaire, Quebec, Canada dove \u00e8 stato scoperto nel 1984. Si trova in depositi di pegmatite."}
{"id": "434500", "revid": "1442080", "url": "https://it.wikipedia.org/wiki?curid=434500", "title": "Bostwickite", "text": "La bostwickite \u00e8 un minerale."}
{"id": "434501", "revid": "1442080", "url": "https://it.wikipedia.org/wiki?curid=434501", "title": "Gilalite", "text": "La gilalite \u00e8 un minerale."}
{"id": "434503", "revid": "1442080", "url": "https://it.wikipedia.org/wiki?curid=434503", "title": "Apachite", "text": "La apachite \u00e8 un minerale."}
{"id": "434504", "revid": "287204", "url": "https://it.wikipedia.org/wiki?curid=434504", "title": "Ajoite", "text": "La ajoite \u00e8 un minerale."}
{"id": "434505", "revid": "108658525", "url": "https://it.wikipedia.org/wiki?curid=434505", "title": "Almbosite", "text": "L'almbosite \u00e8 un silicato di vanadio. Questa specie mineralogica \u00e8 stata discreditata dall'IMA nel 1987 perch\u00e9 non descritta con sufficiente accuratezza. Il nome deriva dalla localit\u00e0 di Almh\u00fctte Bos, dove \u00e8 stato ritrovato il campione.\nOrigine e giacitura.\nL'almbosite \u00e8 stata rinvenuta tra le arenarie risalenti al Permiano presso la granodiorite-tonalite del plutone dell'Adamello."}
{"id": "434507", "revid": "155634", "url": "https://it.wikipedia.org/wiki?curid=434507", "title": "Palese - Macchie", "text": "Palese - Macchie \u00e8 un quartiere di Bari. Insieme a Santo Spirito appartiene dal 2014 al Municipio 5.\nGeografia fisica.\nIl quartiere \u00e8 situato 8 km a nord-ovest del centro. Confina:\nStoria.\nRitrovamenti effettuati da alcuni studiosi nella zona della baia (anni 1964 e 2014) e a sud dell'abitato, nei pressi di villa Zanchi (1987), il primo di un villaggio fortificato e il secondo di un rifugio temporaneo, hanno dimostrato la presenza di civilt\u00e0 neolitiche anche nella zona di Palese.\nNelle epoche storiche che vanno fino al Seicento, questa zona fu quasi sicuramente interessata solo da agricoltura e pastorizia. Difficilmente fu utilizzata la costa, in quanto il fondale \u00e8 generalmente molto basso (quindi non vi si possono attraccare imbarcazioni) e la riva, nei secoli passati si presentava acquitrinosa e malsana.\nIl territorio di Palese fu, a partire dal XIII secolo, testimone delle contese fra Bari e Bitonto per il possesso del vicino porto di Santo Spirito, a causa delle quali furono poste, ai confini fra i due territori comunali, che corrispondevano all'attuale via Capitaneo, delle \"lapides terminales\", ossia lapidi di confine. Prima Isabella d'Aragona nel 1511 e poi sua figlia Bona Sforza nel 1527, dichiararono \"zona promiscua\" il suddetto territorio - tale zona diventava cio\u00e8 propriet\u00e0 sia barese che modugnese e l'Universit\u00e0 di Modugno, in cambio di tale riconoscimento, che le consentiva uno sbocco sul mare Adriatico, pagava all'Universit\u00e0 di Bari una tassa annua di 66 ducati -. Le contese territoriali si protrassero fino alla fine del XVI secolo, quando gli Aragonesi fecero erigere i \"titoli\"; in questo caso opere in pietra, a forma di parallelepipedi cuspidati, che sostituendo quelli precedenti, ben pi\u00f9 piccoli, segnavano i confini fra le due Universit\u00e0. Da questo momento ebbe probabilmente inizio l'influenza di Modugno sul territorio di Palese, influenza riconosciuta poi legalmente nel 1809, a seguito dell'abolizione dei territori promiscui (diretta conseguenza della legge sull'abrogazione della feudalit\u00e0, emanata nel 1806).\nMacchie, la parte a sud del quartiere e territorialmente pi\u00f9 estesa, era un tempo costituita da gruppi di case contadine sparse nella campagna, rigogliosa di piante e macchia mediterranea (da qui il nome), ed \u00e8 sempre stata frazione di Bari.\nMentre lo sviluppo di Palese come centro abitato si ebbe tra i secoli XVII e XIX, grazie alla colonizzazione di contadini baresi, modugnesi (in maggior numero) e bitontini, quando la nobilt\u00e0 ecclesiastica, allora padrona di gran parte dei terreni in questione, cominci\u00f2 a concederli in enfiteusi ai contadini dei comuni contigui, che, con il passare del tempo riuscirono sempre pi\u00f9 spesso a riscattare le propriet\u00e0, talvolta stabilendovisi per abitarle.\nTra la fine del XVIII e l'inizio del XIX secolo, Palese era divenuta un agglomerato d'insediamenti contadini sparsi nella campagna e quindi riconosciuta nel 1811 \"Villaggio Riunito della Marina di Modugno\", cio\u00e8 frazione del comune di Modugno. L'annessione a Bari, come sua frazione, si ebbe nel settembre 1928 (durante il regime fascista), per volont\u00e0 dell'allora Sottosegretario al Ministero dei lavori pubblici Araldo di Crollalanza, cui segu\u00ec poco dopo l'unione con Macchie. Da frazione del capoluogo, nel primo trentennio del novecento, anche Palese benefici\u00f2 della costruzione di diversi servizi pubblici, che ne migliorarono molto le condizioni di vita.\nNel 1970 Palese - Macchie diventava quartiere del capoluogo e nel 1979, unita a Santo Spirito, Catino e San Pio (chiamata Enziteto fino agli anni duemila) costituiva la I Circoscrizione del Comune di Bari.\nNei primi anni sessanta nelle sue campagne, usufruendo di una precedente installazione militare, fu costruito l'aeroporto civile, completamente rinnovato nel 2004 e intitolato al defunto pontefice Karol Woytjla.\nNelle campagne si pratica ancora la coltivazione di olive, uva, mandorle, carrube e fichi.\nDal secondo dopoguerra fino ad oggi, la zona di Palese - Macchie si \u00e8 distinta tra le periferie baresi meno caotiche e come \"zona franca\" dalla delinquenza e malavita (cio\u00e8 non \u00e8 una periferia a rischio).\nPalese - Macchie \u00e8 da sempre interessata da una spinta autonomistica. Per questa ragione, sin dagli anni 1970 esiste un \"Comitato per l'Autonomia\", il quale si batte per l'istituzione di un comune autonomo, separato da Bari, che comprenda anche le vicine Macchie e Santo Spirito. Nel 2009 fu sottoposto alla cittadinanza un referendum consultivo sullo scorporo dal capoluogo (parallelamente ai quartieri Carbonara, Ceglie e Loseto); nonostante la bassa affluenza, il risultato fu quasi totalmente a favore del \"S\u00ec\". Tuttavia, il Consiglio Regionale vot\u00f2 contro la nascita del nuovo comune.\nIl nome.\nLe ipotesi sull'origine del nome sono diverse. Una credenza popolare vuole che esso derivi dal soprannome di un oste originario di Palo del Colle (\"il palese\"), che in un'epoca imprecisata, forse nel XVII secolo, apr\u00ec nella zona alta dell'odierno abitato una locanda; altre teorie, pi\u00f9 accreditate, adducono alla presenza di un'alta palizzata di legno che circondava un casale medievale (\"pallizzo\"...\"palisco\"...\"palieso\" sono i nomi via via pi\u00f9 recenti, derivati dal latino \"pallitium\" che, negli atti catastali delle diverse epoche sembrano indicare sempre lo stesso luogo, sito su una leggera altura quale l'odierna piazza Capitaneo) e di una torre cinquecentesca ben visibile e quindi \"palese\", accorpata all'attuale palazzo Capitaneo, abbattuta nel 1969.\nUrbanistica.\nPalese.\nLo sviluppo urbano di Palese \u00e8 avvenuto sempre in modo piuttosto disomogeneo, all'inizio tra via Capitaneo e via Modugno ma pi\u00f9 concentrato a sud della vecchia via Napoli e, dopo il 1860 diviso in due parti dalla Ferrovia Adriatica. Gli edifici pi\u00f9 vecchi ancora esistenti risalgono agli ultimi decenni dell'Ottocento e al primo trentennio del Novecento (tranne alcune eccezioni).\nVia Capitaneo riprende il tracciato di una strada antichissima, che prolungandosi dall'epoca romana in \"via Candela\", l'attuale via Torre di Brengola, portava a Bitonto e assieme alla via della Marina -ora via Modugno- faceva da bretella di collegamento fra la via Traiana e la Minucia. Via Modugno invece, dall'epoca romana partiva dalla zona dell'attuale via Pizzillo, passando poi per Modugno e altri centri dell'entroterra, giungendo fino al golfo di Taranto; prima della costruzione dell'aeroporto collegava direttamente Palese a Modugno. Via Napoli portava alla capitale del Regno Borbonico, collegando Palese a Bari e alle altre citt\u00e0 della costa.\nNel secondo dopoguerra, con il crescente sviluppo economico l'aspetto del quartiere cambia: trulli e pagliai vengono gradualmente sostituiti da palazzine e l'edificazione tra le vie Modugno e Capitaneo (la zona delimitata dalle le due strade \u00e8 il centro di Palese) accelera fino a saturare quasi del tutto gli spazi alla fine degli anni novanta. Negli anni sessanta-settanta inizia l'edificazione delle ville tra via Napoli e il mare (in parte abitate d'estate), mentre la costruzione della Strada statale 16 limita l'espansione urbana a sud-est. Risale agli anni settanta-novanta la fascia di ville lungo la SS16, in direzione di Bari.\nPersa da tempo la sua vocazione prettamente contadina, Palese \u00e8 stata protagonista nell'ultimo trentennio di un crescente incremento di popolazione, a fronte del crollo demografico nel centro di Bari (fenomeno tipico delle grandi citt\u00e0), sicch\u00e9 \u00e8 diventata una zona prevalentemente residenziale. Di contro, questo fenomeno ha portato a una forte domanda di costruzioni (il pi\u00f9 delle volte edificate nell'immediata periferia) e all'innalzamento del valore degli immobili, mettendo a rischio la tradizionale caratteristica di polmone verde e borgo rurale di Bari; tra l'altro \u00e8 uno dei pochi quartieri di Bari per il quale, nel Piano Regolatore del 1952 non sono state previste zone verdi e parchi pubblici, l'unica esistente \u00e8 piazza Capitaneo, costruita per effetto del \"piano Petrucci\" del 1930.\nFra gli ultimi grandi insediamenti, quelli al confine con il quartiere San Paolo: la cittadella della Guardia di Finanza e i complessi residenziali lungo la lama Balice, a corona della zona aeroportuale.\nMacchie.\nMacchie \u00e8 rimasta quasi allo stato originario, costellata di vecchie case in muratura a due piani, orti e ville con giardino. Lo sviluppo urbanistico poco organico e disordinato del centro abitato, ha creato diversi problemi, soprattutto di viabilit\u00e0.\nL'assetto viario del centro \u00e8 impostato su una maglia quasi ortogonale di quattro vie \"parallele\" alla costa (tra esse lo stesso lungomare e Via Napoli -o Nazionale-), che s'incrociano con tre strade (le due estreme sono le gi\u00e0 citate vie Capitaneo e Modugno-Duca d'Aosta). Corso Vittorio Emanuele II, \"cuore\" di Palese, \u00e8 una delle vie principali parallele al mare che poi, prolungandosi in via Macchie, porta nell'omonimo villaggio.\nMonumenti e luoghi d'interesse.\nNelle vicinanze dell'aeroporto, sul confine tra Palese e Bitonto, si trova la Chiesa rurale dell'Annunziata, antecedente al XV secolo, in stile romanico pugliese con aggiunte tardo-barocche e affreschi cinquecenteschi recentemente scoperti sotto l'intonaco.\nAl di l\u00e0 della lama Balice, nelle contrade Misciano, Sant'Andrea e Capo Scardicchio, ai limiti del territorio comunale verso Modugno, vi \u00e8 il tracciato della Via Traiana(di cui per\u00f2 non rimane quasi pi\u00f9 nulla dell'antico lastricato), mentre \u00e8 ancora intatto e carrabile il vecchio ponte ottocentesco sulla lama, parte del tracciato della vecchia via Modugno. Sono ancora intatti il titolo litoraneo dell'Arenario (nella foto in alto a sinistra) e il Titolo di Cammarata (ora contrada Arco Camerato), su un lato della SP Bitonto-Aeroporto; due dei cinque titoli confinari che sul finire del XVI secolo furono eretti per tracciare i confini fra Bari e Bitonto (il titolo detto \"di pezze di Candela\" fu rimosso nel 1970 a causa dell'ampliamento dell'aeroporto, e ricomposto in una scuola locale di restauro). I titoli di Sant'Andrea e della Chianca sono ora rispettivamente nei territori di Modugno e del quartiere San Paolo.\nIl rione conserva interessanti ville tardo-barocche, fra cui le pi\u00f9 importanti sono la settecentesca Villa Zanchi-Capitaneo, o semplicemente \"villa Zanchi\", Villa Capitaneo progettata dall'architetto Luigi Castellucci (1840-1887, costruita su strutture antecedenti e meglio conosciuta come \"Palazzo Capitaneo\"), Villa Amari Cusa (primi del sex. XIX) e l'ottocentesca Villa Longo de Bellis (anno 1870); altre ville storiche sono Villa Longo, Giancola-Longo, Pilolla e Villa Di Ciaula-Mastrolonardo, tutte del XIX secolo. Esiste ancora un cospicuo numero di vecchie masserie fortificate (XV - XVIII secolo), compresa la nota Torre \"Ricchizzi\", fatta salva dagli ampliamenti delle piste dell'Aeroporto. Si possono ammirare anche alcune pregevoli ville di inizio Novecento.\n\u00c8 di tipico stile novecentesco la chiesa parrocchiale, dedicata all'Arcangelo Michele (il Santo patrono), che sostitu\u00ec l'omonima chiesa tardo-barocca precedentemente abbattuta. Nella fascia pi\u00f9 prossima al mare \u00e8 invece presente la chiesa, inaugurata nel 1969, dedicata alla Vergine Maria \"Stella Maris\" (Madonna di Costantinopoli), protettrice dei lavoratori e delle attivit\u00e0 che dal mare traggono sostentamento.\nNel 2014, nelle vicinanze della costa, nella zona in cui furono gi\u00e0 rinvenuti resti di un insediamento neolitico nel 1964, negli scavi per le fondamenta di alcune nuove ville sono stati scoperti importanti resti di abitazioni, sepolture ed oggetti datati fra il VI e il IV millennio avanti Cristo.\nTradizioni e folclore.\nNel quartiere avvengono importanti manifestazioni nella prima o nella seconda settimana di agosto con i festeggiamenti in onore del Santo patrono San Michele Arcangelo. In quei giorni si uniscono alla popolazione locale numerosi cittadini dei centri limitrofi, ma anche vacanzieri o semplici fedeli che affollano le strade per partecipare alle manifestazioni religiose e ai festeggiamenti nelle strade e piazze. La devozione all'Arcangelo affonda le radici nei primi anni del XIX secolo quando gli abitanti del villaggio, prevalentemente agricoltori, dedicarono una piccola cappella a San Michele, protettore contro le carestie e le pestilenze. tale cappella sorgeva presumibilmente nel luogo dove oggi sorge la chiesa dedicata all'Arcangelo. Era forte la consuetudine dei pellegrinaggi a Monte Sant'Angelo con traini e cavalli, cui in seguito si sarebbero aggiunte le biciclette. Questo legame \u00e8 stato rinsaldato nell'anno 1990, nel XV secolo dalla prima apparizione dell'Arcangelo sul Gargano, attraverso un gemellaggio civile ed ecclesiastico tra Palese e Monte Sant'Angelo. Altri gemellaggi sono stati nel tempo stretti con realt\u00e0 legate al culto di San Michele: Montemesola (TA), Orsara di Puglia (FG), Maddaloni (CE), San Donato di Lecce (LE), giusto per citarne alcune. Dopo la solenne concelebrazione eucaristica della domenica della Festa Patronale, presieduta dall'Arcivescovo, prima della processione di gala, vengono consegnate le chiavi di Palese dalle autorit\u00e0 civili ed ecclesiastiche all'immagine del Santo Patrono, probabilmente di bottega napoletana. Le giornate dei festeggiamenti sono caratterizzate dal trinomio delle feste pugliesi (luminarie, bande, fuochi pirotecnici). Non mancano i momenti dedicati ai pi\u00f9 giovani con concerti di musica leggera o spettacoli di vario genere. A memoria delle proprie origini si svolge un corteo rievocativo dei pellegrinaggi a Monte Sant'Angelo e, dall'anno 2010, un corteo storico sulla nascita del culto di San Michele Arcangelo. Palese, con quest'ultima manifestazione, \u00e8 l'unico centro nel mondo, insieme a Monte Sant'Angelo, a vantare un corteo storico micaelico.\nL'ultima domenica di luglio del 2008, \u00e8 stata ripresa con grande concorso di popolo, la festa religiosa e popolare della \"marina\" dedicata alla Madonna Stella Maris, che per varie vicissitudini, anni prima era stata sospesa. La nota caratteristica di questa celebrazione sta nella fiaccolata in mare dei sub, scortati dalle barche, intorno al natante che imbarca il quadro della Madonna, e la processione a terra che include la benedizione del mare e di tutte le attivit\u00e0 e lavoratori ad esso riconducibili (pesca, turismo, ordine pubblico, militari della Marina, ecc.).\nDi interesse e radicata tradizione la Processione dei Misteri, svolta la sera del venerd\u00ec Santo.\nSport.\nAlmeno dalla fine degli anni trenta, l'agglomerato urbano ha avuto diverse rappresentative calcistiche, tutte mai andate oltre il secondo livello regionale, assieme ad alcune scuole Calcio come l'A.S.D. Palese, fondata nel 1983 e ancora attiva negli anni duemiladieci; in queste formazioni giovanili sono stati iniziati i giovani Diliso e Lorenzo Amoruso.\nTra la fine degli anni cinquanta e gli anni sessanta \u00e8 esistita la \"Polisportiva Palese\", che praticava ciclismo dilettantistico e podismo.\nInfrastrutture e trasporti.\nIl centro abitato \u00e8 raggiungibile dalla strada statale 16 (tangenziale di Bari), mentre \u00e8 servito a sud, in adiacenza con l'aeroporto, dalla strada provinciale 156 Bitonto-Aeroporto, che si prolunga nella provinciale 73 Bari-Aeroporto, a sua volta penetrante nel quartiere San Paolo (come \"viale Europa\"), e dalla provinciale 54 Palese-Modugno.\nIl quartiere \u00e8 servito anche dalle autolinee di pullman AMTAB, che lo collegano agli altri quartieri di Bari.\nNel centro di Palese \u00e8 ubicata la stazione delle FS Bari Palese-Macchie, cui fanno scalo alcuni treni regionali e i \"metr\u00f2\" attivi nel territorio comunale, mentre all'entrata da Palese alla zona Macchie c'\u00e8 la Stazione di Bari Macchie, della linea Bari-Barletta (nota alla popolazione locale come \"Bari Nord\"), gestita dalla societ\u00e0 Ferrotramviaria.\nMezzi pubblici.\n\u00c8 possibile raggiungere i quartieri Palese e Macchie con i seguenti mezzi pubblici:"}
{"id": "434508", "revid": "110157", "url": "https://it.wikipedia.org/wiki?curid=434508", "title": "Aubonne (Svizzera)", "text": "Aubonne (toponimo francese) \u00e8 un comune svizzero di 3\u00a0281 abitanti del Canton Vaud, nel distretto di Morges.\nStoria.\nCapoluogo dell'omonimo distretto dal 1803 fino alla sua soppressione, nel 2011 ha inglobato il comune soppresso di Pizy.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nIl trasporto pubblico verso i centri vicini \u00e8 gestito dalla Autobus R\u00e9gionaux du C\u0153ur de la C\u00f4te.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "434509", "revid": "1305772", "url": "https://it.wikipedia.org/wiki?curid=434509", "title": "Lipkovo", "text": "Lipkovo (macedone: \u041b\u0438\u043f\u043a\u043e\u0432\u043e) \u00e8 un comune nella parte settentrionale della Macedonia del Nord. Lipkovo \u00e8 il villaggio capoluogo municipale.\nIl comune confina ad ovest con \u010cu\u010der-Sandevo, a sud-ovest con la Citt\u00e0 di Skopje, a sud con Ara\u010dinovo e ad est con Kumanovo.\nSociet\u00e0.\nEvoluzione demografica.\nDal punto di vista etnico gli abitanti sono cos\u00ec divisi:\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "434535", "revid": "1745361", "url": "https://it.wikipedia.org/wiki?curid=434535", "title": "Leil", "text": "Leil \u00e8 un leggendario monarca britannico, ricordato da Goffredo di Monmouth. Era figlio di re Bruto II Greenshield.\nLeil fu un sovrano pacifico e giusto e trasse vantaggio dalla prosperit\u00e0 lasciata a lui dai suoi predecessori. Costru\u00ec\nCaerleil (\"Citt\u00e0 di Leil\"), l'odierna Carlisle. Regn\u00f2 per 25 anni finch\u00e9 non divenne vecchio e debole. La sua inattivit\u00e0 scaten\u00f2 la Guerra civile del re debole, durante la quale trov\u00f2 la morte. Gli succedette il figlio Rud Hud Hudibras.\nAvrebbe regnato quando Salomone costru\u00ec il Tempio di Gerusalemme e Silvio Epito era sovrano di Alba Longa."}
{"id": "434579", "revid": "1745361", "url": "https://it.wikipedia.org/wiki?curid=434579", "title": "Guerra civile del re debole", "text": "Nella materia di Britannia, la guerra civile del re debole \u00e8 una guerra leggendaria combattuta nell'ultima fase del regno del sovrano britannico Leil (ormai vecchio e debole), come racconta\nGoffredo di Monmouth nella sua \"Historia Regum Britanniae\".\nFu iniziata da coloro che, all'interno del regno, desideravano un cambiamento. Morto Leil, scoppi\u00f2 la guerra aperta per il trono. Il figlio del defunto sovrano, Rud Hud Hudibras, successe al padre, ma gli serv\u00ec del tempo per riportare la pace."}
{"id": "434582", "revid": "4175", "url": "https://it.wikipedia.org/wiki?curid=434582", "title": "Museo nazionale d'arte orientale Giuseppe Tucci", "text": "Il Museo d\u2019arte orientale Giuseppe Tucci \u00e8 un museo statale italiano.\nHa sede a Roma ed \u00e8 intitolato a Giuseppe Tucci.\nDal settembre 2016 il museo, assieme ad altri tre istituti, \u00e8 confluito nel nuovo Museo delle Civilt\u00e0: le collezioni sono state trasferite nella nuova sede dell'EUR da quella storica di palazzo Brancaccio nel rione Esquilino.\nStoria.\nIl Museo \u00e8 stato istituito nel 1957 grazie ad un accordo tra il Ministero della pubblica istruzione e l'Istituto italiano per il Medio ed Estremo Oriente, ed \u00e8 stato aperto al pubblico il 16 giugno 1958. Ha ospitato all'inizio gli oggetti di propriet\u00e0 dell'Istituto, tra cui quelli provenienti dalle esplorazioni di Giuseppe Tucci in Tibet e Nepal tra il 1928 e il 1954. In seguito ha ricevuto i reperti rinvenuti nel corso degli scavi condotti dall'Istituto a Shahr-i Sokhteh in Iran, a Ghazni in Afghanistan e nella valle dello Sw\u0101t, in Pakistan. Le collezioni sono state successivamente allargate grazie a donazioni ed acquisti, tra cui di particolare rilevanza la donazione di Francesca Bonardi, vedova di Giuseppe Tucci, nel 2000, a cui si \u00e8 aggiunta la sua eredit\u00e0. Alla morte, infatti, la Sig.a Bonardi ha nominato il Museo Nazionale d'Arte Orientale suo erede universale.\nNel dicembre del 1974 il Museo fu trasferito al neonato Ministero per i beni culturali e ambientali e nel 2005 fu intitolato a Giuseppe Tucci. Nel settembre 2016 il Museo, assieme ad altri tre istituti, \u00e8 confluito nel costituendo Museo delle Civilt\u00e0, situato all'EUR. Le collezioni, l'archivio fotografico e la biblioteca sono stati trasferiti nella nuova sede di \"Palazzo delle Scienze\", ove i reperti sono parzialmente esposti nell'attesa di un allestimento definitivo.\nCollezioni.\nVicino e Medio Oriente antico.\nLa sezione, esposta nelle sale I-III, comprende una raccolta di sigilli cilindrici della collezione Pugliatti, oggetti di provenienza siriana, tra cui alcuni materiali della missione di scavo a Ebla diretta da Paolo Matthiae, vasi neolitici anatolici della collezione Foglino e ceramiche e oggetti metallici iranici dell'et\u00e0 del ferro della collezione Vannini-Caggiati, acquistata nel 1999.\nArte islamica.\nLa sezione \u00e8 esposta nella sala IV e comprende elementi in mattone cotto e in marmo della decorazione del palazzo del sultano ghaznavide Mas'ud III (1099-1115) di Ghazni in Afghanistan, provenienti dagli scavi dell'IsMEO negli anni sessanta, ceramiche islamiche dall'Iran datate tra l'VIII e il XIX secolo e oggetti metallici dal Khorasan del X-XIII secolo. Esiste anche una piccola raccolta numismatica con monete di varie aree geografiche del mondo islamico, dall'VIII al XX secolo.\nGandh\u0101ra.\nLa sezione relativa all'arte del Gandh\u0101ra \u00e8 esposta nelle sale V e VIII. Comprende rilievi narrativi che decoravano gli stupa (scene della vita del Buddha in sequenza orizzontale, separate da elementi architettonici e colonne, provenienti da Saidu Sharif, nella valle dello Sw\u0101t, in Pakistan, in un sito scavato dalla missione archeologica italiana dell'IsMEO.\nTibet e Nepal.\nIl museo custodisce una delle pi\u00f9 importanti collezioni d'arte tibetana del mondo, sia per quantit\u00e0 sia per variet\u00e0, frutto in gran parte delle esplorazioni del famoso orientalista Giuseppe Tucci a cui il museo stesso \u00e8 stato intitolato.\nLa sezione, esposta nella sala VI comprende dipinti arrotolabili su stoffa e cretule votive, oltre ad altri oggetti rituali, della collezione di Giuseppe Tucci e integrati con una donazione statale del 2005.\nCina e Giappone.\nLa sezione esposta nella sala VII e nelle sale XI-XV comprende opere di pittura e grafica del XVII-XIX secolo e una selezione di oggetti archeologici delle pi\u00f9 antiche culture cinesi (vasi e bronzi), esempi di arte buddhista con statue in pietra e in legno, la collezione di Giacinto Auriti di bronzi, vasi cinesi dal II a.C. al VI-VII d.C., oggetti in giada della donazione Antonia Gisondi. Vi sono esposte anche rare ceramiche invetriate del Vietnam settentrionale (XI-XVI secolo) della donazione Ivanoe Tullio Dinaro.\nLe collezioni giapponesi sono ancora in corso di sistemazione.\nCorea.\nNella sala X, aperta al pubblico nel 2010, sono esposti vasi in ceramica invetriata e opere donati dalla Repubblica di Corea nel 1960 e opere di artisti coreani contemporanei donate dagli stessi autori.\nFunzioni.\nPresso il Museo si trovano gli uffici che, oltre a consentire la gestione dell'esposizione stabile e delle mostre temporanee, esercitano la tutela dei materiali di arte orientale di propriet\u00e0 pubblica e svolgono ricerche di archeologia, arte e cultura del mondo asiatico.\nL'Istituto possiede una biblioteca specializzata, archivi (tra cui quello fotografico) e un servizio di bioarcheologia."}
{"id": "434593", "revid": "1833487", "url": "https://it.wikipedia.org/wiki?curid=434593", "title": "Calogero Vizzini", "text": "Biografia.\nCalogero Vizzini nacque a Villalba, in provincia di Caltanissetta da Beniamino e Salvatrice Scarlata. Il padre era un contadino mentre i suoi fratelli Giovanni e Salvatore diventarono entrambi preti. Diversamente da loro, Calogero non complet\u00f2 le scuole elementari rimanendo un semi-analfabeta e si un\u00ec alla \"cosca\" del mafioso Francesco Paolo Varsallona, che esercitava il furto e il contrabbando di bestiame e imponeva il pagamento della \"protezione\" ai proprietari terrieri, che si servivano della banda di Varsallona come \"intermediarii\" per reprimere le rivendicazioni dei contadini.\nNel 1902 venne arrestato e imputato per una rapina, ma il processo termin\u00f2 con una assoluzione per insufficienza di prove. Stessa sorte tocc\u00f2 al processo che lo vide, l'anno successivo, imputato per associazione a delinquere insieme a Varsallona e condannato a 20 anni per truffa, corruzione e omicidio, ma scagionato grazie all'intervento di alcuni amici che gli offrirono solidi alibi. Nel 1908 Vizzini acquist\u00f2 una parte del locale feudo Belici, negoziando un accordo tra il proprietario, Ruggiero Thomas de Barbarin, e la locale cassa rurale, il cui presidente era un suo zio e divenne uno dei principali azionisti della solfara Gessolungo, nei pressi di Caltanissetta.\nNel 1931, durante il regime fascista, fu inviato al confino a Chianciano, dal prefetto Cesare Mori, per i suoi legami con la mafia e fece ritorno nella sua terra solo nel 1937. Durante il periodo di esilio riusc\u00ec comunque a gestire i propri affari a Villalba, consistenti soprattutto nella compravendita irregolare di bestiame..\nDopo lo sbarco degli Alleati, fu imposto come sindaco di Villalba dall'AMGOT, il governo militare alleato dei territori occupati, che era alla ricerca di antifascisti da sostituire alle autorit\u00e0 locali fasciste. Esiste l'ipotesi che Vizzini venne arruolato insieme al suo associato Giuseppe Genco Russo, \"boss\" di Mussomeli, per facilitare lo sbarco alleato in Sicilia (1943) ma oggi alcuni storici lo liquidano come un mito.\nNello stesso periodo Vizzini ader\u00ec al Movimento Indipendentista Siciliano e il 6 dicembre 1943 partecip\u00f2 al primo convegno regionale clandestino dei separatisti a Catania. Il 16 settembre 1944, mentre a Villalba si teneva un comizio (inizialmente permesso da Don Cal\u00f2 e dal sindaco, nipote del Boss) di Girolamo Li Causi, esponente del PCI, un attentato mafioso messo in atto dagli uomini di Vizzini con il lancio di alcune bombe provoc\u00f2 14 feriti, tra cui lo stesso Li Causi e l'attivista locale Michele Pantaleone, nemico storico di Vizzini.. Nel 1945, per affrontare il duplice pericolo del banditismo e dell'agitazione dei contadini, la Principessa di Trabia, Giulia Lanza nata Florio, nomin\u00f2 Vizzini come gabellotto del feudo Miccich\u00e9, dandogli subito l'incarico di riscuotere i canoni d'affitto del feudo, che ammontavano a 7 milioni di lire all'anno. Vizzini inoltre partecip\u00f2 anche al progetto dell'EVIS, assoldando la banda dei \"Niscemesi\", guidata dal bandito Rosario Avila, che inizi\u00f2 azioni di guerriglia compiendo imboscate contro le locali pattuglie dei Carabinieri. Nel 1948 Vizzini abbandon\u00f2 la causa separatista ed, in occasione delle imminenti elezioni politiche, partecip\u00f2 insieme a Giuseppe Genco Russo al pranzo elettorale della Democrazia Cristiana tenutosi a Villa Igiea a Palermo, a cui era presente anche l'onorevole Calogero Volpe.\nNel 1949 Vizzini era uno degli intestatari di una fabbrica di confetti e dolciumi di Palermo creata dal mafioso americano Lucky Luciano, la quale riusc\u00ec ad esportare confetti in Germania, Francia, Irlanda, Canada, Messico e Stati Uniti; per\u00f2 l'11 aprile 1954 il quotidiano \"Avanti!\" pubblic\u00f2 un articolo che denunciava che nei confetti prodotti nella fabbrica di Luciano e Vizzini \u00abdue o tre grammi di eroina potevano prendere il posto della mandorla\u00bb. Quella notte stessa, la fabbrica venne chiusa e i macchinari smontati e portati via\nVizzini \u00e8 morto a 76 anni, nel 1954."}
{"id": "434600", "revid": "838137", "url": "https://it.wikipedia.org/wiki?curid=434600", "title": "Fontana spaziale", "text": "Il concetto di fontana spaziale \u00e8 una forma di ascensore spaziale che non richiede che la struttura sia in orbita geosincrona, e non si basa sulla resistenza alla tensione per funzionare. A differenza del progetto di ascensore spaziale originale (un satellite collegato a terra da un cavo), una fontana spaziale \u00e8 una torre estremamente alta costruita da terra. Poich\u00e9 una torre cos\u00ec alta non sarebbe in grado di sostenere il proprio peso utilizzando materiali tradizionali, dei massicci proiettili vengono proiettati verso l'alto dalla base della torre, e rediretti verso il basso una volta giunti in cima, in modo che la forza della redirezione tenga sospesa la torre. \nI carichi utili salgono o scendono dalla torre o in accoppiamento con il flusso di pallottole, o scalando la parete della torre. La fontana spaziale ha molti vantaggi chiave in confronto ad un ascensore spaziale, in quanto non richiede materiali estremamente robusti, pu\u00f2 essere posizionata in qualsiasi punto della superficie terrestre invece che solo all'equatore, e pu\u00f2 essere elevata a qualsiasi altezza richiesta. Lo svantaggio principale \u00e8 che \u00e8 una struttura attiva, e quindi richiede un flusso costante di energia per sostenersi."}
{"id": "434610", "revid": "729019", "url": "https://it.wikipedia.org/wiki?curid=434610", "title": "Battaglia del Monte Gauro", "text": "La battaglia del Monte Gauro svoltasi nel 343 a.C., segn\u00f2 un cambiamento di crinale nella politica estera di Roma. Se fino ad allora l'Urbe aveva combattuto per la sopravvivenza e per cercare di eliminare i concorrenti pi\u00f9 agguerriti (per esempio Veio) alla supremazia regionale, con questa battaglia che segna l'inizio delle guerre sannitiche, Roma si propose in una fase di espansione territoriale e di potere che la porter\u00e0 in tempi relativamente brevi al controllo dell'intera Italia peninsulare. Le guerre sannitiche costrinsero Roma a forgiare lo strumento che le avrebbe permesso la conquista del suo smisurato impero: l'esercito romano.\nI Sanniti.\nI Sanniti erano un popolo sabellico, di stirpe indoeuropea che occupava l'Appennino centrale dividendosi in Piceni, Sabini, Marsi e cos\u00ec via. I Sanniti erano stanziati nell'Appennino campano e si dividevano fra Caudini, Irpini, Carricini e Pentri.\nNella prima met\u00e0 del IV secolo a.C., sotto la pressione degli stanziamenti dei Galli, spingendosi sempre pi\u00f9 a meridione entrarono in contatto con la fertile pianura campana, tanto pi\u00f9 ricca delle montagne dell'Irpinia. La rapina delle ricchezze degli altri popoli erano un costume non solo sannita, all'epoca, e il tenace e battagliero popolo si accinse a scendere dai monti per conquistare le ricche citt\u00e0 della pianura. Infine i Sanniti giunsero a Capua.\nCapua.\nCapua era una citt\u00e0 etrusca, nata probabilmente come avamposto, alle propaggini del territorio che i greci stavano colonizzando. Fondata non molti anni prima di Roma (intorno al IX secolo a.C.), il fiume Volturno la univa al mare Tirreno per i commerci e per le guerre con le colonie greche.\nRoma era ancora governata dai re quando Capua inizi\u00f2 a combattere con Cuma (524 a.C.) per la supremazia nel territorio campano. Le amichevoli relazioni con Roma datano subito dopo la riconquista della patria da parte dei romani, prima sconfitti al fiume Allia dai Galli di Brenno. Gli Etruschi stavano pian piano venendo inglobati nel sistema politico romano; ciononostante i capuani parteciparono alla rivolta dei Latini uniti nella Lega Latina perdendo in una serie di sconfitte (Veseris, Trifano, Minturno, Vescia) tutto il proprio territorio. A peggiorare la situazione vennero i Sanniti che, essendosi astenuti dal combattere contro Roma, ottennero - alla fine delle ostilit\u00e0 - il \"permesso\" di occupare il territorio dei Sidicini.\nProdromi.\nI Sanniti si accorsero in fretta della ricchezza del territorio in cui si stavano addentrando e misero gli occhi sulla ricca Capua. I Capuani mandarono ambasciatori a Roma chiedendo protezione.\nLa delegazione campana illustr\u00f2 i vantaggi di aiutare Capua: se avessimo chiesto l'amicizia quando eravamo forti, ci saremmo sempre sentiti un po' pari a voi; meno sottomessi; il patto con i Sanniti non vi esclude la possibilit\u00e0 di altre alleanze; siamo ricchi, i nostri campi sono fertili, le nostre citt\u00e0 grandiose; i vostri eterni nemici, i Volsci e gli Equi avranno noi dietro alle spalle; sta a voi decidere se volete asservire tutta la Campania o lasciarla ai Sanniti; i Sanniti non combattono solo per predare o per il potere ma perch\u00e9 sono assetati di sangue. E quindi, se la sorte di Capua deve essere l'occupazione,\nNonostante gli evidenti vantaggi economici che derivavano da una tale alleanza, il Senato romano non accett\u00f2 di cambiare. Per\u00f2 propose Roma come mediatore per cercare di fermare i Sanniti nella loro espansione verso il mare. Il capo della legazione capuana, a questa risposta, regal\u00f2 la citt\u00e0 a Roma:\nLa delegazione romana part\u00ec per il Sannio per chiedere di risparmiare i loro nuovi sudditi. Forse Roma voleva proprio liberarsi di questa alleanza con i Sanniti, forse la delegazione romana si comport\u00f2 o parl\u00f2 in modo da spingerli alla guerra. Qualcosa di simile accadde con la delegazione inviata, anni dopo, sull'altro lato dell'Adriatico alla regina Teuta. Tito Livio riporta che la risposta dei capi sanniti fu arrogante e i magistrati sanniti, chiamati i comandanti militari, alla presenza stessa dei legati romani, ordinarono loro di partire subito e saccheggiare il territorio campano.\nBattaglia.\nI preparativi iniziarono subito e i due consoli lasciarono Roma con i rispettivi eserciti. Marco Valerio Corvo guid\u00f2 il suo verso la Campania e si attest\u00f2 sul Monte Gauro; Aulo Cornelio Cosso Arvina si diresse verso il Sannio posizionandosi a Saticola. I Sanniti, ritenendo che lo sforzo principale sarebbe stato posto sul Gauro e in odio ai Campani si diressero contro Valerio. Dopo alcuni giorni di scaramucce Valerio lanci\u00f2 i suoi uomini alla battaglia.\nI Sanniti venivano da una clamorosa vittoria sui Campani; i Romani avevano alle spalle quattrocento anni di battaglie per lo pi\u00f9 vittoriose; entrambi i popoli si conoscevano ma non potevano valutare appieno le caratteristiche belliche degli avversari. Non si erano ancora scontrati direttamente.\nQuesta \u00e8 una delle battaglie di cui Livio non ci regala la descrizione dei prodromi. Entra subito \"in medias res\" informandoci che \"per parecchio tempo si lott\u00f2 senza che nessuna delle parti desse segno di debolezza\" e allora il console cerc\u00f2 di scompigliare le linee sannite con una carica di cavalleria. \nNon funzion\u00f2. Il terreno era troppo accidentato. Torn\u00f2 allora indietro e scendendo da cavallo si pose, a piedi, alla testa della fanteria:\nDi notevole interesse il \"nostrum\" di un console frammisto ai soldati di fanteria. Una delle forze dell'esercito romano: gli esempi diretti di immedesimazione dei capi con il popolo. Molto pi\u00f9 nel pericolo che nelle dispute politiche.\nMa i Sanniti non mollavano, attorno alle loro insegne si ammucchiavano i cadaveri. E nessuna delle due parti accennava a una fuga. Livio non ci offre dettagli ma narra che ad un certo punto i Sanniti cominciarono a cedere, si vide qualche primo movimento di fuga, le prime catture di prigionieri, l'inizio del massacro e molti si salvarono solo perch\u00e9 il calare delle tenebre pose fine \"victoria magis quam proelium\": alla vittoria pi\u00f9 che al combattimento.\nLa battaglia del Monte Gauro era terminata e il giorno successivo i Romani occuparono gli accampamenti dei nemici dove giunse la folla dei Campani per congratularsi con loro.\nConseguenze.\nCon la successiva battaglia di Suessula termin\u00f2 il primo anno della Prima guerra sannitica. I due popoli si erano messi reciprocamente alla prova. Per i successivi cinquant'anni, fino alla battaglia di Aquilonia del 293 a.C., le prove sarebbero sanguinosamente continuate."}
{"id": "434617", "revid": "104458", "url": "https://it.wikipedia.org/wiki?curid=434617", "title": "Distretto di Aubonne", "text": "Il distretto di Aubonne \u00e8 stato un distretto del Canton Vaud, in Svizzera. Confinava con i distretti di Rolle a sud, di Nyon a ovest, di La Vall\u00e9e e Cossonay a nord e con quello di Morges a est. Il capoluogo era Aubonne.\nSi estendeva su una superficie di 153,25 km\u00b2 e nel 2005 contava 11.882 abitanti ripartiti su 17 comuni suddivisi in 3 circoli.\nIn seguito alla riforma territoriale entrata in vigore nel 2008 il distretto \u00e8 stato soppresso e i suoi comuni sono entrati a far parte del distretto di Morges, tranne Longirod, Marchissy e Saint-George che si sono uniti al distretto di Nyon."}
{"id": "434620", "revid": "599013", "url": "https://it.wikipedia.org/wiki?curid=434620", "title": "Claudio Pizarro", "text": "A livello individuale, Pizarro ha vinto il premio come Miglior calciatore sudamericano in Europa nel 2005, ha vinto il titolo di capocannoniere della UEFA Europa League 2009-2010 e capocannoniere della Coppa di Germania in due edizioni: nel 2005 e 2006. \u00c8 il secondo miglior realizzatore straniero di tutti i tempi nella Bundesliga (con 197 reti), alle spalle del solo Robert Lewandowski, ed il quarto miglior marcatore nella storia della nazionale peruviana.\nPizarro inizia la carriera professionistica in patria nel 1996, con il Deportivo Pesquero, mentre due anni dopo passa all'Alianza Lima. Dal 1999 al 2001 gioca con il , in Germania, mentre in seguito militer\u00e0 per sei stagioni con il sino al 2007. Si trasferisce poi in Inghilterra, al , per il quale gioca per una sola stagione. Fa ritorno poi a Brema, dove rimane sino al 2012. Ritorna quindi per tre stagioni al Bayern, per poi tornare a vestire la maglia del Werder Brema per la terza volta dalla stagione 2015-2016 e, dopo una parentesi al nella stagione 2017-2018, torna per la quarta volta al Werder Brema, chiudendo qui la carriera al termine della stagione 2019-2020.\nCon la nazionale peruviana Pizarro ha disputato 85 partite mettendo a segno 20 gol; ha preso parte a tre edizioni della Coppa America: nel 2004, nel 2007 e nel 2015.\nBiografia.\nVita privata.\nHa lontane origini italiane: i bisnonni paterni erano di Brescia e quelli materni di Frattaminore.\nAttivit\u00e0 imprenditoriale.\nPizarro \u00e8 proprietario della discoteca \"Caf\u00e9 del Mar\", a Miraflores, il quartiere pi\u00f9 esclusivo di Lima. A seguito di ripetuti episodi di razzismo \u2013 proibizione all'accesso di persone non bianche\u00a0\u2013 nel luglio 2007 la discoteca ha dovuto subire la chiusura forzata per 60 giorni ed una multa di 78.000 dollari.\nCarriera.\nClub.\nDeportivo Pesquero.\nPizarro ha iniziato a giocare nell'Academia Deportiva Cantolao a Callao. Ha iniziato la sua carriera professionale con il Deportivo Pesquero, una piccola squadra di provincia, nella citt\u00e0 di Chimbote, nel nord del Per\u00f9, all'et\u00e0 di diciassette anni. La sua prima partita professionistica \u00e8 stata nel 1996 contro Alianza Lima. Ha segnato i suoi primi due gol, due settimane dopo contro l'Atl\u00e9tico Torino con la vittoria del Deportivo Pesquero 2-1.\nAlianza Lima.\nPizarro ha segnato 25 gol in due stagioni con l'Alianza Lima, squadra che ha raggiunto il secondo posto nel Torneo Apertura del Per\u00f9 nel 1999. \u00c8 quindi stato acquistato dal , club che milita nella Bundesliga tedesca. Nello stesso anno ha guadagnato la sua prima convocazione per la squadra nazionale di calcio del Per\u00f9.\nWerder Brema.\nIn due stagioni con il Pizarro ha segnato 29 gol che lo hanno fatto diventare un giocatore ambito dai principali club europei. Il 7 giugno 2001 ha firmato un contratto con il .\nBayern Monaco.\nPizarro inizi\u00f2 bene con il Bayern Monaco segnando il suo primo gol con la squadra bavarese al quarto minuto della partita contro lo Schalke 04, seconda giornata della Bundesliga 2001-02.\nIl contratto di Pizarro con i campioni tedeschi scadeva alla fine della stagione 2006-07 e le trattative su una prolungamento non furono fruttuose. Il 20 maggio 2007 il Bayern Monaco annunci\u00f2 che Pizarro avrebbe lasciato il club.\nChelsea.\nIl 1\u00ba luglio 2007 Pizarro ha firmato un contratto quadriennale con il .. Pizarro, primo peruviano a firmare per il Chelsea, ha rivelato che la sua decisione \u00e8 stata largamente influenzata dal consiglio del compagno di nazionale Nolberto Solano, che ha giocato in Inghilterra con il Newcastle, Aston Villa e West Ham United.\nLa sua carriera al Chelsea ha avuto un buon inizio, segnando un gol al suo debutto nel fine settimana di apertura della stagione 2007-08 della Premier League. Tuttavia, dopo la partenza di Jos\u00e9 Mourinho e l'arrivo dell'attaccante francese Nicolas Anelka, Pizarro si \u00e8 trovato non pi\u00f9 necessario per il nuovo allenatore Avraham Grant. Dopo aver contribuito al passaggio del Chelsea al quarto turno della FA Cup 2008 segnando una rete al QPR, ha poi segnato un altro gol solo in una partita contro il Birmingham City.\nRitorno al Werder Brema.\nNella sessione estiva del calciomercato il 15 agosto 2008 viene ceduto in prestito al , dove ritrova la continuit\u00e0 di impiego e ricomincia a segnare con frequenza. Segna la sua prima tripletta con il Werder nella vittoria per 5-0 contro Eintracht Francoforte il 29 novembre 2008. Nell'agosto 2009 Pizarro \u00e8 acquistato dal Werder Brema a titolo definitivo. Il 23 ottobre 2010, segnando il suo gol numero 134 in Bundesliga, diventa il miglior marcatore straniero nella storia del campionato tedesco superando Giovane \u00c9lber. Il 5 novembre 2011 Pizarro ha messo a segno una tripletta che ha permesso al , che perdeva 2-0 alla fine della prima frazione di gara, di rimontare e vincere 3-2 contro il Colonia. Il 15 maggio 2012 decide di svincolarsi dal Werder Brema.\nRitorno al Bayern Monaco.\nIl 26 maggio 2012 fa ritorno al dopo 5 anni firmando un contratto annuale.. Segna i primi gol della nuova esperienza con la formazione bavarese in DFB-Pokal; successivamente, il 7 novembre, mette a segno una tripletta in Champions League contro i francesi del .\nIl 30 marzo 2013, durante la ventisettesima giornata di campionato, segna ben 4 gol nel 9-2 con cui il Bayern sconfigge l'. Il 10 aprile, durante i quarti di finale di Champions League contro la subentra a Mario Mand\u017euki\u0107 e realizza il secondo gol per la squadra tedesca.\nDopo aver vinto la sua quarta Bundesliga (il ventitreesimo titolo dei bavaresi) con sei giornate di anticipo rispetto alla fine del campionato., il 25 maggio 2013 vince per la prima volta la Champions League sconfiggendo in finale il .\nIl 1\u00ba giugno vince anche la sua quinta Coppa di Germania, ottenendo il treble con la compagine bavarese.\nLa stagione 2013-2014 si apre con la vittoria della Supercoppa UEFA, ottenuta sconfiggendo ai rigori la compagine londinese del Chelsea, dopo che i tempi supplementari si erano conclusi sul 2-2. Nel corso dell'annata la squadra bavarese conquista altri tre titoli, la Coppa del mondo per club, la Bundesliga e la Coppa di Germania.\nIl 26 aprile 2015 vince il terzo campionato di fila con il Bayern, il sesto della sua carriera.\nComplessivamente con la maglia del Bayern ha collezionato 319 presenze e 126 goal.\nTerzo ritorno al Werder e Colonia.\nIl 7 settembre 2015 fa ritorno al per la terza volta. Il 17 maggio 2016, dopo aver segnato 14 reti in campionato ed aver contribuito alla salvezza del club, rinnova fino al 2017.\nIl 29 settembre 2017, rimasto svincolato, sigla un accordo annuale con il Colonia.\nQuarta volta al Werder.\nIl 29 luglio 2018, Pizarro fa ritorno al club di Brema, con il proposito di concludere la carriera in maglia bianco-verde.\nIl 16 febbraio 2019 con il gol realizzato al 96' all'Hertha Berlino, a 40 anni e 136 giorni, ha superato Miroslav Votava che nel 1996 segn\u00f2 a 40 anni e 121 giorni, diventando quindi il marcatore pi\u00f9 anziano della Bundesliga.\nIl 18 maggio 2019 decide di rinnovare per un ulteriore anno il suo contratto con il Werder Brema.\nNazionale.\nCon la nazionale peruviana, di cui \u00e8 capitano, ha disputato 85 partite segnando 20 gol.\nSegn\u00f2 la sua prima rete in una partita amichevole vinta per 2-1 contro l'Ecuador.\nHa poi segnato nella Copa Am\u00e9rica del 2004, in un pareggio per 2-2 con la Bolivia (anche se dovette ritirarsi anzitempo dalla competizione per un infortunio), e in quella del 2007, con una doppietta sempre alla Bolivia in un pareggio per 2-2.\nViene convocato dal ct Ricardo Gareca nella lista dei 23 giocatori per prendere parte alla Copa Am\u00e9rica 2015 (la terza in carriera), segnando nell'incontro tra Per\u00f9 e Venezuela decretando la vittoria per 1-0 per la squadra peruviana.\nStatistiche.\nPresenze e reti nei club.\nTra club e nazionale maggiore, Pizarro ha giocato globalmente 873 partite segnando 340 reti, alla media di 0,39 gol a partita.\n\"Statistiche aggiornate al termine della carriera.\""}
{"id": "434625", "revid": "117681500", "url": "https://it.wikipedia.org/wiki?curid=434625", "title": "Comunit\u00e0 europea di difesa", "text": "La Comunit\u00e0 europea di difesa (CED) fu un progetto di collaborazione militare tra gli Stati europei proposto e sostenuto dalla Francia e precisamente dal Primo ministro Ren\u00e9 Pleven con la collaborazione dell'Italia di Alcide De Gasperi nei primi anni cinquanta. Il progetto fall\u00ec per l'opposizione politica della Francia, dovuta a un suo successivo ripensamento.\nDescrizione.\nLe origini della CED.\nLe prime idee per la costruzione di un esercito europeo \u2013 o per lo meno per l'istituzione di un coordinamento sulla produzione degli armamenti \u2013 risalgono ad una nota del governo italiano (ministro degli esteri Carlo Sforza) del maggio del 1950. Lo scoppio, di l\u00ec a breve, della guerra di Corea, cambier\u00e0 la situazione di partenza: la possibilit\u00e0 che quella guerra fosse solo una manovra preliminare all'invasione sovietica dell'Europa riporta alla ribalta il problema della Germania. Era infatti assodato che la difesa dell'Europa non poteva essere condotta con ragionevoli possibilit\u00e0 di successo senza la partecipazione di un esercito tedesco.\nIl Consiglio d'Europa, da Strasburgo, vot\u00f2 una mozione a favore della costituzione di un esercito europeo. La Nato, nello stesso periodo, spost\u00f2 la linea da difendere fino all'Elba, rendendo cos\u00ec indispensabile la partecipazione della Germania all'eventuale conflitto. La Francia, che al riarmo della Germania, proprio in sede atlantica, si era opposta in modo oltremodo netto e secco per bocca del ministro Robert Schuman, si trov\u00f2 ad aver bisogno di una sua proposta da portare avanti onde evitare l'isolamento diplomatico.\nPer raggiungere questo fine venne ideato da Jean Monnet (e poi presentato da Ren\u00e9 Pleven, primo ministro, e quindi detto piano Pleven) un esercito europeo, da comporsi di sei divisioni, sotto il comando della Nato e gestito da un ministro europeo della difesa, con annesse istituzioni (sostanzialmente ricalcanti quelle della CECA). Questo piano doveva avere la funzione di non ostacolare la formazione di un esercito europeo e nel contempo di evitare un riarmo tedesco che i francesi non avrebbero accettato: tutte le nazioni partecipanti avrebbero \u201cdevoluto\u201d una divisione all'esercito europeo, mantenendo un esercito nazionale, salvo la Germania, che avrebbe dovuto armare solo la divisione dell'esercito integrato. Il piano andava incontro alle stesse volont\u00e0 dell'opinione pubblica tedesca e del cancelliere Konrad Adenauer, sostanzialmente contrarie al riarmo del paese per ragioni storiche.\nLa formulazione del Piano.\nLa discussione di questo piano si trascin\u00f2 senza risultati rilevanti per parecchio tempo, finch\u00e9 Monnet e Eisenhower, con il loro accordo, non convinsero De Gasperi a partecipare con maggiore impegno. La proposta del governo italiano, influenzata pesantemente dalle idee di Altiero Spinelli (in quel momento vicino a de Gasperi), chiedeva di istituire un'assemblea per la gestione dell'esercito integrato, la quale (secondo l'articolo 38 dello statuto) avrebbe anche dovuto occuparsi di studiare la costituzione di un organo rappresentativo democratico e i poteri da conferirgli. La proposta italiana non sort\u00ec grandi effetti, soprattutto per i dissidi franco-tedeschi, che poterono essere risolti solo dall'ultimatum americano, il quale minacciava di armare un esercito tedesco se non si fosse firmato al pi\u00f9 presto il patto istitutivo della CED, la comunit\u00e0 europea di difesa. Il patto venne firmato il 27 maggio 1952 e i vincitori restituirono alla Germania la piena sovranit\u00e0 nazionale. Nel frattempo veniva approvata da tutti i partecipanti l'istituzione della CECA e per cavalcare l'onda di questo successo si delegarono all'assemblea di questa (piuttosto che a quella della futura CED) i compiti di cui all'articolo 38 dello statuto della CED.\nIl fallimento della CED.\nRapidamente venne redatto dall'Assemblea allargata della CECA lo statuto della CPE, Comunit\u00e0 politica europea, vero e proprio embrione di una costituzione federale. Ma la CPE non verr\u00e0 mai istituita: i governi impegnati nella faccenda non potranno farlo, in quanto vincolati all'accettazione, da parte dei rispettivi parlamenti, del trattato sulla CED. Francia e Italia non approveranno tale trattato, l'Italia rimander\u00e0 la presentazione al parlamento fino alla decisione francese, che fu negativa: l'Assemblea Nazionale francese rigettava il trattato (mediante un espediente procedurale) il 30 agosto 1954.\nTra le cause della mancata approvazione vi \u00e8 sicuramente la morte di Stalin, che attenu\u00f2 momentaneamente il conflitto fra URSS e occidente capitalista; importantissima parte nella questione ebbero poi i problemi interni della Francia: la guerra in Indocina (che stava andando malissimo) e l'impossibilit\u00e0, per i nazionalisti interni, di accettare il riarmo tedesco. A poco giovarono le brusche pressioni del segretario di stato americano, Dulles, che aveva sostituito il pi\u00f9 diplomatico Acheson. Il governo radicale e socialista di Pierre Mend\u00e8s-France, che risolse il problema dell'Indocina, prov\u00f2 in seguito a ottenere delle modifiche dello statuto, ma senza successo.\nLa soluzione al riarmo tedesco e alla forza militare europea viene trovata con l'iniziativa del ministro degli esteri inglese Eden. L'Italia e la Germania vengono invitate ad entrare nell'Unione Europea Occidentale, viene approvato il trattato di Bruxelles modificato (l'originale \u00e8 del 1948), inoltre la Germania pu\u00f2 ricostituire un proprio esercito con limitazioni nel numero di soldati e di armi."}
{"id": "434636", "revid": "1745361", "url": "https://it.wikipedia.org/wiki?curid=434636", "title": "Rud Hud Hudibras", "text": "Rud Hud Hudibras (in gallese Run baladr bras) \u00e8 un leggendario sovrano britannico menzionato da Goffredo di Monmouth. Era figlio di re Leil e regn\u00f2 nel corso della guerra civile scoppiata negli ultimi anni di regno del padre, che si era indebolito troppo.\nRud Hud Hudibras sal\u00ec sul trono alla morte del padre e regn\u00f2 per 39 anni, ponendo fine alla guerra fratricida e riportando la pace nel reame. Durante il suo regno, fond\u00f2 Kaerreint (Canterbury), Kaerguenit (Winchester) e Paladur Castle (Shaftesbury). Gli succedette il figlio Bladud."}
{"id": "434643", "revid": "125527601", "url": "https://it.wikipedia.org/wiki?curid=434643", "title": "IRIS-T", "text": "IRIS-T (acronimo di Infra Red Imaging System Tail-Thrust Vector Controlled) \u00e8 un tipo di missile aria-aria a corto raggio che utilizza un sistema di rilevamento e inseguimento del bersaglio mediante una cellula all'infrarosso. Questo tipo di missile \u00e8 destinato a sostituire l'AIM-9L/M Sidewinder.\nIl missile incorpora una telecamera ad infrarossi con inquadratura variabile con \u00b1 90 gradi di capacit\u00e0. Il sensore infrarosso ad immagine della telecamera \"vede\" l'obbiettivo (in maniera simile ad una videocamera digitale) ed \u00e8 in grado di discriminare tra la sagoma di un aeroplano ed una fonte puntiforme di calore come un \"flare\".\nStoria.\nInizialmente la Germania faceva parte di un progetto comune, secondo il quale gli Stati Uniti dovevano sviluppare un missile a medio raggio (sfociato nell'AIM-120 AMRAAM), mentre Canada, Germania, Norvegia e Inghilterra dovevano svilupparne uno a corto raggio (il futuro AIM-132 ASRAAM). Ma dopo la riunificazione la Germania si ritrov\u00f2 una grande quantit\u00e0 di missili AA-11 Archer e concluse che le capacit\u00e0 degli AA-11 erano state notevolmente sottovalutate. In particolare, fu osservato che erano molto pi\u00f9 manovrabili e pi\u00f9 performanti in termini di acquisizione ed inseguimento del bersaglio. Queste conclusioni portarono la Germania a rivedere alcuni aspetti del progetto dell'ASRAAM, cio\u00e8 la mancanza di spinta direzionale per supportare la manovrabilit\u00e0. Tedeschi e Britannici non arrivarono ad un accordo sul progetto, cos\u00ec nel 1990 la Germania si ritir\u00f2 dall'ASRAAM. Nel 1995 apr\u00ec un nuovo progetto in collaborazione con l'Italia, il Canada, la Grecia, la Norvegia e la Svezia, ma dur\u00f2 di pi\u00f9, anche in seguito al ritiro da parte del Canada. Il principale appaltatore del programma \u00e8 la tedesca Diehl Defence, a cui si aggiungono MBDA, Nammo, Internacional de Composites e la Saab Bofors Dynamics. Il primo IRIS-T \u00e8 stato lanciato con successo nel marzo 2002 da un F-4 F. Nell'ottobre 2003 la Diehl ricevette l'approvazione ufficiale dalla \"Federal Office for Military Technology and Procurement\" per i preparativi alla produzione in serie e hanno stipulato un anno dopo un contratto da 1 miliardo di euro per la produzione in serie del missile. L'IRIS-T \u00e8 entrato definitivamente in commercio nel 2005 con i paesi facenti parte del programma, ai quali si \u00e8 aggiunto un contratto con l'Austria. Il missile \u00e8 stato integrato con successo sugli F-16, JAS 39, F/A-18, Tornado ed Eurofighter Typhoon. Nel maggio 2008 ha stipulato un contratto il Sudafrica per il JAS 39. Nel settembre 2009 \u00e8 stato stipulato un altro contratto dall'Arabia Saudita per equipaggiare gli Eurofighter e i Tornado.\nLa divisione del lavoro per lo sviluppo dell'IRIS-T sono:\nNel 2003 si \u00e8 unita anche la Spagna.\nCaratteristiche.\nL'IRIS-T \u00e8 un missile con sistema di guida per ricerca del calore, o meglio a infrarossi, ma che, rispetto a molti altri missili, \u00e8 in grado di vedere il bersaglio, distinguendolo da eventuali contromisure elettroniche. Il sistema di guida offre un campo visivo molto ampio, che pu\u00f2 coprire 360\u00b0, e con una buona risoluzione.\nIl missile ha una lunghezza di 2,94\u00a0m, un diametro di 127\u00a0mm e un peso complessivo di 89\u00a0kg. Ha un'aerodinamica composta da alette lungo buona parte del missile, il quale si divide in quattro sezioni: sezione di guida posta anteriormente, testata, motore a razzo e sezione di controllo con le alette sulla coda. Ha una testata a frammentazione ad alta esplosivit\u00e0 innescata a miccia, conferendo anche buone doti anti-missile. Il motore (a propellente solido) \u00e8 fornito dalla Nammo e fornisce una velocit\u00e0 di 3 mach, ma una ridotta autonomia di 25\u00a0km (contro i 50\u00a0km dell'ASRAAM). \u00c8 dotato di alcune funzioni avanzate, come l'aggancio prima o dopo il lancio, permettendo di colpire bersagli dietro l'aereo da cui si sgancia, e il sistema di controllo garantisce un'elevata manovrabilit\u00e0, in grado di curvare con accelerazioni di 60 g, superando di gran lunga la manovrabilit\u00e0 degli aerei da caccia che generalmente non supera i 12 g."}
{"id": "434652", "revid": "452415", "url": "https://it.wikipedia.org/wiki?curid=434652", "title": "Harold Delos Babcock", "text": "Studi\u00f2 all'Universit\u00e0 di Berkeley in California, e lavor\u00f2 presso l'Osservatorio di Monte Wilson dal 1907 al 1948. Era specializzato in spettroscopia solare, e mapp\u00f2 la distribuzione dei campi magnetici sulla superficie del Sole. Assieme a suo figlio, scopr\u00ec l'esistenza di forti campi magnetici in alcune stelle. Vinse la Medaglia Bruce nel 1953. \nIl cratere Babcock sulla Luna \u00e8 stato battezzato in suo onore, cos\u00ec come l'asteroide 3167 Babcock, dedicato a lui e a suo figlio."}
{"id": "434659", "revid": "124846575", "url": "https://it.wikipedia.org/wiki?curid=434659", "title": "Jay McInerney", "text": "Vive a New York ed \u00e8 considerato uno dei pi\u00f9 importanti autori del \"Brat Pack\".\nOltre a romanzi, accolti positivamente dal pubblico e dalla critica, Jay McInerney ha scritto \"Com'\u00e8 finita\", una raccolta di racconti, e la sceneggiatura del film \"Gia - Una donna oltre ogni limite\" con Angelina Jolie. Il suo romanzo \"Good life\" (\"The Good Life\") ha come protagonisti Corrine e Russell, gli stessi personaggi di Si spengono le luci.\nLa carriera di Jay \u00e8 cominciata nel 1984 con \"Le mille luci di New York\", il cui titolo originale \"Bright Lights, Big City\" era stato inventato dalla sua moglie di allora, Merry. Esso \u00e8 anche il titolo di una canzone blues di Jimmy Reed. Il libro colp\u00ec molto la critica per la descrizione della cruda realt\u00e0 della tossicodipendenza da cocaina e per l'inedito stile di scrittura in seconda persona. \"Le mille luci di New York\" afferm\u00f2 Jay nell'ambito di una nuova generazione di scrittori, definita dai media il 'brat pack letterario'. Dopo il successo dell'esordio, molte case editrici cominciarono a cercare altri lavori simili che descrivessero la cruda realt\u00e0 dei giovani negli ambienti urbani: un esempio \u00e8 \"Meno di zero\" di Bret Easton Ellis, pubblicato poco dopo. Durante la propria carriera McInerney ha pi\u00f9 volte affermato che \"Le mille luci di New York\" non \u00e8 un'autobiografia.\nCuriosit\u00e0.\nBret Easton Ellis ha usato il personaggio Alison Poole (la protagonista di \"Tanto per cambiare\") nel suo libro \"Glamorama\": Victor Ward (un personaggio del libro di Ellis \"Glamorama\" ha una relazione con Alison nella prima parte della storia, ambientata fra New York e l'Europa). Anche in \"Le regole dell'attrazione\"'\nJay McInerney ha studiato scrittura creativa con Raymond Carver, e ha lavorato, come il protagonista di \"Le mille luci di New York\", nel reparto di verifica dei fatti al giornale \"The New Yorker\".\nJay McInerney ha un piccolo ruolo nel libro \"Lunar Park\" di Bret Easton Ellis, dove viene pi\u00f9 volte citato e in cui appare tra i partecipanti alla festa di Halloween organizzata da Bret.\nJay McInerney appare brevemente anche nelle feste newyorkesi descritte da \nDavid Leavitt in \"Martin Baumann\""}
{"id": "434683", "revid": "452415", "url": "https://it.wikipedia.org/wiki?curid=434683", "title": "Horace Welcome Babcock", "text": "Invent\u00f2 e costru\u00ec parecchi strumenti astronomici, e nel 1953 fu il primo a proporre la costruzione delle ottiche adattive. Si specializz\u00f2 in spettroscopia e negli studi dei campi magnetici delle stelle. Propose il Modello di Babcock, una teoria che spiega il magnetismo delle macchie solari. \nDurante la Seconda guerra mondiale, fu assunto per lavorare al MIT e al California Institute of Technology. Dopo la guerra inizi\u00f2 una fruttuosa collaborazione con il padre. Gli \u00e8 stato dedicato, congiuntamente al padre, l'asteroide 3167 Babcock. "}
{"id": "434736", "revid": "204012", "url": "https://it.wikipedia.org/wiki?curid=434736", "title": "88 folli", "text": ""}
{"id": "434747", "revid": "123995193", "url": "https://it.wikipedia.org/wiki?curid=434747", "title": "Primi ministri dell'Australia", "text": "I primi ministri del Commonwealth dell'Australia dal 1901 ad oggi sono stati i seguenti."}
{"id": "434748", "revid": "1977557", "url": "https://it.wikipedia.org/wiki?curid=434748", "title": "John Dreyer", "text": "Nacque a Copenaghen. Nel 1874, all'et\u00e0 di 22 anni, si spost\u00f2 in Irlanda per lavorare come assistente di Lawrence Parsons (figlio nonch\u00e9 successore di William Parsons, che costru\u00ec il \"Leviatano di Parsonstown\", un gigantesco telescopio). Nel 1878 fu assunto all'Osservatorio Dunsink, e nel 1882 all'Osservatorio di Armagh, che diresse fino al 1916.\nIl suo contributo pi\u00f9 grande \u00e8 il gigantesco New General Catalogue, un catalogo di Nebulose e ammassi stellari, che \u00e8 largamente usato anche al giorno d'oggi, cos\u00ec come i due cataloghi supplementari IC, Index Catalogue.\nDreyer fu anche uno storico dell'astronomia. Nel 1890 pubblic\u00f2 una biografia di Tycho Brahe, celeberrimo astronomo suo compatriota, e nei suoi ultimi anni pubblic\u00f2 anche alcune ricerche di Brahe, oltre che la sua corrispondenza inedita. \"Storia dei Sistemi Planetari da Talete sino a Keplero\" (1906), una sua opera sulla storia dell'astronomia, sebbene datata in alcuni aspetti, \u00e8 ancora utilizzata nello studio della materia. Oggi \u00e8 pubblicata in italiano con il titolo \"Storia dell'astronomia da Talete a Keplero\" (Feltrinelli, Milano 1970).\nVinse la Medaglia d'Oro della Royal Astronomical Society nel 1916. Uno dei crateri d'impatto sulla Luna porta il suo nome."}
{"id": "434774", "revid": "767487", "url": "https://it.wikipedia.org/wiki?curid=434774", "title": "Osservatorio Dunsink", "text": "L'osservatorio Dunsink \u00e8 un osservatorio astronomico costruito attorno al 1785 vicino a Dublino, in Irlanda.\nIl suo direttore pi\u00f9 celebre fu William Rowan Hamilton, che, tra le altre cose, scopr\u00ec l'esistenza dei quaternioni, la prima algebra non commutativa, mentre faceva la spola fra l'osservatorio e il centro della citt\u00e0 con alcuni amici e con la moglie. \u00c8 noto anche per la dinamica Hamiltoniana.\nNella seconda met\u00e0 del XX secolo la citt\u00e0 si avvicin\u00f2 sempre pi\u00f9 all'osservatorio, compromettendo il seeing e aumentando l'inquinamento luminoso del luogo. Da allora il telescopio, non pi\u00f9 attivo, \u00e8 utilizzato principalmente per visite pubbliche."}
{"id": "434789", "revid": "339392", "url": "https://it.wikipedia.org/wiki?curid=434789", "title": "NTT DoCoMo", "text": ""}
{"id": "434806", "revid": "767487", "url": "https://it.wikipedia.org/wiki?curid=434806", "title": "Antonio Martini di Atri", "text": "Sue uniche opere datate e firmate sono due affreschi che si trovano nella parete orientale del coro dell'abbazia cistercense di Santa Maria Arabona a Manoppello, raffiguranti una Crocifissione e una Vergine in trono con il bambino. Sotto quest'ultima \u00e8 leggibile l'iscrizione in caratteri semigotici \"A.D. MCCCLXXIII ANTONIUS DE ADRIA FECIT\".\nSuccessivamente, sulla scorta degli affreschi di Santa Maria Arabona, gli furono attribuite altre opere, ricostruendo cos\u00ec l'iter artistico del pittore.\nVita.\nLa formazione e le prime opere (1373 - 1380).\nIl pittore nacque ad Atri molto probabilmente verso il 1350, calcolando che all'epoca degli affreschi di Manoppello doveva essere poco pi\u00f9 che ventenne. Si pu\u00f2 credere che l'apprendistato sia avvenuto in patria, dove, all'interno del Duomo, operavano artisti emiliani e marchigiani. Sono proprio di questa matrice gli affreschi del presbiterio della succitata Abbazia di Santa Maria Arabona, del 1373. A questo periodo giovanile appartiene anche la \"Sant'Orsola\" nella chiesa di San Nicola ad Atri (1380 circa).\nL'Aquila (1380 - 1397).\nNella seconda met\u00e0 del secolo, L'Aquila era una citt\u00e0 molto fiorente ed era una tappa obbligata per gli artisti abruzzesi perch\u00e9, come conseguenza dei traffici commerciali, vi giungevano le novit\u00e0 artistiche di Firenze e Napoli. Si era anche andata formando una scuola di stampo tardogotico, ispirata in particolare allo stile dei pittori senesi. Antonio si rec\u00f2 anch'egli a L'Aquila, dove il suo stile si evolvette molto velocemente, passando all'elegante maniera senese. In breve il pittore divenne molto apprezzato in citt\u00e0 e dar\u00e0 un forte contributo alla pittura locale. \nLa prima opera aquilana \u00e8 la \"Madonna con Bambino tra i santi Agostino e Amico\", sulla lunetta del portale della chiesa di Sant'Amico, datata 1381. \u00c8 questa una data preziosissima perch\u00e9 ci permette di datare opere molto simili tra di loro, realizzate sui portali di altre chiese aquilane: la \"Madonna con Bambino tra le sante Lucia e Caterina d'Alessandria\" (Santa Lucia ai Salesiani) e la \"Madonna con Bambino tra i santi Pietro e Paolo\" (San Pietro di Coppito), oltre ad un \"San Giacomo\" nella chiesa di San Flaviano.\nVerso il 1390 apre bottega e nello stesso periodo realizza le \"Storie di San Giorgio\", affreschi nella chiesa di San Pietro di Coppito, che per\u00f2 mostra anche molti interventi di bottega. \u00c8 invece da scartare la sua mano riguardo alle \"Storie del Battista\" nella chiesa di San Domenico, che seppur mostrano i tratti tipici dello stile di Antonio hanno per\u00f2 un impianto pi\u00f9 arcaico e possono quindi risalire a qualche anno prima.\nL'ultima periodo nella citt\u00e0 di L'Aquila \u00e8 segnato dalle prestigiose commissioni per Collemaggio dove, tra il 1393 e il 1397, realizz\u00f2 numerosi affreschi, tra cui la \"Crocifissione con San Giuliano\" e, per la Porta Santa, la \"Madonna con Bambino tra i santi Giovanni Battista e Pietro Celestino\".\nAtri (1397 - 1410).\nNel 1397 il pittore torna nella sua citt\u00e0 natale e vi trasferisce la bottega. Una tradizione locale vuole che il ritorno di Antonio sia collegato alla sua elezione a podest\u00e0, cosa del tutto infondata perch\u00e9, dal 1395, Atri era diventata possedimento dei duchi Acquaviva. \nAl periodo atriano risalgono vari affreschi in Cattedrale, tra cui segnaliamo principalmente la \"Trinit\u00e0 con tre volti\", un \"San Giovanni in Battista\" e due \"Santi in colloquio\". Di sua mano potrebbe essere anche il piccolo \"Cristo in gloria\" nella chiesa di San Giovanni Battista. Nel 1402 riceve da L'Aquila la commissione per gli affreschi del presbiterio di Collemaggio, ma non sappiamo se siano stati effettivamente realizzati, perch\u00e9 i documenti non dicono nulla al proposito e inoltre bisogna ricordare che il presbiterio croll\u00f2 a seguito del sisma del 1703. \nGli stravolgimenti politici e le rivolte che caratterizzano il periodo successivo alla morte del duca Andrea Matteo I (1407) costringono Antonio alla fuga, che per\u00f2 lascia la bottega ad Atri: infatti \u00e8 proprio di bottega il \"Cristo in mandorla\" della cisterna romana, sotto il Duomo, datato 1414.\nPenne (1410 - 1420).\nAntonio trova rifugio a Penne, dove trova subito lavoro perch\u00e9 gli Agostiniani gli affidano di proseguire la decorazione del presbiterio della loro chiesa, interrotta a seguito della morte (probabilmente nel 1405) del precedente pittore incaricato, il conterraneo Luca d'Atri (che aveva realizzato solo la \"Teoria dei Santi\"). Il Martini dipinse cos\u00ec tutta la parete di fondo, con la grandiosa \"Crocifissione\" considerata all'unanime il suo capolavoro e che lo impegner\u00e0 per circa un decennio. Grazie all'ampio spazio disponibile, Antonio pu\u00f2 mettere in opera ogni particolare della scena: la calca dei soldati, i dolenti, i due ladroni e, in un angolo, l'inquietante \"Giuda impiccato squarciato dai demoni\". \nDurante il periodo pennese, realizza per Pianella alcuni \"Santi\" (chiesa di Santa Maria Maggiore) e, nel 1413, riceve ancora da L'Aquila (segno che nella citt\u00e0 il pittore rimarr\u00e0 sempre in grande considerazione) una commissione, ovvero l'affrescatura dell'abside della chiesa di San Silvestro (dove gi\u00e0 aveva realizzato un affresco). Antonio dipinge solo un santo; la decorazione sar\u00e0 ripresa, pochi anni dopo, dal cosiddetto Maestro del Trittico di Beffi.\nGli ultimi anni (1420 - 1433).\nNegli ultimi anni Antonio \u00e8 attivo in varie chiese abruzzesi, per cui lo ritroviamo in vari punti della regione. Torna varie volte ad Atri, dove realizza altri affreschi oggi perduti, e probabilmente fa nuovamente sosta a L'Aquila. Nel 1432 \u00e8 impegnato a Chieti per dipingere la tribuna della chiesa di San Domenico, distrutta nel 1915: di quella che doveva essere un'imponente opera, rimane solo una \"Madonna con Bambino\", con la data di realizzazione, esposta nella locale pinacoteca. \u00c8 l'ultima opera del pittore.\nNel 1433, anziano, \u00e8 di nuovo ad Atri, dove muore."}
{"id": "434814", "revid": "76963", "url": "https://it.wikipedia.org/wiki?curid=434814", "title": "Farley Mowat", "text": "Molte delle sue pi\u00f9 popolari opere sono legate alla sua infanzia, al suo servizio militare ed al suo successivo lavoro come naturalista, e sono state tradotte in 52 lingue, vendendo pi\u00f9 di 14 milioni di copie. A questo va aggiunto il film \"Mai gridare al lupo\" ispirato al suo omonimo libro, \"Never Cry Wolf\" in lingua originale, che parla della sua esperienza con i lupi.\nLa nave della Sea Shepherd Conservation Society \"Farley Mowat\" porta questo nome in suo onore, anche per le sue visite frequenti a bordo, per assistere alle missioni dell'imbarcazione.\nInfanzia.\nFarley Mowat nacque nel 1921 a Belleville, in Ontario. Suo padre, Angus Mowat, aveva combattuto a Vimy Ridge, e poi era diventato bibliotecario, raccogliendo un limitato successo come romanziere. Farley inizi\u00f2 a scrivere informalmente tra il 1930 ed il 1933, mentre con la famiglia viveva a Windsor, sempre nell'Ontario.\nNell'epoca della Grande depressione, la famiglia Mowat si spost\u00f2 a Saskatoon. Come ragazzo, Mowat fu subito affascinato dalla natura e dagli animali, percorrendo gli spazi del Saskatchewan assieme al suo cane Mutt (il protagonista di \"The Dog Who Wouldn't Be\" (1957)). Con alcuni dei suoi amici, Mowat cre\u00f2 il \"Beaver Club of Amateur Naturalists\", tenendo una sorta di museo nello scantinato, che dovette essere spostato dopo un'invasione di lepidotteri e scarafaggi.\nAll'et\u00e0 di 13 anni, Mowat fond\u00f2 un bollettino che chiam\u00f2 \"Nature Lore\", ed ebbe a disposizione una colonna settimanale sul \"Saskatoon Star-Phoenix\", utilizzando tutto ci\u00f2 che guadagnava per procurare cibo ad anatre ed oche che non erano riuscite a migrare e che sarebbero sicuramente morte durante l'inverno. Sempre in questo periodo, Mowat fece il suo primo viaggio nell'Artico con uno zio.\nServizio militare.\nDurante la seconda guerra mondiale, Mowat fu arruolato nel secondo battaglione, The Hastings and Prince Edward Regiment, conosciuto con in nomignolo di \"Hasty Ps\", partecipando il 10 luglio 1943 all'operazione Husky per l'invasione alleata della Sicilia.\nDopo aver sofferto di stress da combattimento successivamente ad un incidente presso Ortona, Mowat accett\u00f2 un'occupazione come Intelligence Officer al quartier generale del battaglione, e pi\u00f9 tardi si spost\u00f2 al quartier generale della brigata, rimanendo in Italia fino all'inizio del 1945, quando fu spostato sullo scacchiere dell'Europa nordoccidentale come agente dell'intelligence nei Paesi Bassi, trattando il negoziato per l'invio di provviste alimentari agli olandesi, con il nome in codice di \"Operazione Manna\".\nIn seguito, come raccontato nel suo libro \"My Father's Son\", trasport\u00f2 dalla Germania molto materiale militare tra cui anche i razzi V2 e diversi veicoli blindati. Al termine del conflitto fu congedato come capitano.\nCarriera letteraria.\nTornato in Canada, Mowat studi\u00f2 biologia all'Universit\u00e0 di Toronto. Durante il suo viaggio nell'artico, rimase molto contrariato per la difficile situazione degli Inuit, pubblic\u00f2 dunque il suo primo libro \"People of the Deer\" (1952), che gli consent\u00ec di diventare una celebrit\u00e0 letteraria ma soprattutto fu largamente responsabile del cambio di orientamento del governo canadese rispetto agli Inuit, a cui fece arrivare carne e merci asciutte quando fino a poco prima ignorava o addirittura negava la loro esistenza, il libro fu seguito dall'opera per l'infanzia \"Lost in the Barrens\".\nMowat scrisse poi una serie di memorie personali: \"The Dog Who Wouldn't Be\" (1957) e \"Owls in the Family\" (1961) riguardanti in particolare la sua infanzia, mentre \"The Regiment\" (1955) fu un abile ed insolito resoconto sul suo servizio durante la seconda guerra mondiale."}
{"id": "434816", "revid": "1543377", "url": "https://it.wikipedia.org/wiki?curid=434816", "title": "Osservatorio di Armagh", "text": "L'osservatorio di Armagh \u00e8 un moderno istituto di ricerca astronomica con base ad Armagh, nell'Irlanda del Nord.\nL'osservatorio si trova nelle vicinanze del centro cittadino di Armagh, adiacente al Planetario, in un'area di circa 6 ettari nota come \"Astroparco di Armagh\". \nStoria.\nL'osservatorio fu fondato nel 1790 da Richard Robinson, 1\u00ba barone di Rokeby, arcivescovo di Armagh e primate d'Irlanda della Chiesa d'Irlanda.\nErnst Julius \u00d6pik lavor\u00f2 qui per pi\u00f9 di trent'anni e nel 1958 scrisse sui pericoli degli impatti degli asteroidi con la Terra.\nOggi.\nAttualmente, circa 25 astronomi studiano attivamente astrofisica nell'osservatorio di Armagh, e si occupano del Sole, del sistema solare e del clima terrestre.\nNell'osservatorio sono esposti modelli in scala del sistema solare e dell'universo, due meridiane ed alcuni telescopi storici. La biblioteca specialistica dell'osservatorio, i suoi archivi e la collezione di strumenti scientifici e oggetti associati allo sviluppo dell'astronomia moderna sono una delle collezioni pi\u00f9 importanti di questo genere in tutto il Regno Unito e in Irlanda."}
{"id": "434821", "revid": "119060314", "url": "https://it.wikipedia.org/wiki?curid=434821", "title": "Gotthold Eisenstein", "text": "Come \u00c9variste Galois e Niels Henrik Abel, Eisenstein mor\u00ec prima dei 30 anni e, come Abel, mor\u00ec di tubercolosi. Dirichlet fu il suo insegnante.\nBiografia.\nNacque dal commerciante Johann Konstantin Eisenstein (1791\u20131875), di Danzica, e da Helene Pollack (1799\u20131876), di K\u00f6nigsberg, ma nata a Berlino. La famiglia era giudea di origine, poi convertita al Protestantesimo. Un conoscente di famiglia inizi\u00f2 il bambino alla matematica a sei anni di et\u00e0 (\u201eIch konnte schon als Sechsj\u00e4hriger den Beweis eines Satzes verstehen.\u201c). Ebbe interessi musicali, suonando il pianoforte e compose anche. Ebbe problemi di salute fin da giovane. Durante la visita a Berlino-Charlottenburg dal 1833 al 1837, incontr\u00f2 il pedagogo Ludwig Cauer, seguace di Johann Gottlieb Fichte e Pestalozzi. Frequent\u00f2 dal 1837 al 1842 il Friedrich-Wilhelms-Gymnasium di Berlino e il Friedrich-Werder-Gymnasium. Dal 1840 frequent\u00f2 i matematici Dirichlet alla universit\u00e0 di Berlino. Al ginnasio segu\u00ec Karl Heinrich Schellbach, sulle opere di Eulero, Lagrange e Gau\u00df. Nel 1840 si rec\u00f2 in Inghilterra seguendo il padre e nell'estatedel 1842 segu\u00ec la madre, spostandosi in Galles e Irlanda. In quel periodo 'Zeit Gau\u00df' studi\u00f2 le opere di teoria dei numeri, la Disquisitiones arithmeticae. A Dublino incontr\u00f2 William Rowan Hamilton. A met\u00e0 1843 ritorn\u00f2 a Berlino coni genitori. Dal 1846 visse con la madre. Consegu\u00ec l'Abitur da esterno, e nel curriculum risultava la sua stimmate ipocondriaca \u201ehypochondrische Stimmung\u201c e necessitava e riposo ricevendo visite di Dirichlet, Hamilton, Jacobi e dal segretario della Berliner Akademie Johann Franz Encke. A ottobre si iscrisse alla universit\u00e0 di berlino.\nSi dice che Gauss abbia dichiarato \"Ci sono stati solo tre matematici che hanno segnato un'epoca: Archimede, Newton ed Eisenstein\". Il fatto che Gauss abbia scelto Eisenstein, specializzato in teoria dei numeri e in analisi potrebbe disorientare, ma \u00e8 giustificabile perch\u00e9 Eisenstein dimostr\u00f2 molti risultati che furono irraggiungibili anche per lo stesso Gauss, come la legge di reciprocit\u00e0 quadratica cubica."}
{"id": "434833", "revid": "15756", "url": "https://it.wikipedia.org/wiki?curid=434833", "title": "Ravenala madagascariensis", "text": "L'albero del viaggiatore o palma del viaggiatore (\"Ravenala madagascariensis \"Sonn.) \u00e8 una pianta erbacea ad alto fusto, endemica del Madagascar, appartenente alla famiglia delle Strelitziaceae.\nDeve il suo nome al fatto che le sue caratteristiche foglie a ventaglio, la cui base a forma di coppa raccoglie l'acqua piovana, sono utilizzate dai viaggiatori per dissetarsi.\nErroneamente assimilata alle palme, \u00e8 in realt\u00e0 una pianta erbacea ad alto fusto, al pari del banano.\nDescrizione.\nIl fusto, lungo in media 8\u201310 m, pu\u00f2 in condizioni ottimali raggiungere i 20 m.\nLe foglie, somiglianti a quelle del banano, sono disposte a ventaglio lungo un unico asse e si inseriscono sul fusto con un lungo picciolo, nella cui concavit\u00e0, rivestita da una guaina, si raccoglie l'acqua piovana.\nI fiori sono grandi e numerosi, di colore bianco, ermafroditi, asimmetrici, protetti da grandi brattee.\nI frutti sono delle capsule a 6 logge, contenenti numerosi semi, circondati da fibre di colore blu intenso che attirano gli uccelli; tale caratteristica ne favorisce la disseminazione.\nLa impollinazione \u00e8 assicurata dai pipistrelli e dai lemuri.\nDistribuzione e habitat.\nLa \"Ravenala\" (\"ravinala\" in lingua malgascia significa \"foglie della foresta\") \u00e8 endemica del Madagascar, dove cresce non solo nelle foreste pluviali, ma anche in ampie aree recentemente deforestate.\n\u00c8 presente anche nell'isola di R\u00e9union e nell'isola di Mauritius nonch\u00e9 alle isole Hawaii, dove \u00e8 stata importata come pianta ornamentale, per poi diffondersi come specie spontanea."}
{"id": "434835", "revid": "21880", "url": "https://it.wikipedia.org/wiki?curid=434835", "title": "Ravenala", "text": ""}
{"id": "434839", "revid": "32698", "url": "https://it.wikipedia.org/wiki?curid=434839", "title": "Ferdinand Gotthold Max Eisenstein", "text": ""}
{"id": "434843", "revid": "32698", "url": "https://it.wikipedia.org/wiki?curid=434843", "title": "Ferdinand Eisenstein", "text": ""}
{"id": "434852", "revid": "547034", "url": "https://it.wikipedia.org/wiki?curid=434852", "title": "Superbit", "text": "Superbit era un marchio delle versioni Premium DVD-Video dei film della Columbia TriStar Home Video, una divisione della Sony, la cui produzione fu interrotta nel gennaio 2007 con l'avvento dei Blu-ray Disc.\nCaratteristiche.\nI DVD Superbit contenevano una quantit\u00e0 ridotta, se non assente, degli extra o del materiale bonus che viene offerto in un comune DVD a favore di un aumento di circa il 50% del bit rate (6-7 Mbit/s vs 4-5 Mbit/s), che determina un incremento della qualit\u00e0 video del film. L'audio era in Dolby Digital (5.1) e DTS audio; i DVD Superbit erano visualizzabili anche dai normali lettori DVD. Venivano venduti al costo di 2 DVD in edizione speciale (tra i 20\u20ac e i 25\u20ac). Il Superbit non si deve confondere con HD DVD o Blu-ray Disc che sono dei nuovi supporti ottici con capienza maggiore ai normali DVD, utilizzati normalmente per memorizzare contenuti ad alta definizione.\nIn seguito nacque anche il marchio DVD Superbit Deluxe disponibile solo in America con le pellicole: \"Il patriota\", \"L'uomo senza ombra\", \"Snatch - Lo strappo\", \"La maschera di Zorro\" e Charlie's Angels. Nel Superbit Deluxe si aggiungeva rispetto al Superbit un altro disco esclusivamente per gli extra."}
{"id": "434880", "revid": "1745361", "url": "https://it.wikipedia.org/wiki?curid=434880", "title": "Pilotaggio (nautica)", "text": "In nautica, il pilotaggio \u00e8 l'insieme delle tecniche necessarie per guidare una nave.\nStoria.\nFin dai tempi pi\u00f9 antichi il pilotaggio ha rivestito grande importanza nei traffici fra popoli. Il Codice di Hammurabi del 1880 a.C. tratta a fondo i commerci ed i trasporti sui fiumi mesopotamici, in particolare lungo i 250 km che collegavano Babilonia al mare. Sui tratti fluviali navigavano mezzi a vela e a remi dalle 30 alle 300 tonnellate. L'affitto di questi mezzi e dei battellieri impiegati, costituiscono l'argomento trattato dai Codici.\nAlcune fonti riferiscono persino di paghe di questi paleo-piloti di fiume. Erodoto parla dei piloti del Nilo e, stando alle iscrizioni geroglifiche, la loro presenza sembra risalire alla III Dinastia. In mare, i primi piloti furono certamente i pescatori, che conoscevano alla perfezione il breve tratto di costa lungo il quale esercitavano la loro attivit\u00e0. Essi forse fornivano assistenza alle navi di passaggio, specie nei tratti soggetti a forti correnti di marea o con fondali particolarmente insidiosi a causa di scogli o secche. Quasi a confermere questa supposizione tutte le legislazioni che si sono sviluppate in epoca storica fino ad anni a noi prossimi stabiliscono che, ove il capitano di una nave non possa utilizzare un pilota riconosciuto dall'autorit\u00e0 marittima locale, possa servirsi di un pescatore il quale per\u00f2 dovr\u00e0 cedere il suo posto non appena si renda disponibile un pilota. Con i Fenici si ebbero forse i primi veri piloti \"costieri\" e \"di altura\" (mare aperto) cos\u00ec come si possono intendere oggi, anche se dobbiamo sempre considerarli come facenti parte, in senso stretto, dell'equipaggio. \u00c8 certo che sia in Grecia che nell'Impero Romano esistesse un servizio di polizia marittima, e che l'entrata e l'uscita dai porti romani fosse regolata da uno \"stratico\". Il nome, attribuito ad un battello di sorveglianza, \u00e8 probabile che sottintendesse anche alla funzione esercitata da un incaricato della direzione del porto. Con la caduta dell'Impero romano d'Occidente i traffici decaddero enormemente, tenuti in vita soltanto dalle flotte dell'Impero d'Oriente che assicuravano il commercio fra i diversi centri bizantini esistenti lungo le coste del Mar Mediterraneo. La navigazione rifior\u00ec con l'inizio delle Crociate ed il Mediterraneo, che dall'avvento dell'Islamismo era praticamente diventato un mare musulmano, vide le bandiere catalane e delle Repubbliche Marinare sventolare lungo le sue coste orientali e meridionali. Anche nei mari del Nord rifiorirono i traffici e la navigazione, in particolar modo grazie agli Scandinavi. Furono dei grandi navigatori, coraggiosi esploratori, pirati e predatori, ma anche colonizzatori: l'Inghilterra, la Francia e l'Italia meridionale ne conservano ancora le tracce e il ricordo."}
{"id": "434889", "revid": "1652635", "url": "https://it.wikipedia.org/wiki?curid=434889", "title": "Serotonina", "text": "La serotonina o 5-idrossitriptamina (5-HT) \u00e8 una triptammina, sintetizzata a partire dall'amminoacido triptofano (5-HTP), che negli animali viene per lo pi\u00f9 prodotta dai neuroni serotoninergici nel sistema nervoso centrale e nelle cellule enterocromaffini nell'apparato gastrointestinale, dove partecipa a numerose funzioni biologiche. Si ritrova per\u00f2, oltre che negli animali, anche nei funghi, nelle piante e nel veleno di alcuni insetti (oltre che sulle spine di alcune piante) per la sua capacit\u00e0 di causare dolore nel sito di iniezione. Viene prodotta inoltre da alcuni microorganismi come le amebe.\nLa sostanza fu isolata a Pavia da Vittorio Erspamer nel 1935, inizialmente classificata come un polifenolo; due anni pi\u00f9 tardi, in seguito a degli studi su ghiandole cutanee di \"discoglosso\" e ghiandole salivari di polpi, fu poi rinominata enterammina, quindi definitivamente chiamata serotonina nel 1948.\nL'eccesso di serotonina pu\u00f2 in rarissimi casi condurre a un episodio di crisi noto come sindrome serotoninergica. La sua formula chimica \u00e8 C10H12N2O, il peso molecolare \u00e8 176,22, numero CAS 50-67-9.\nDistribuzione, biosintesi e degradazione.\nLe pi\u00f9 alte concentrazioni di 5-HT si trovano in tre diversi siti corporei:\nMetabolismo.\nLa biosintesi della 5-HT endogena segue una via simile a quella della noradrenalina, con la differenza che l'amminoacido precursore \u00e8 il triptofano, invece della tirosina. Il triptofano viene convertito in 5-idrossitriptofano grazie all'azione della triptofano-idrossilasi. Il 5-idrossitriptofano (5-HTP) cos\u00ec prodotto viene decarbossilato a 5-HT, a opera dell'enzima decarbossilasi. Le piastrine accumulano la 5-HT durante il loro passaggio attraverso la circolazione intestinale, dove la concentrazione locale \u00e8 relativamente alta. La 5-HT viene spesso immagazzinata nei neuroni e nelle cellule enterocromaffini come co-trasmettitore insieme con vari ormoni di natura peptidica, come la somatostatina, la sostanza P, e il polipeptide vasoattivo intestinale.\nLa degradazione della 5-HT avviene attraverso una deamminazione ossidativa, catalizzata dalle monoamminossidasi, seguita dall'ossidazione ad acido 5-idrossiindolacetico (5-HIAA) e dall'enzima solfotrasferasi che porta alla formazione di triptammina-O-solfato. Gli amminoacidi ramificati riducono l'assorbimento di triptofano (e quindi la produzione di serotonina) a livello della barriera ematoencefalica (barriera che separa il sistema vascolare dal sistema nervoso centrale).\nFunzione.\nA livello dei vari tessuti, la serotonina espleta vari effetti fisiologici attraverso:\nOltre a questo, la serotonina \u00e8 coinvolta nel metabolismo osseo, nello sviluppo e riparazione degli organi come fegato e cuore, regolazione della temperatura corporea, del ritmo cardiaco e respiratorio. La serotonina \u00e8 un antagonista non competitivo del testosterone e dell'estradiolo perch\u00e9 eleva il cortisolo ed eleva i livelli di prolattina, con conseguente inibizione del fattore di rilascio delle gonadotropine. La serotonina costituisce il freno naturale del riflesso dell'eiaculazione e un basso livello di questo neurotrasmettitore \u00e8 la causa costituzionale principale dell'eiaculazione precoce.\nSistema nervoso centrale.\nNel sistema nervoso centrale, la serotonina svolge numerose funzioni che vanno dalla regolazione del tono dell'umore, del sonno, della temperatura corporea, della sessualit\u00e0, all'empatia, funzioni cognitive, creativit\u00e0 e appetito. Alterazioni patologiche nella funzionalit\u00e0 dei circuiti della serotonina si crede siano coinvolte in numerosi disturbi neuropsichiatrici come emicrania, disturbo ossessivo-compulsivo, depressione e schizofrenia, ansia e disturbi dell'umore in genere, disturbi alimentari (fame nervosa e bulimia), eiaculazione precoce maschile e fibromialgia solo per citarne alcuni, anche se l'esatto modo in cui tali alterazioni siano coinvolte in queste patologie non \u00e8 chiaro. La manipolazione dei circuiti cerebrali della serotonina \u00e8 perci\u00f2 al centro del meccanismo d'azione di numerosi psicofarmaci, soprattutto antidepressivi (come ad esempio gli antidepressivi SSRI come il Dropaxin, Prozac e Zoloft, antidepressivi triciclici e inibitori delle monoammino-ossidasi) e antipsicotici ma anche di alcune sostanze stupefacenti (come la cocaina, gli psichedelici, l\u2019MDA e l'MDMA).\nSerotonina e depressione.\nNegli anni la cultura popolare, con la risonanza dei media, ha dipinto la carenza di serotonina come la responsabile della depressione e pi\u00f9 in generale degli stati d'animo negativi, contribuendo a generare il mito dell'\"ormone della felicit\u00e0\" e di conseguenza delle \"happy pills,\" come vengono spesso definiti, soprattutto negli USA, alcuni antidepressivi. Tuttavia tale teoria, nata a partire da studi a volte smentiti condotti a partire dagli anni '60, risulta essere una eccessiva semplificazione del reale ruolo di questo neurotrasmettitore nella genesi dei disturbi psichiatrici, tant'\u00e8 che oggi la carenza di serotonina non \u00e8 considerata una causa della depressione e questo concetto \u00e8 ribadito anche nel manuale dell'Associazione Psichiatrica Americana.\nIl legame tra carenza di serotonina e depressione nasce da osservazioni sperimentali condotte a partire dagli anni '60, in particolare dallo studioso Joseph Schildkraut che nel 1965 pubblic\u00f2 uno studio in cui sosteneva tale teoria. Negli anni successivi altri studi sembravano confermare tale ipotesi, rilevando bassi livelli di metaboliti (prodotti di degradazione) della serotonina nel cervello di cavie rese depresse e nel fluido cerebrospinale di pazienti con ideazioni suicidarie. Ci\u00f2 port\u00f2 prove a conferma della \"Ipotesi Monoaminergica\" della depressione, che fece quindi orientare la ricerca farmacologica verso lo studio di composti in grado di riequilibrare sempre pi\u00f9 selettivamente tali presunti \"squilibri chimici\". Tuttavia a oggi numerosi studi hanno messo in discussione il legame tra carenza di serotonina e depressione, evidenziando che le ricerche che sembravano confermare tale teoria erano spesso condotte con errori metodologici e su campioni troppo ristretti di soggetti, e che l'efficacia del trattamento a base di farmaci che si ritiene in grado di elevare le concentrazioni di serotonina, come gli SSRI, non prova tale legame.\nIn effetti, tentativi di indurre o ridurre la depressione tramite la manipolazione diretta dei livelli di serotonina hanno prodotto risultati contrastanti e non significativi. In uno studio, ad esempio, a un gruppo di pazienti depressi sono state somministrate alte dosi di triptofano, l'amminoacido essenziale precursore della serotonina, ma ci\u00f2 non ha prodotto effetti sulla depressione. L'esperimento opposto, la riduzione dei livelli di triptofano introdotto con la dieta, non \u00e8 in grado di indurre depressione. La drastica riduzione dei livelli di serotonina mediante l'uso di un inibitore della triptofano idrossilasi (l'enzima che produce serotonina), la p-cloro fenilalanina, ha indotto una ricaduta depressiva solo nel 30% dei pazienti gi\u00e0 depressi e in trattamento con un antidepressivo serotoninergico, non inducendo particolari effetti sull'umore nei pazienti sani. Allo stato attuale la ricerca non ha individuato alcuna lesione nei nuclei che producono serotonina n\u00e9 una reale carenza di tale neurotrasmettitore nel cervello dei pazienti depressi, i sempre maggiori studi che evidenziano la complessit\u00e0 e la scarsa comprensione attuale dei meccanismi di funzionamento del cervello suggeriscono che una teoria a \"singolo neurotrasmettitore\" della depressione \u00e8 irrealistica.\nTutt'al pi\u00f9, la possibile diminuzione dei livelli di serotonina potrebbe essere un effetto secondario ad altre alterazioni biochimiche che si possono verificare nel corso di un disturbo depressivo. Ad esempio degli studi hanno evidenziato che gli antidepressivi, secondariamente all'alterazione dei livelli di serotonina che inducono, vanno ad attivare dei meccanismi biologici (quali il rilascio di fattori neurotrofici, attivazione di metabolismi anti-infiammatori, desensibilizzazione dei recettori delle monoammine, alterazione dell'espressione genica con induzione o repressione di particolari geni) che si ritiene possano essere i responsabili degli effetti terapeutici.\nI tentativi di manipolazione della serotonina nel sistema nervoso centrale mediante l\u2019alimentazione non producono risultati significativi sui livelli percepiti di benessere e umore.\nComportamento sessuale.\nLa serotonina influenza direttamente e indirettamente il comportamento sessuale. Lo fa sia perch\u00e9 circuiti della serotonina sono direttamente implicati nella percezione dei sentimenti di empatia e legame emotivo (che si crede siano indotti da un aumento della quantit\u00e0 di questo neurotrasmettitore in particolari neuroni e che porta tra l\u2019altro al rilascio di ossitocina) sia perch\u00e9 i circuiti della serotonina sono in grado di regolare indirettamente l\u2019attivit\u00e0 di altri neurotrasmettitori implicati nella percezione del desiderio sessuale, ad esempio della dopamina (in questo caso un aumento dei livelli di serotonina causa un calo di quelli di dopamina, nonch\u00e9 altri effetti sul sistema nervoso centrale, che generalmente comportano una diminuzione della libido). \u00c8 per questo che molti farmaci antidepressivi, che agiscono direttamente sui circuiti della serotonina, sono in grado di influenzare pesantemente il comportamento sessuale, causando in taluni casi disfunzioni sessuali anche di lungo periodo.\nRiguardo all'influenza della serotonina sulla sfera sessuale, uno studio pubblicato sulla rivista Nature nel 2011 ha dimostrato che topi maschi geneticamente privati delle cellule cerebrali adibite alla sintesi della serotonina sviluppano un eguale interesse sessuale nei confronti di topi maschi e femmine, tentando nel 50% dei casi di accoppiarsi prima con i maschi e successivamente con le femmine. Se si inietta in questi topi maschi un precursore della serotonina, dopo mezz'ora ritornano ad accoppiarsi con topi di sesso femminile in via prioritaria. La tesi controversa \u00e8 che, almeno negli animali, il deficit di serotonina \u00e8 il principale fattore della preferenza omosessuale. Viceversa, anche nei topi si \u00e8 visto che l'eccesso di serotonina non conduce alla scelta del sesso opposto, ma ad una situazione di indifferenza verso qualsiasi attivit\u00e0 sessuale. Pure nell'uomo \u00e8 noto questo fenomeno di calo della libido e di qualsiasi desiderio e aspirazione in genere, ad esempio, fra gli effetti collaterali noti dei farmaci antidepressivi.\nEffetti farmacologici.\nLa serotonina espleta i suoi effetti farmacologici attraverso due diverse vie:\nTerminata la sua azione biologica, la serotonina pu\u00f2 o venire trasportata dal flusso ematico o essere riassorbita dalle cellule che l'hanno rilasciata mediante un sistema di trasporto attivo (reuptake della serotonina) per venire quindi conservata all'interno delle cellule o degradata da appositi enzimi. Nel sistema nervoso centrale, il 90% della serotonina viene recuperata tramite questo sistema, mentre solo il 10% va dispersa. I trasportatori della serotonina scoperti finora sono due: il SerT (Serotonin Transporter) che per lungo tempo \u00e8 stato creduto essere l'unica proteina trasportatrice di membrana per la serotonina e che \u00e8 il target farmacologico di diversi farmaci (antidepressivi SSRI, TCA) o sostanze d'abuso (cocaina, MDMA) e il solo recentemente scoperto trasportatore per le monoamine a bassa affinit\u00e0 (PMAT).\nRecettori della serotonina.\nI recettori per la serotonina si ritrovano nel sistema nervoso centrale e periferico, sulla membrana cellulare delle cellule nervose e in altri tipi di cellule. I recettori della serotonina influenzano vari processi biologici e neurologici, come l'aggressivit\u00e0, ansia, appetito, conoscenza, apprendimento, memoria, umore, nausea, sonno e termoregolazione. I recettori della serotonina sono il bersaglio di una variet\u00e0 di farmaci e sostanze stupefacenti tra cui molti antidepressivi (inibitori trasportatore della serotonina e agonisti\\antagonisti vari recettori), antipsicotici (antagonisti recettori 5HT2A-C), anoressizzanti e allucinogeni (agonisti 5HT2A).\nFarmaci che agiscono sui recettori serotoninergici.\nAlcaloidi dell'ergot.\nGli alcaloidi dell'ergot sono prodotti da un fungo (\"Claviceps purpurea\") che infesta i raccolti di cereali. I sintomi dell'avvelenamento sono costituiti principalmente da disturbi mentali e da un'intensa e dolorosa vasocostrizione periferica che determina gangrena. Gli alcaloidi dell'ergot sono molecole complesse la cui struttura base \u00e8 l'acido lisergico (un alcaloide tetraciclico naturale).\nAzioni.\nGli effetti degli alcaloidi dell'ergot sembrano mediati prevalentemente da recettori 5-HT, glutammaergici, adrenergici o dopamminergici. Tutti gli alcaloidi dell'ergot determinano stimolazione della muscolatura liscia. I principali effetti farmacologici sono i seguenti.\nUso clinico.\nL'unico impiego clinico dell'ergotammina \u00e8 nel trattamento degli attacchi di emicrania che non rispondono a semplici analgesici."}
{"id": "434900", "revid": "767487", "url": "https://it.wikipedia.org/wiki?curid=434900", "title": "Boyz II Men", "text": "I Boyz II Men sono un gruppo vocale Soul-R&amp;B statunitense attivo dal 1991.\nBiografia.\nLa storia dei Boyz II Men inizia nella prestigiosa \"Philadelphia High School For Creative And Performing Arts\", quando Nathan \"Alex Vanderpool\" Morris (nato il 18 giugno 1971) e Marc Nelson, figlio della nota cantante Phyllis Nelson, insieme a Wanya \"Squirt\" Morris (nato il 29 luglio 1973), Shawn \"Slim\" Stockman (26 settembre 1972) e Michael \"Bass\" McCary (16 febbraio 1972) uniscono le loro voci e formano, nel 1988 gli Unique Attraction, ispirandosi alla musica soul degli anni 1960.\nNel 1989 l'incontro fortunato con Michael Bivins dei New Edition porta il gruppo a stipulare un contratto discografico con la Motown Records, nello stesso anno Marc Nelson lascia il gruppo. La nuova formazione, col nuovo nome di Boyz II Men, nel 1991 pubblica il singolo \"Motownphilly\", seguito dall'album di debutto \"Cooleyhigharmony\", che vende oltre 9 milioni di copie, e frutta un Grammy Award come miglior gruppo R&amp;B.\nNel 1992 esce \"End of the Road\", canzone soul presente nella colonna sonora del film \"Boomerang\" di Eddie Murphy. Il disco si piazza al primo posto dei singoli pi\u00f9 venduti, e vi rimane per 13 settimane, spodestando Elvis Presley dal record di singolo con pi\u00f9 settimane al numero uno. Il 1993 \u00e8 l'anno di \"Christmas Interpretation\". Babyface, autore di \"End of the Road\", firma altri successi del gruppo, come \"I'll Make Love to You\" e \"Water Runs Dry\", contenuti nell'album \"II\" uscito nel 1994 e venduto in 12 milioni di copie.\nIl 1995 \u00e8 un anno fortunato: il celebre duetto \"One Sweet Day\" con Mariah Carey \u00e8 stato il singolo con pi\u00f9 settimane alla numero uno in America (16 settimane) fino a luglio 2019 dove \u00e8 stato superato da Lil Nas X con il singolo Old Town Road (19 settimane) e inoltre anche un tributo a Michael Jackson ai Soul Train del 1995 con la partecipazione di Michael stesso nella celebre \"We Are the World\". Nel 1996 il gruppo canta l'inno nazionale statunitense alla cerimonia di chiusura dei Giochi della XXVI Olimpiade di Atlanta. Nel 1997 esce \"Evolution\", album che segna una svolta nel sound del gruppo, pi\u00f9 maturo e sofisticato, come prova il singolo \"Song for Mama\", canzone raffinata scritta da Babyface, che vende 7 milioni di copie. Nello stesso anno i Boyz II Men si esibiscono per papa Giovanni Paolo II durante una sua visita negli Stati Uniti. Collaborano inoltre alla colonna sonora de \"Il principe d'Egitto\" cantando \"I Will Get There\".\nNel 2000 esce \"Nathan Michael Shawn Wanya\", mentre il \"Greatest Hits\" \u00e8 datato 2001. Nel 2002 sotto l'Arista Records esce \"Full Cicle\", che contiene \"Relax Your Mind\", cantato con Faith Evans, \"Ain't Thang Wrong\", cantata col rapper Rob Jackson, e \"Color of Love\" scritta da Babyface. Successivamente Michael McCary lascia per motivi di salute il gruppo, che nel 2004 pubblica \"Throwback vol.1\", album cover di canzoni soul/R&amp;B anni 1970, mentre l'ultimo album risale al 2005, con \"Winter Reflection\" (solo nel 2016 McCary riveler\u00e0 di avere la sclerosi multipla).\nNell'aprile 2007 duettano con il cantante canadese Michael Bubl\u00e9 in \"Comin' Home Baby\". Il 13 novembre dello stesso anno viene pubblicato il nuovo album \"Motown: Hitsville USA\" dedicato ai grandi successi dell'etichetta black americana di cui sono ospiti Patti LaBelle e Brian McKnight.\nNel 2009 hanno eseguito un remake della sigla d'apertura della serie televisiva Psych,\"I Know You Know\".\nNel novembre del 2009, per la Decca, hanno pubblicato l'album di cover \"Love\".\nNel 2011 appaiono nel film su Justin Bieber e duettano con quest'ultimo nella canzone \"Fa La La\", contenuta nell'album di Bieber \"Under the Mistletoe\"."}
{"id": "434907", "revid": "305330", "url": "https://it.wikipedia.org/wiki?curid=434907", "title": "Jacob Bekenstein", "text": "Ha contribuito alla fondazione della termodinamica dei buchi neri e ad altri aspetti riguardanti la connessione tra l'informazione e la gravitazione.\nAl riguardo \u00e8 riuscito a dimostrare che vi \u00e8 una massima quantit\u00e0 di informazione che pu\u00f2 essere immagazzinata in qualsiasi volume e che questo valore \u00e8 proporzionale all\"'area della superficie che racchiude il volume\", e non al volume stesso.\nSi \u00e8 laureato presso il Politecnico della New York University.\n\u00c8 stato \"Polak Professor\" di fisica teorica presso l'Hebrew University di Gerusalemme, membro della Academia Nazionale di Scienza d'Israele, e vincitore del Rothschild Prize in Physics.\nFu il primo a suggerire che i buchi neri debbano avere una entropia ben definita.\nHa insegnato astrofisica e cosmologia al \"Racah Institute of Physics\" della Hebrew University di Gerusalemme.\nHa collaborato con John Wheeler e altri famosi scienziati."}
{"id": "434943", "revid": "4711", "url": "https://it.wikipedia.org/wiki?curid=434943", "title": "Reazione nucleare a catena", "text": ""}
{"id": "434951", "revid": "125894199", "url": "https://it.wikipedia.org/wiki?curid=434951", "title": "Serie A 2005-2006", "text": "La Serie A 2005-2006 \u00e8 stata la 104\u00aa edizione della massima serie del campionato italiano di calcio (il 74\u00ba a girone unico), disputato tra il 27 agosto 2005 e il 14 maggio 2006.\nAlla conclusione del torneo, la classifica emersa dal campo conobbe un sostanziale mutamento ascrivibile all'esito del processo di \"Calciopoli\": le indagini circa lo scandalo \u2014 concernente accordi illeciti compiuti tra dirigenti sportivi ed esponenti della classe arbitrale al fine di alterare i risultati delle gare \u2014 furono avviate con la stagione ancora in svolgimento, mentre il pronunciamento della giustizia sportiva in merito giunse nel luglio 2006. La vittoria del titolo fu assegnata all'Inter, stante il declassamento in B della Juventus e la penalizzazione del Milan: ulteriori provvedimenti in tal senso riguardarono Lazio e Fiorentina.\nCapocannoniere del torneo \u00e8 stato l'italiano Luca Toni () con 31 reti.\nStagione.\nNovit\u00e0.\nLe principali innovazioni sul piano regolamentare corrisposero all'abolizione dello spareggio \u2014 con la classifica avulsa, seguita in subordine da differenza reti e numero di gol segnati, divenuta il parametro atto a risolvere situazioni di parit\u00e0 in graduatoria \u2014 e alla ripresa degli incontri sospesi dall'effettivo minuto di interruzione, nonch\u00e9 alla possibilit\u00e0 di utilizzare erba sintetica sui campi da gioco: quest'ultima novit\u00e0 fu riconducibile a progetti varati nella primavera 2005.\nSotto il profilo dell'organico, la massima divisione riaccolse l'Empoli dopo un campionato di assenza; le inadempienze economiche del Torino \u2014 rifondato grazie al lodo Petrucci \u2014 e il coinvolgimento del Genoa in una combine negarono a granata e liguri, promossi sul campo, la partecipazione al campionato: con i rossobl\u00f9 declassati in terza serie dalla giustizia sportiva, venne deliberato il ripescaggio in A di Ascoli (assente dal campionato 1991-92) e Treviso (al debutto assoluto).\nCalciomercato.\nLa campione uscente ricevette in prestito gratuito dal il portiere Abbiati, come forma di risarcimento per sopperire alla prolungata assenza di Buffon seriamente infortunatosi durante il Trofeo Berlusconi con gli stessi meneghini; a vestirsi di bianconero furono poi il promettente difensore e futura \"bandiera\" Chiellini, l'affermato centrocampista Vieira e l'attaccante Mutu. Il Milan punt\u00f2 invece sugli attaccanti Gilardino e Vieri, sull'estremo difensore Kalac e sul terzino Jankulovski.\nL', fresca di vittoria in Coppa Italia e Supercoppa italiana, affid\u00f2 le chiavi della porta a J\u00falio C\u00e9sar, con Samuel e Wom\u00e9 a rinforzare la difesa; a centrocampo giunsero invece il fuoriclasse portoghese Lu\u00eds Figo assieme a Solari e Pizarro. Le romane cambiarono conduzione tecnica, con Luciano Spalletti nuovo allenatore dei giallorossi e Delio Rossi sulla panchina laziale: i primi tesserarono Kuffour, Bovo e Taddei, con i secondi a scommettere invece su Mudingayi e Tare. Degno di nota anche il mercato della , con Cesare Prandelli chiamato in panchina e Toni nuovo centravanti viola.\nAvvenimenti.\nGirone di andata.\nCon la griglia di partenza a localizzare sull'asse Torino-Milano le protagoniste della lotta al titolo, una Fiorentina sospinta dalla prolificit\u00e0 del capocannoniere Toni cerc\u00f2 d'inserirsi nel novero delle \"big\". Meneghine e gigliati presero a battagliare per la piazza d'onore, complice il passo superiore mantenuto in avvio da una Juventus che incasell\u00f2 9 vittorie consecutive in altrettante giornate: il primo, nonch\u00e9 unico stop stagionale, venne conosciuto nella trasferta al Meazza rossonero del 29 ottobre 2005. Mentre un cammino sofferto precluse alle formazioni della capitale l'assalto ai vertici, gli uomini di Ancelotti abbandarono ben presto la rincorsa in favore delle dirette concorrenti: dal gruppo emerse l'Inter, vittoriosa nella stracittadina locale e assicuratasi in tal modo la seconda posizione.\nGran parte delle compagini meridionali si ritrov\u00f2 suo malgrado coinvolta nella zona-salvezza, scenario peraltro condiviso da Empoli e Parma: Ascoli e Siena conobbero minori assilli, a fronte delle \"outsider\" Chievo e Livorno propostesi in chiave-Uefa a scapito di Udinese, Sampdoria e Palermo. Fanalino di coda risult\u00f2 la matricola trevigiana, sul cui percorso incisero lo scotto della categoria e il frettoloso assemblamento dell'organico dopo il tardivo ripescaggio.\nBlindato il riconoscimento di met\u00e0 stagione nel turno finale del 2005, i bianconeri risultarono aver totalizzato ben 52 punti sui 57 messi in palio dalla tornata iniziale: al giro di boa 10 lunghezze misurarono il vantaggio nei confronti della \"Beneamata\", col terzo posto in coabitazione tra viola e Milan a quota 40.\nGirone di ritorno.\nDurante le prime battute della fase di ritorno, i sabaudi incespicarono pareggiando con scaligeri e parmensi nei turni infrasettimanali: una seria ipoteca sul tricolore fu comunque posta il 12 febbraio 2006, dopo un trionfo nel derby d'Italia che accrebbe a +12 il margine sulle milanesi. Mentre una striscia di 11 affermazioni consecutive inanellata dalla Roma le restitu\u00ec \"chance\" di concorrere all'Europa, i concittadini laziali furono autori assieme alla compagine ducale di una discreta ripresa: a farle da contraltare la caduta verticale dei doriani, la cui permanenza in massima serie non risult\u00f2 tuttavia inficiata.\nForte di una classifica avulsa che gli sarebbe arrisa nell'eventualit\u00e0 di un \"ex aequo\", il Milan recuper\u00f2 notevole terreno dalla capolista che in primavera visse un periodo d'appannamento: i primi responsi della classifica furono legati ai bassifondi, dove un Treviso condannato anzitempo trascin\u00f2 in B il Lecce imponendo ai salentini un pari nello scontro diretto. A 270' dal termine divenne inoltre aritmetico il crollo del Messina, cui risult\u00f2 fatale un 3-0 sub\u00ecto dalla Reggina nel derby dello Stretto: del fatto beneficiarono Ascoli e Cagliari, quest'ultima segnalatasi peraltro in ragione della vena realizzativa di Suazo.\nUn divario frattanto assottigliatosi ad appena 3 punti separ\u00f2 le prime della classe al terzultimo turno, con la partecipazione alla UEFA raggiunta dal Chievo e dalle capitoline: coi preliminari del massimo palcoscenico europeo spettanti a Fiorentina e nerazzurri, un Palermo prevalso allo sprint nei confronti di labronici e crociati fece suo il \"pass\" per la Coppa Intertoto. \nIl 14 maggio 2006 la formazione torinese celebr\u00f2 sul neutro di Bari la riuscita difesa del titolo, avendo mantenuto lo scarto sui lombardi in una classifica che venne tuttavia posta \"sub iudice\" per l'emergere dello scandalo.\nLe sentenze di secondo grado del processo \u2014 la cui imminenza aveva comportato un ritardo nell'iscrizione dei club italiani alle competizioni europee con la rinuncia da parte della FIGC all'Intertoto \u2014 determinarono, tra l'altro, il declassamento della Juventus in Serie B col formale piazzamento all'ultimo posto: a Milan, Fiorentina e Lazio furono comminate la detrazione di 30 punti dalla classifica del torneo 2005-06 e ulteriori penalit\u00e0 da scontarsi nel successivo campionato. Sempre alla stagione 2006-07 risult\u00f2 circoscritta la sanzione della Reggina, con la retrocessione peloritana invalidata dalla condanna dei bianconeri.\nGli stravolgimenti occorsi alla graduatoria comportarono l'ammissione diretta di Inter e Roma alla fase a gironi di Champions League, col turno preliminare riservato a rossoneri e clivensi: in Coppa UEFA furono dunque iscritte Palermo, Livorno e Parma.\nSulla base di quanto disposto dall'articolo 49 delle Norme Organizzative Interne Federali \u2014 il cui contenuto \u00e8 relativo all'assegnazione di titoli sportivi nell'eventualit\u00e0 di provvedimenti che sconvolgano le classifiche \u2014 il 26 luglio 2006 un comitato di saggi nominato da Guido Rossi (commissario straordinario della FIGC) deliber\u00f2 la consegna dello Scudetto alla squadra nerazzurra poich\u00e9 risultata prima in classifica tenuto conto dei provvedimenti.\nClassifica finale.\nLegenda:\nRegolamento:\nNote:\nRisultati.\nCalendario.\nL'inizio del campionato venne fissato al 27 agosto 2005, con la conclusione programmata al 14 maggio 2006. Le soste per impegni della Nazionale azzurra erano in calendario al 4 settembre, 9 ottobre e 13 novembre 2005: la pausa invernale riguard\u00f2 invece le domeniche di Natale (25 dicembre 2005) e Capodanno (1\u00ba gennaio 2006). I turni infrasettimanali si tennero il 21 settembre, 26 ottobre, 21 dicembre 2005, 18 gennaio e 8 febbraio 2006.\nGli incontri del turno pasquale (16 aprile 2006) furono anticipati al venerd\u00ec e sabato santo, mentre la giornata successiva \u2014 prevista per il 23 aprile 2006 \u2014 si disput\u00f2 interamente di sabato.\nStatistiche.\nMedia spettatori.\nMedia spettatori della Serie A 2005-2006: 22\u00a0476.NB: il Cagliari non comunica dati ufficiali sugli spettatori"}
{"id": "434964", "revid": "1543377", "url": "https://it.wikipedia.org/wiki?curid=434964", "title": "L'uomo che volle essere re", "text": "L'uomo che volle essere re (\"The Man Who Would Be King\"), noto in italiano anche con i titoli \"L'uomo che voleva essere re\" e \"L'uomo che volle farsi re\", \u00e8 una delle quattro novelle di Rudyard Kipling che compongono la raccolta intitolata Il risci\u00f2 fantasma e altri racconti dell'arcano (\"The Phantom 'Rickshaw &amp; other Eerie Tales\"), originariamente pubblicato in India nel dicembre del 1888 come quinto fascicolo della collana \"Indian Railway Library\".\nTrama.\n\u00abTutto inizi\u00f2 su un treno, nella tratta che va da Ajmir a Mhow\u00bb, in uno scompartimento che Kipling, io narrante che veste i panni di uno scalcagnato giornalista, definisce di classe \"intermedia\". Qui avviene il primo incontro del narratore con uno dei due protagonisti de \"L'uomo che volle essere re\", un vagabondo inglese che gira l'India vivendo di fantasiosi espedienti, a volte, come ha appunto in mente di fare, spacciandosi per cronista cos\u00ec da poter meglio ricattare la piccola nobilt\u00e0 indigena con la minaccia di dar voce ad improbabili e coloratissimi scandali. L'uomo, congedandosi dopo una lunga chiacchierata da \"Kipling\", che per via dell'aspetto dimesso immagina essere un suo pari, gli domander\u00e0 ricorrendo ad una serie di formule vincolanti in uso tra massoni di recare un oscuro messaggio ad un suo socio che di l\u00ec a qualche giorno passer\u00e0 per la stessa tratta ferroviaria. Una volta compiuta l'ambasciata, per\u00f2, \"Kipling\" si far\u00e0 scrupolo di pubblicare un articolo in cui descriver\u00e0 minuziosamente i due compari per impedire loro di cacciarsi in grossi guai. \nPer questo motivo, i due andranno una notte a cercare il giornalista presso la redazione in cui lavora con l'intenzione di vendicarsi. Ma scoprendo con divertita sorpresa che questi altri non \u00e8 che \"Kipling\", hanno finalmente luogo delle presentazioni ufficiali e i due \"gentiluomini in senso lato\", Peachy \"Taliaferro\" Carnehan e Daniel Dravot, si limiteranno a domandare di poter consultare le carte geografiche, le enciclopedie e le guide in uso al giornale per meglio documentarsi prima di partire alla volta del Kafiristan, una remota regione afgana, di cui hanno deciso di farsi re, costituendo a tal fine, con tanto di regolare contratto, una vera e propria \"joint venture\".\nI due avventurieri, abilmente camuffati, l'uno da prete e l'altro da suo servo, partiranno il giorno successivo dal caravanserraglio di Kumharsen celando tra il bagaglio, ben nascosto da giocattoli ed amuleti, un carico di fucili Martini-Henry di cui intendono servirsi per mettere in atto il loro folle piano. Poco tempo dopo un dispaccio d'agenzia informer\u00e0 \"Kipling\" che un pittoresco prete ed il suo servitore sono riusciti a passare la frontiera afgana, dopodich\u00e9 dei due si perderanno definitivamente le tracce.\nTre anni pi\u00f9 tardi, sempre a tarda notte, al momento di andare in stampa, si presenter\u00e0 alla redazione del giornale \u00abquanto restava di un uomo\u00bb, uno storpio cencioso che domandando un bicchiere di whisky riveler\u00e0 di essere quel che resta di Peachy \"Taliaferro\" Carnehan. \"Kipling\" apprender\u00e0 dalla viva voce di Carnehan, che sconvolto dagli eventi a tratti parler\u00e0 di s\u00e9 in terza persona, l'allucinato resoconto della sua straordinaria avventura e quale sia stato il tragico destino toccato in sorte a Daniel Dravot.\nUna volta giunti in Kafiristan, i due avevano colto al volo l'occasione, presentataglisi lungo la strada, di partecipare ad una piccola scaramuccia tra trib\u00f9 rivali e dopo essersi schierati dalla parte dei pi\u00f9 deboli li avevano costretti ad accompagnarli al loro villaggio, dove Dravot, per festeggiare la vittoria, aveva inscenato un farsesco omaggio alle divinit\u00e0 locali, millantando una particolare familiarit\u00e0 col feticcio pi\u00f9 grande; quindi, domandato a gesti del cibo, aveva accettato solo quello che gli veniva offerto dai sacerdoti e dal capo del villaggio, ottenendo con le sue pantomime di essere creduto un'incarnazione divina. Reclutati ed addestrati alcuni guerrieri e conquistato un secondo villaggio, i due avventurieri si improvviseranno teatralmente pacificatori e legislatori, incarnando, a modo loro, il prototipo del perfetto colonialista inglese. \nQuando poi si rincontreranno, dopo essersi divisi per assoggettare altri territori, Dravot, che nel frattempo \u00e8 stato incoronato re, riveler\u00e0 all'amico, cui reca in dono una seconda corona, le proprie strabilianti scoperte. I kafiri non lo ritengono pi\u00f9 semplicemente un dio, ma anche un discendente di Alessandro Magno e della regina Semiramide, e, come dimostrano i loro tratti somatici indoeuropei, sono essi stessi i discendenti dei soldati al seguito del conquistatore macedone, se non addirittura di una delle bibliche trib\u00f9 perdute. Ma fatto ancor pi\u00f9 curioso, che Dravot ritiene comunque suffragare le sue confuse ipotesi, sono iniziati alla massoneria. Carnehan se ne convincer\u00e0 a sua volta quando, di l\u00ec a poco, nel corso di un'improvvisata cerimonia in stile massonico, un sacerdote scoprir\u00e0 dei simboli analoghi a quelli dei liberi muratori scolpiti da tempo immemorabile sul blocco di pietra utilizzato da Dravot come trono. \nNei giorni successivi, Dravot, sempre pi\u00f9 compreso nel suo delirio monarchico, confider\u00e0 a Carnehan di voler prendere moglie e dar vita ad una dinastia. A nulla varranno le proteste dell'amico, ricordare le passate disavventure sentimentali o l'esplicito divieto, fatto nel contratto, a metter donne di mezzo, perch\u00e9 il re \u00e8 ormai irremovibile nel suo proposito. Neppure lo dissuaderanno le perplessit\u00e0 espresse da Billy Fish, un capo villaggio divenuto loro consigliere, che fattosi interprete dei mugugni della classe sacerdotale li informa delle convinzioni correnti tra quelle genti sull'unione tra un dio ed una mortale. E infatti la ragazza prescelta, terrorizzata all'idea di infrangere un tab\u00f9, pena la morte, si ribeller\u00e0 durante la celebrazione del matrimonio ferendo Dravot con un morso. \nAlla vista del suo sangue i sacerdoti, denunciando l'impostura, grideranno al sacrilegio scatenando una ribellione che costringer\u00e0 Dravot e Carnehan, insieme a Billy Fish e ai pochi uomini rimasti loro fedeli, alla fuga. Inseguiti e decimati via via, abbandonati infine dai pochi superstiti, salvo che da Billy Fish cui verr\u00e0 tagliata la gola, i due verranno catturati. Dravot verr\u00e0 giustiziato facendolo precipitare in un orrido insieme al ponte a tre corde su cui era stato costretto a incamminarsi, mentre Carnehan verr\u00e0 crocifisso. Sopravvissuto per\u00f2 al supplizio, fatto che per i sacerdoti ha del miracoloso, verr\u00e0 graziato e, dopo essere stato rimesso in qualche modo in sesto, scacciato dal Kafiristan. Guidato lungo il suo cammino dal fantasma di Dravot, impiegher\u00e0 circa un anno a far ritorno in India.\nA provare la verit\u00e0 dei suoi vaneggiamenti, Carnehan, al culmine del racconto, estrarr\u00e0 da un sacco la testa mummificata di Dravot con indosso una corona d'oro. Morir\u00e0 l'indomani in un asilo per indigenti dopo aver nascosto, non si sa dove, la testa dell'amico.\nCinema.\nDal romanzo \u00e8 stato tratto il film \"L'uomo che volle farsi re\" del 1975, diretto dal regista John Huston. La trasposizione cinematografica \u00e8 aderente alla trama del racconto pressoch\u00e9 alla lettera, tanto che la figura del narratore \u00e8 esplicitamente identificata con quella di Rudyard Kipling; se ne discosta per\u00f2 in modo evidente nella ricostruzione del primo incontro tra Kipling e Carnehan e nella scena in cui Kipling assiste come testimone alla stipula del contratto tra Carnehan e Dravot. Il personaggio di Billy Fish, invece, diventa nel film un gurkha prigioniero dei kafiri."}
{"id": "434979", "revid": "709565", "url": "https://it.wikipedia.org/wiki?curid=434979", "title": "Akregator", "text": "Akregator \u00e8 un programma open source di aggregazione di fonti di notizie per KDE. Gestisce sia le fonti RSS che Atom. Le fonti sono mostrate come messaggi di posta elettronica.\nLe caratteristiche includono:\nAkregator pu\u00f2 essere configurato per controllare le fonti ad intervalli regolari. L'utente pu\u00f2 anche effettuare un controllo manuale di tutte le fonti, di una sola fonte o delle fonti di una determinata categoria/cartella.\nAkregator \u00e8 parte del modulo kdepim di KDE a partire dalla versione 3.4."}
{"id": "434980", "revid": "1372005", "url": "https://it.wikipedia.org/wiki?curid=434980", "title": "Charlotte Wolff", "text": "Biografia.\nLaureatasi in medicina e filosofia, lascia la Prussia e si trasferisce a Berlino, dove porta a termine il suo dottorato di ricerca e lavora come medico. Nel maggio 1933 fugge dalla Germania per scampare alle persecuzioni naziste.\nLavora anche nel reparto maternit\u00e0 della clinica Rudolph Virchow dove s'interessa alle problematiche delle donne delle classi sociali pi\u00f9 povere e disagiate.\nCharlotte Wolff nel 1971 pubblica \"Amore tra donne\", il primo studio del lesbismo che utilizzi come oggetto della ricerca donne normali e non portatrici di patologie psichiatriche varie. A lei dobbiamo lo sdoganamento del termine lesbismo per definire quelle donne che preferiscono a livello emozionale, affettivo e sessuale le relazioni con altre donne.\nLa Wolff, nel saggio, cambia atteggiamento rispetto agli interessi che l'argomento omosessualit\u00e0 riscuoteva in quei tempi nella stampa popolare ed in quella culturale. Spostando l'attenzione, che sino ad allora era concentrata soprattutto sull'omosessualit\u00e0 maschile, a quella femminile.\nEstratto della prefazione del libro "}
{"id": "434984", "revid": "1048993", "url": "https://it.wikipedia.org/wiki?curid=434984", "title": "Lino Miccich\u00e8", "text": "Biografia.\nPoco pi\u00f9 che ventenne viene nominato responsabile dei Centri Universitari Cinematografici. Alla fine degli anni cinquanta scrive per alcune riviste di cinema, gira alcuni cortometraggi a soggetto di impronta neorealista e nel 1962 dirige con Lino Del Fra e Cecilia Mangini il documentario \"All'armi, siam fascisti\", che racconta la genesi, il consolidamento e la caduta del regime di Mussolini.\nNel 1965 d\u00e0 vita alla Mostra internazionale del Nuovo Cinema di Pesaro, che dirige per lungo tempo e di cui \u00e8 membro del comitato organizzatore per quasi quarant'anni, sino alla sua morte. Per la Mostra di Pesaro organizza una serie di convegni che discutono in Italia delle principali ondate di nuovo cinema internazionale degli anni sessanta, come la Nov\u00e1 vlna cecoslovacca, il New American Cinema e il Nuovo cinema tedesco.\nNel 1968 instaura un dialogo con gli studenti che contestano il festival pesarese, decidendo di abolire i premi e di introdurre la gestione assembleare della manifestazione. L'esito della sua mediazione consente al festival di proseguire senza traumi, a differenza di quanto accade nello stesso anno alla Mostra di Venezia.\nNel 1973 inizia l'insegnamento di storia del cinema all'Universit\u00e0 di Trieste, che prosegue alle universit\u00e0 di Siena, Parigi-Sorbonne e Roma Tre, dove fonda il Dipartimento di Discipline dello Spettacolo (DAMS).\n\u00c8 stato titolare della rubrica cinematografica dell\"'Avanti!\" per oltre un trentennio. \u00c8 stato inoltre critico cinematografico del TG3. Presidente del Sindacato Nazionale dei Critici Cinematografici (SNCCI), durante la sua presidenza viene creata, alla Mostra di Venezia, la Settimana della Critica. \u00c8 stato anche Presidente della FIPRESCI.\n\u00c8 stato presidente della Biennale di Venezia (nel 1997) e del Centro sperimentale di cinematografia di Roma (1998-2002).\n\u00c8 del 2013 \"Lino Miccich\u00e8, mio padre - Una visione del mondo\" il documentario del figlio Francesco Miccich\u00e8 che racconta la sua vita."}
{"id": "435010", "revid": "767487", "url": "https://it.wikipedia.org/wiki?curid=435010", "title": "Vaginismo", "text": "Il vaginismo \u00e8 un disturbo sessuale che si manifesta sia a livello fisico-psicosomatico, sia a livello psicologico ed emotivo. Sul versante corporeo il disturbo consiste in una contrazione riflessa e involontaria dei muscoli del perineo, della vulva, dell'orifizio vaginale tale da impedire la penetrazione necessaria al coito e spesso anche durante l'esame ginecologico. Sul versante psicologico si riscontra un vissuto fobico e di evitamento nei confronti dell'atto penetrativo.\nDescrizione del disturbo.\nQuesto riflesso che causa un improvviso irrigidimento dei muscoli vaginali (il terzo esterno della vagina), rende di fatto impossibile la penetrazione sessuale o comunque difficile e dolorosa (dispareunia); la gravit\u00e0 del disturbo pu\u00f2 variare di molto da persona a persona.\nIl processo di reattivit\u00e0 corporea che caratterizza il vaginismo pu\u00f2 essere paragonato al riflesso dell'occhio che chiude la palpebra quando un oggetto viene avvicinato ad esso.\nDa un punto di vista psicologico si configura una vera e propria fobia per l'atto penetrativo con le conseguenti reazioni di ansia ed evitamento. Spesso \u00e8 riscontrabile la convinzione irrazionale di avere una vagina troppo piccola per poter affrontare un rapporto sessuale.\nLa maggior parte delle donne che soffrono di vaginismo presentano una intatta eccitazione sessuale e possono raggiungere l'orgasmo attraverso la stimolazione del clitoride o il petting. I partner delle donne affette da vaginismo possono essere indotti a pensare che le stesse non provino attrazione sessuale e che siano invece scoraggiate dal dolore che insorge ogni volta che viene tentata una penetrazione.\nQuesto disturbo non comporta conseguenze serie a livello fisico, a meno che la persona che ne soffre non stia cercando con insistenza di avere un rapporto sessuale completo, ma pu\u00f2 causare estrema sofferenza dal punto di vista emotivo e relazionale, soprattutto se si vive una relazione di coppia incentrata sull'idea che il sesso e il sesso penetrativo siano importanti, se non addirittura essenziali. Una condizione di vaginismo \u00e8 molto spesso alla base di matrimoni bianchi (o non consumati) e particolari implicazioni possono intervenire al momento in cui nella coppia sia presente il desiderio di un figlio.\nCause.\nTra i diversi fattori che possono contribuire all'origine del vaginismo possono esservi ricordi traumatici legati ai primi tentativi di penetrazione, esperienze passate di abuso sessuale e pi\u00f9 in generale caratteristiche della storia di vita sessuale della donna. In un'alta percentuale di casi, tuttavia, l'origine del vaginismo \u00e8 indipendente da esperienze vissute nel passato e si associa invece a caratteristiche individuali riguardanti la gestione delle emozioni e il rapporto con la corporeit\u00e0. Sul versante dei vissuti inconsci possono esservi conflittualit\u00e0 inerenti all'espressione della propria femminilit\u00e0 adulta e il rapporto con il maschile.\nTra i fattori educativi che possono contribuire all'origine del vaginismo pu\u00f2 esservi la colpevolizzazione della sessualit\u00e0 e la creazione di aspettative riguardanti un presunto dolore intenso associato al primo rapporto sessuale e alla perdita della verginit\u00e0.\nIn alcuni casi pu\u00f2 esservi l'innescarsi di un circolo vizioso, che parte da una iniziale rigidit\u00e0 muscolare associata al timore del dolore e alla conseguente impossibilit\u00e0 del rapporto, con conferma del dolore stesso che si sviluppa in un vero e proprio atteggiamento fobico e corporeo, con le caratteristiche proprie del vaginismo.\nTrattamento.\nUno dei trattamenti possibili del vaginismo \u00e8 la terapia sessuologica o psicosessuologica. Il sessuologo in questo approccio terapeutico integra il colloquio psicoterapeutico con uno specifico training nella gestione della risposta muscolare attraverso tecniche di rilassamento autogeno e di modulazione dei processi psicofisiologici insieme al possibile utilizzo di esperienze terapeutiche strutturate (homeworks) da esercitare nel privato con riferimento ai principi classici della terapia sessuale. In presenza di un rapporto di coppia stabile \u00e8 spesso importante il coinvolgimento del partner in alcune fasi della terapia pur restando un'opzione efficace il trattamento individuale per le single e quando le circostanze lo richiedano."}
{"id": "435039", "revid": "287204", "url": "https://it.wikipedia.org/wiki?curid=435039", "title": "Illuminazione globale", "text": "Gli algoritmi di Illuminazione globale vengono comunemente usati in computer grafica 3D per aggiungere un'illuminazione realistica alle scene. Alcuni di questi algoritmi tengono conto non solo della luce ricevuta direttamente da una sorgente di luce (\"illuminazione diretta\"), ma anche di quella riflessa, diffusa, o rifratta da altre superfici (\"illuminazione indiretta\").\nDescrizione.\nLe immagini renderizzate con l'uso di algoritmi di illuminazione globale, spesso appaiono pi\u00f9 fotorealistiche rispetto a quelle che utilizzano solo l'illuminazione diretta. La loro computazione, per\u00f2, \u00e8 molto pi\u00f9 lenta e computazionalmente pi\u00f9 costosa. Un approccio comune consiste nel computare l'illuminazione globale di una scena e memorizzare questa informazione in senso geometrico, ad esempio con la radiosity. I dati cos\u00ec salvati, possono essere usati per creare immagini da differenti punti di vista, generando cos\u00ec dei percorsi animati (walkthroughs) senza dover ricalcolare continuamente l'illuminazione.\nRadiosity, ray tracing, beam tracing, cone tracing, path tracing, metropolis light transport, ambient occlusion, e photon mapping sono esempi di algoritmi usati nel campo dell'illuminazione globale; alcuni possono essere combinati tra loro per ottenere risultati pi\u00f9 rapidi, ma comunque accurati.\nQuesti algoritmi modellano l\"inter-riflessione diffusa\", una parte molto importante dell'illuminazione globale. Buona parte di questi (esclusa la radiosity) modellano anche la riflessione speculare, il che li rende pi\u00f9 precisi nella risoluzione dell'equazione di luce e fornisce un effetto pi\u00f9 realistico alla scena.\nGli algoritmi utilizzati per calcolare la distribuzione dell'energia luminosa tra superfici di una scena, sono strettamente correlati con le simulazioni di \"trasferimento di calore\", risolte in ingegneria con l'uso del metodo degli elementi finiti.\nNella grafica 3D in sistema real-time, il componente di \"inter-riflessione diffusa\" dell'illuminazione globale viene a volte approssimato da un termine \"ambientale\" nell'equazione di luce, chiamato \"luce d'ambiente\" nei software di sviluppo grafico. Nonostante questo metodo di approssimazione (noto anche come \"cheat\", imbroglio, perch\u00e9 non \u00e8 un vero metodo di illuminazione globale) sia computazionalmente semplice, quando viene usato da solo non riproduce un effetto sufficientemente realistico. La luce d'ambiente tende ad \"appiattire\" le ombre nelle scene 3D, rendendo tenue il contrasto. Se usata propriamente, la luce d'ambiente pu\u00f2 essere un modo efficiente di risparmiare potenza di calcolo."}
{"id": "435042", "revid": "46291", "url": "https://it.wikipedia.org/wiki?curid=435042", "title": "Ficus palmata", "text": "Ficus palmata \u00e8 una pianta da frutto della famiglia delle Moraceae.\nDescrizione.\nPortamento arboreo, a moderato sviluppo (altezza massima 8\u201310\u00a0m).\nFoglie ruvide, decidue, di forma poco o nulla lobata; cuoriformi o cuoriformi allungate appuntite, in alcune sottospecie leggermente dentate (caso molto raro nelle Moracee), ruvide in superficie dorsale, leggermente pelose sulla superficie ventrale soprattutto in corrispondenza delle nervature, dimensioni circa 12\u201314\u00a0cm x 15\u201316\u00a0cm.\nTassonomia.\nLa specie presenta due sottospecie o, secondo alcuni, variet\u00e0; la definizione \u00e8 difficile dato che la specie presenta anche forme intermedie in zone geografiche intermedie.\nDistribuzione.\nSe il \"Ficus carica\" \u00e8 il fico della regione Mediterranea asiatico - europea (Mar Nero- Mar Mediterraneo), \"F. palmata\" \u00e8 invece quello di una fascia pi\u00f9 meridionale.\nLa pianta \u00e8 stata molto meno selezionata del \"F. carica\" e quindi non \u00e8 molto conosciuta, perlomeno in Europa, nelle sue sottospecie e variet\u00e0.\nNonostante abbia lo stesso impollinatore e sia ritenuto strettamente imparentato col \"F. carica\" le differenze botaniche sono apprezzabili, ed indicano una evoluzione separata.\nCresce spontaneamente in Sudan, Egitto meridionale, Etiopia, Somalia, Eritrea, Yemen, Arabia Saudita, Iraq, Iran, Pakistan, India e Nepal, (\u00e8 detto Punjab Fig).\nPer la diffusione del \"Ficus carica\" (coltivato o inselvatichito) gli areali delle due specie in alcune regioni sono prossimi, o sovrapposti, (ad esempio in Sudan, Egitto, Giordania, Iran e Pakistan), sono quindi possibili le presenze di ibridi naturali in quelle zone.\nSono stati realizzati comunque ibridi orticoli delle due specie.\nLe variet\u00e0 naturali della fascia occidentale (Africa ed Arabia) hanno foglie maggiormente appuntite (acuminate), e nettamente meno scabre/pelose.\nImpollinazione.\nL'insetto impollinatore \u00e8 lo stesso di \"Ficus carica\", cio\u00e8 l'imenottero \"Blastophaga psenes\" (Agaonidae)."}
{"id": "435059", "revid": "22356", "url": "https://it.wikipedia.org/wiki?curid=435059", "title": "Terizinosauri", "text": ""}
{"id": "435064", "revid": "22356", "url": "https://it.wikipedia.org/wiki?curid=435064", "title": "Neotetanurae", "text": ""}
{"id": "435068", "revid": "599013", "url": "https://it.wikipedia.org/wiki?curid=435068", "title": "W\u00e4ra", "text": "L'associazione del W\u00e4ra \u00e8 stata una \"societ\u00e0 di scambi\" fondata ad Erfurt, in Germania, agli inizi della Grande depressione del 1929.\nLo scopo di questa, come quella di altre societ\u00e0 simili, \u00e8 quello di favorire lo scambio delle merci tra i suoi soci. Questo avveniva attraverso l'emissione di cosiddetti \"buoni scambio\".\nIn poco meno di due anni, aderirono all'iniziativa circa mille tra ditte, commercianti e artigiani. Ai buoni scambio fu dato il nome di \"W\u00e4ra\".\nQuesti venivano emessi dalle filiali della societ\u00e0, in favore dei singoli individui o delle aziende, in cambio di valuta (marchi tedeschi e altre) o altri tipi di garanzie e beni materiali.\nPresto i W\u00e4ra cominciarono a circolare parallelamente, o forse \u00e8 meglio dire concorrenzialmente, al marco tedesco. I dipendenti ricevevano una parte del loro stipendio in W\u00e4ra che potevano poi essere utilizzati presso quegli esercenti che esponevano cartelli con scritto: \"qui si accettano i W\u00e4ra\".\nCi\u00f2 che rendeva particolare questo tipo di moneta era il fatto che fu dotata di un cosiddetto \"motore di circolazione\" che ne scoraggiava l'accumulo. Infatti ogni buono, aveva sul retro dodici caselle che andavano riempite all'inizio di ogni mese. Ogni casella annerita corrispondeva alla perdita del 1% del valore nominale del buono. Cos\u00ec si veniva incentivati a spendere i W\u00e4ra entro la fine del mese allo scopo di preservarne il loro valore nominale.\nSi poteva evitare o ridurre la perdita dell'1% depositando i buoni in una filiale cosicch\u00e9 potessero essere rimessi in circolazione.\nIl desiderio di mantenere intatto il valore dei propri W\u00e4ra faceva s\u00ec che essi venissero spesi o riportati in filiale. In ogni caso i buoni venivano mantenuti in circolazione.\nCon la diffusione dei W\u00e4ra crebbe anche l'attenzione delle banche tedesche che temevano che il marco, messo in difficolt\u00e0 dalla grande crisi, venisse surclassato. Fu cos\u00ec che il ministero delle finanze proib\u00ec nell'ottobre del 1931 la circolazione di qualsiasi moneta di soccorso.\nQuesto primo esperimento lasci\u00f2 il segno.\nPochi anni dopo si ripet\u00e9 lo stesso in Austria, dove si diffuse l'utilizzo di \"certificati di lavoro\".\nPoi fu la volta della Svizzera, che verso la fine degli anni ottanta produsse i \"wir\" per opera della Banca WIR.\nPi\u00f9 di recente abbiamo i \"lets\" in Canada e gli \"Ithaca hours\" nello stato di New York, negli Stati Uniti d'America."}
{"id": "435072", "revid": "1372005", "url": "https://it.wikipedia.org/wiki?curid=435072", "title": "Lotario II di Supplimburgo", "text": "Biografia.\nOrigini.\nIl padre di Lotario fu il conte Gebeardo di Supplimburgo, della casa di Supplimburgo, faceva parte della grande nobilt\u00e0 sassone ed apparteneva al partito avverso all'Imperatore Enrico IV. Egli fu uno dei capi della ribellione dei Sassoni e mor\u00ec nella battaglia di Langensalza del 1075, anno della nascita di Lotario (che nacque postumo o poco prima della morte del padre). La madre di Lotario fu Edvige di Formbach, la cui unione con Gebeardo fu contrastata dai conti di Goseck.\nNel 1100, all'et\u00e0 di 25 anni, Lotario spos\u00f2 Richenza di Northeim, ultima erede della potente famiglia dei Brunonidi, che regnavano sul ducato di Sassonia. Quando, nel 1106 il duca Magnus mor\u00ec senza lasciare figli maschi, Enrico V affid\u00f2 il ducato di Sassonia a Lotario. Nella contesa tra la dinastia Salica e i sassoni Lotario si dimostr\u00f2 ben presto politico astuto e abile stratega, e nella battaglia di Welfesholz mise in rotta l'esercito dell'imperatore. Da quel momento non fu pi\u00f9 possibile mettere in discussione il ruolo di primo piano del duca di Sassonia. Riusc\u00ec sistematicamente a rafforzare sia la propria posizione politica nell'Impero, sia ad espandere i territori sotto il suo controllo. Di questi sviluppi si avvantaggi\u00f2 particolarmente Braunschweig (Brunswick), allora centro politico della Sassonia, cui Lotario concesse lo status di citt\u00e0. Alla morte di Enrico V, Lotario venne eletto re, spostando il baricentro del potere imperiale dal sud ovest (Svevia) alla Germania del Nord (Sassonia).\nL'elezione a re.\nEnrico V, che non aveva eredi, aveva indicato come proprio successore il nipote Federico II, duca di Svevia. Ma questa scelta incontrava soprattutto l'opposizione dell'arcivescovo di Magonza Adalberto I. Quando gli elettori si riunirono a Magonza per eleggere il nuovo re, i candidati al trono erano tre: oltre a Lotario e Federico anche Leopoldo III di Babenberg, margravio d'Austria. Quest'ultimo, cognato di Enrico V e patrigno di Federico II, aveva qualche possibilit\u00e0 d'essere eletto, anche se gli altri due restavano comunque favoriti. Per l'elezione venne formato un collegio composto da 10 rappresentanti per ognuno dei grandi ducati: Sassonia, Svevia, Franconia e Baviera, che dovevano raggiungere un'intesa su uno dei tre candidati. Anche se i rappresentanti della Svevia, inizialmente, non erano disposti ad accettare ogni esito della votazione, venne eletto il duca di Sassonia, dopo che la delegazione bavarese, guidata dal duca Enrico il Nero, aveva deciso di appoggiarlo. L'elezione venne comunque riconosciuta anche da Federico II, e Lotario venne incoronato ad Aquisgrana il 13 settembre 1125.\nNel 1126 appoggi\u00f2 Ottone il Nero per il trono del ducato di Boemia; essi per\u00f2 vennero sconfitti dall'altro pretendente al trono, Sobeslao I di Boemia, nella seconda battaglia di Chlumec.\nIl conflitto con gli Hohenstaufen.\nNonostante avesse riconosciuto l'elezione del re, Federico Hohenstaufen non abbandon\u00f2 la sua politica di opposizione a Lotario, rifiutandosi di consegnare le propriet\u00e0 imperiali. Cos\u00ec, gi\u00e0 nel 1125, si giunse ai primi scontri, che si acuirono negli anni successivi. Nel 1127, dopo il fallimento, davanti a Norimberga, di una campagna di Lotario contro Federico, gli Hohenstaufen, elessero il fratello minore di Federico e duca di Franconia, Corrado, re dei Romani in opposizione a Lotario. Corrado si rec\u00f2 immediatamente in Italia, alla ricerca di appoggi alle sue pretese imperiali, ed a Monza, nel 1128, fu incoronato re d'Italia. Ma non riusc\u00ec a crearsi, nella penisola, una solida base per il suo potere, e fece ritorno in Germania nel 1132.\nLo scisma del 1130.\nNel frattempo, a Roma, l'elezione del papa si era nuovamente conclusa con uno scisma (1130). La rivalit\u00e0 tra le aristocratiche famiglie romane dei Frangipane e dei Pierleoni che perduravano da anni, associate al fatto che non vi era ancora una modalit\u00e0 dell'elezione che fosse esente da influssi politici, portarono, alla morte di papa Onorio II, 16 cardinali vicini ai Frangipane ad eleggere in tutta fretta il cardinale Innocenzo II, mentre, successivamente, in un'elezione altrettanto caotica, gli altri 14 cardinali vicini ai Pierleoni, ad eleggere antipapa Anacleto II. Ambedue i partiti sostenevano di aver eletto il legittimo successore di Onorio II. In un primo tempo Anacleto parve imporsi, e Innocenzo fu costretto a lasciare Roma e a riparare in Francia. Ma mentre Anacleto riusciva a garantirsi l'appoggio del solo Ruggero II di Sicilia, Innocenzo, grazie all'appoggio di Bernardo di Chiaravalle, riusc\u00ec a guadagnare alla propria causa il re di Francia Luigi VI e il re d'Inghilterra Enrico I.\nAnche Lotario venne corteggiato da entrambi i papi, e ambedue gli prospettarono la corona imperiale. Ma, nuovamente, Bernardo di Chiaravalle, fece in modo che Lotario decidesse a favore di Innocenzo. Nel marzo del 1131 Lotario, Innocenzo e Bernardo si incontrarono a Liegi, dove Lotario assicur\u00f2 il proprio impegno contro Anacleto, senza pretendere, come aveva fatto in un primo tempo, che l'imperatore venisse reintegrato nei propri diritti riguardo alle investiture.\nL'anno successivo Lotario scese in Italia alla testa di un piccolo esercito. Ma poich\u00e9 non riusc\u00ec ad entrare in Vaticano, difeso dai partigiani di Anacleto, si fece incoronare imperatore nella basilica laterana da Innocenzo II, il 4 giugno 1133. Subito dopo fece ritorno in Germania, nonostante non fosse riuscito ad imporre il papato di Innocenzo, che poco dopo sarebbe stato scacciato da Roma da Ruggero II.\nSeconda campagna italiana.\nUn anno dopo, nel 1134, Lotario grazie all'appoggio di Enrico il Fiero, figlio di Enrico il Nero, duca di Baviera dal 1126 e marito dell'unica figlia di Lotario, invase la Svevia mettendola a ferro e fuoco, costringendo i feudatari alla sottomissione. Nel marzo 1135 si fece una dieta a Bamberga presieduta da Bernardo di Chiaravalle durante la quale anche il duca Federico, fratello dell'anti-re Corrado, dichiarava finita l'opposizione a Lotario. Solo nel settembre Corrado si riconcili\u00f2 con l'imperatore, promettendo di partecipare ad una seconda campagna in Italia.\nQuesta volta Lotario, che non aveva pi\u00f9 problemi in patria, si mise in marcia alla testa di un esercito molto pi\u00f9 grande. La spedizione era cominciata sotto ottimi auspici, e Ruggero II era intenzionato a trovare un accordo. Lotario per\u00f2 consapevole delle proprie forze, cominci\u00f2 ad attaccare tutte le zone dove erano truppe normanne, sconfiggendole. Inoltre attacc\u00f2 il conte di Savoia Amedeo III prendendo Torino, che fu regalata al suo vescovo, costringendolo a sottomettersi.\nInnocenzo II e Lotario II di Supplimburgo concentrarono a maggio nel 1137 le proprie armate accanto al castello di Lagopesole e si accamparono per tutto il mese. Mentre l'esercito imperiale giunse fino a Bari, che venne devastata. Poi assediarono la citt\u00e0 di Melfi e costrinsero Ruggero II Altavilla alla fuga: il Sovrano aveva compreso che non poteva ostacolare l'esercito imperiale e si era rifugiato in Sicilia. Le forze congiunte, Imperiali e Papaline, quindi conquistano la sua (ex) capitale, Melfi, il 29 giugno.\nIl pontefice tenne il concilio di Melfi nel castello del Vulture: la pi\u00f9 probabile data va dal 29 giugno al 4 luglio. I padri conciliari decisero la deposizione dell'antipapa Anacleto II. Il 4 luglio Innocenzo II, insieme all'imperatore, delegittim\u00f2 Ruggero II di Sicilia, della Casata Altavilla, in favore di Rainulfo di Alife, della Casata Drengot, nuovo duca di Puglia.\nMa ben presto sorsero contrasti tra Lotario e Innocenzo sul possesso del ducato delle Puglie fino all'elezione congiunta del duca Rainulfo, mentre anche nell'esercito serpeggiava il malcontento.\nViaggio di rientro in Germania e morte.\nCos\u00ec Lotario decise di interrompere anche questa seconda spedizione, e di tornare in Germania. Appena tornato nomin\u00f2 suo genero Enrico duca di Sassonia, e gli consegn\u00f2 le insegne imperiali; la qual cosa, a seconda dei punti di vista, venne interpretata - o meno - come designazione a suo successore. Il 4 dicembre del 1137 Lotario moriva a Breitenwang, presso Reutte, sulla via del ritorno. Poco dopo, il 28 gennaio 1138 moriva anche Anacleto II, mettendo cos\u00ec fine allo scisma. Il regno di Lotario fu pi\u00f9 di un interludio tra la dinastia Salica e quella degli Hohenstaufen: fu al contrario un regno fortemente caratterizzato dalla visione di una nuova dinastia sassone, che venne infranto dall'imporsi degli Hohenstaufen. Dopo la sua morte Lotario venne rimpianto come un re che aveva dato al paese pace, ordine e armonia.\nFamiglia e figli.\nNel 1100, all'et\u00e0 di 25 anni, Lotario spos\u00f2 Richenza di Northeim, ultima erede della potente famiglia dei Brunonidi, garantendogli, alla morte del suocero Magnus, la successione nel ducato di Sassonia. Essi ebbero:"}
{"id": "435080", "revid": "1904508", "url": "https://it.wikipedia.org/wiki?curid=435080", "title": "Al-Husayn ibn Ali (sceriffo della Mecca)", "text": " \nNel 1924 si proclam\u00f2 \"sovrano del Paese degli Arabi\" (\"malik bil\u0101d al-\u02bfarab\"), intendendo rivendicare la sua signoria morale sul mondo arabo orientale e non solo sul regno hascemita del \u1e24ij\u0101z, ma proprio nel 1924 fu sconfitto da \u02bfAbd al-\u02bfAz\u012bz \u0100l Sa\u02bf\u016bd e costretto ad abdicare e ad abbandonare tutti i suoi titoli a favore del suo primogenito \u02bfAl\u012b.\nBiografia.\nInfanzia.\nDi stirpe hascemita, al-\u1e24usayn ibn \u02bfAl\u012b Himmat nacque a Istanbul, capitale dell'Impero ottomano, e fu l'ultimo degli hascemiti a governare la regione del \u1e24ij\u0101z per nomina del sultano ottomano.\nPrima guerra mondiale.\nDurante la prima guerra mondiale, al-\u1e24usayn ibn \u02bfAl\u012b Himmat si era alleato con gli ottomani e la Germania, ma fu convinto a mutare orientamento da una corrispondenza durata dall'estate 1915 all'inizio 1916 che ebbe con l'alto commissario britannico al Cairo, Sir Henry McMahon (che fu poi improvvidamente resa pubblica dal figlio Fay\u1e63al davanti al Consiglio supremo inglese anni dopo). Gli inglesi, alla ricerca di una figura che si ponesse a capo dell'insurrezione araba, dettero la garanzia ad al-\u1e24usayn che sarebbe stato ricompensato con un \"grande regno arabo\" che avrebbe abbracciato il territorio intero fra Egitto e Persia, con l'eccezione dei possedimenti imperiali britannici e di quelli di interesse in Kuwait, Aden e sulla costa siriana (sotto tutela francese). Una lettera datata 24 ottobre 1915 risulta essere di grande interesse:\nIl carteggio McMahon-Husayn era stato preceduto dalla missione compiuta dal figlio Fay\u1e63al a Damasco (nota come \"protocollo di Damasco\") nel 1914 con il quale i gruppi nazionalisti arabi clandestini al-Fat\u0101h (nel Levante) e al-\u02bfAhd (a Baghdad) si impegnavano nei confronti dell'Inghilterra a sostenere la lotta indipendentista contro gli ottomani, in cambio della costituzione di uno stato arabo unito e indipendente. Al-\u1e24usayn sarebbe stato a capo della confederazione comprendente tre regni, l'\u1e24ij\u0101z, la Siria e l'Iraq, i cui troni sarebbero stati occupati dai tre figli, \u02bfAli b. al-\u1e24usayn, lo stesso Fay\u1e63al e \u02bfAbd All\u0101h. \nRe del Hijaz.\nQuando al-\u1e24usayn si proclam\u00f2 re del Hij\u0101z (1917), si dichiar\u00f2 contestualmente re del Paese degli Arabi (\"malik bil\u0101d al-\u02bfarab\"), fidandosi delle promesse fattegli dal Regno Unito. Ci\u00f2 aggrav\u00f2 il suo conflitto con \u02bfAbd al-\u02bfAz\u012bz, re del Najd, contro il quale aveva combattuto nel 1910, prima del primo conflitto mondiale, a fianco degli ottomani.\nLo sceriffo si ribell\u00f2 cos\u00ec al potere ottomano proclamando la \"rivolta araba\" nel novembre del 1916. Al-\u1e24usayn si dovette intestare la guida della sollevazione dell'elemento arabo contro il predominio turco, nei fatti assecondando le mire britanniche (e francesi) che avrebbero cos\u00ec evitato una dispendiosa occupazione armata di quei territori, facendo degli hascemiti i loro debitori. Lo sceriffo tuttavia chiedeva chiare contropartite e apparve in pi\u00f9 occasioni inflessibile, pretendendo precise garanzie e lauti compensi.\nL'opzione al-\u1e24usayn era appoggiata da una parte del Foreign Office britannico (nonch\u00e9 dal colonnello Lawrence, entusiasta sostenitore della \"causa hascemita\", contrastato dal filo-saudita St John Philby). Non tutti a Londra parteggiavano per lui, preferendogli l'acerrimo nemico Ibn Sa\u02bf\u016bd. L'accordo col clan hascemita e con al-\u1e24usayn perder\u00e0 di valore con la sottoscrizione del patto Sykes-Picot (1916), che cancellava virtualmente (anche se solo alla fine della guerra) l'alleanza con l'hascemita, coinvolgendo francesi e russi nella spartizione del Vicino Oriente.\nRe dei Paesi Arabi.\nNel 1920, su istigazione di Lawrence e di altri agenti inglesi, azione che provoc\u00f2 le ire di Lloyd George e delle autorit\u00e0 inglesi, un congresso di notabili arabi siriani riunitosi a Damasco il 7 marzo aveva proclamato unilateralmente l'indipendenza di Iraq e Siria sotto lo scettro dell'emiro Fay\u1e63al e di \u02bfAbd All\u0101h, contro la decisione dei britannici e dei francesi che, sprezzanti nei confronti di quell'arabismo al quale erano inclini solo strumentalmente, puntavano ormai unicamente a spartirsi il Vicino Oriente attraverso il sistema dei mandati. Il mese successivo, infatti, la conferenza di San Remo assegnava alla Francia il mandato sulla Siria con l'avallo britannico e quelli sulla Palestina e la Mesopotamia alla Gran Bretagna. La neocostituita monarchia siriana venne bruscamente soppressa allorch\u00e9 i francesi assunsero il controllo della Siria, col risultato di scatenare una grande e sanguinosa resistenza, la cui acme fu costituita dalla battaglia di Maysal\u016bn.Nell'immediato dopoguerra, gli arabi, sebbene liberi dal cosiddetto \"giogo ottomano\", erano posti sotto il sistema dei mandati decretato dalla Societ\u00e0 delle Nazioni a favore della Francia e del Regno Unito. I figli di al-\u1e24usayn furono, ad ogni modo, dopo diverse difficolt\u00e0, a mo' di ricompensa, fatti re di Transgiordania (pi\u00f9 tardi Giordania), Siria e Iraq. Fay\u1e63al era ormai preferito dai britannici, in quanto pi\u00f9 malleabile del padre (in particolare sulla questione della colonizzazione ebrea della Palestina), che pretendeva il titolo di califfo. Fu cos\u00ec ricompensato con l'istituendo trono iracheno nel 1921.\nDue giorni dopo che il califfato ottomano fu abolito dalla Grande Assemblea Nazionale turca, il 3 marzo 1924, al-\u1e24usayn si dichiar\u00f2 califfo alla Mecca; questa dichiarazione, apparsa avventata e priva di ogni riconoscimento internazionale, provoc\u00f2 la sua espulsione dalla penisola arabica da parte dei sauditi, ormai egemoni e privi di interesse verso il titolo califfale. Ibn Sa\u02bf\u016bd sconfisse al-\u1e24usayn definitivamente nel 1924, malgrado lo sceriffo continuasse a usare il titolo di califfo anche quando viveva in Transgiordania, ospite dell'emiro suo figlio. Malgrado avesse sostenuto al-\u1e24usayn dall'inizio della rivolta araba, la Gran Bretagna scelse di non aiutare al-\u1e24usayn per respingere i sauditi, ormai preferiti come interlocutori negli affari mediorientali; essi infatti conquistarono ben presto Mecca, Medina e Jedda.\nAbdicazione e morte.\nObbligato a rifugiarsi a Cipro, and\u00f2 a vivere ad Amman, in Transgiordania, dove suo figlio \u02bfAbd All\u0101h era emiro. Dopo aver abdicato, il figlio \u02bfAli ibn al-\u1e24usayn per breve tempo sal\u00ec sul trono, ma dovette in breve fuggire di fronte all'invasione di Ibn Sa\u02bf\u016bd e le sue forze wahhabite.\nAl-\u1e24usayn mor\u00ec ad \u02bfAmm\u0101n nel 1931 e fu sepolto a Gerusalemme.\nDiscendenza.\nal-Husayn, che ebbe quattro mogli, fu padre di cinque figli e tre figlie:"}
{"id": "435099", "revid": "114842719", "url": "https://it.wikipedia.org/wiki?curid=435099", "title": "Mastoplastica", "text": "La mastoplastica \u00e8 un intervento chirurgico effettuato sul seno per vari motivi: da quelli puramente estetici a quelli di ragione sanitaria, dove si ha un'elaborazione della mammella.\nTipologia.\nQuesto intervento pu\u00f2 essere di tipo:\nTipo d'incisione.\nA seconda della protesi scelta e delle diverse esigenze della paziente l'intervento pu\u00f2 essere eseguito praticando quattro tipi di incisioni che possono essere praticate in tre sedi diverse:\nTempi operativi.\nTutte queste operazioni si svolgono in anestesia generale e richiedono la permanenza della paziente in clinica o ospedale per un periodo di 2-3 giorni nonch\u00e9 la limitazione dell'attivit\u00e0 fisica per circa 4-6 settimane."}
{"id": "435152", "revid": "647919", "url": "https://it.wikipedia.org/wiki?curid=435152", "title": "Kastell\u00f2riso", "text": ""}
{"id": "435211", "revid": "14214", "url": "https://it.wikipedia.org/wiki?curid=435211", "title": "Filosofia schopenhaueriana", "text": ""}
{"id": "435215", "revid": "36426", "url": "https://it.wikipedia.org/wiki?curid=435215", "title": "Crocifisso di Santa Maria Novella", "text": "Il Crocifisso di Santa Maria Novella \u00e8 una delle croci sagomate (tempera e oro su tavola, 578x406 cm) di Giotto, databile al 1290-1295 circa e conservato nella navata centrale della basilica di Santa Maria Novella a Firenze. Si tratta di una delle prime opere note nel catalogo dell'artista, allora circa ventenne.\nStoria.\nLa fonte pi\u00f9 antica che ricorda la croce di Giotto nella basilica domenicana di Firenze \u00e8 il testamento di un certo Ricuccio di Puccio del Mugnaio, datato 15 giugno 1312, in cui veniva destinata una certa somma per tenere accesa una lampada davanti al crocifisso. Un'altra fonte antica che ricorda la presenza dell'opera giottesca sono i \"Commentari\" di Lorenzo Ghiberti (met\u00e0 del XV secolo), seguito poi da Vasari che parl\u00f2 di una collaborazione con Puccio Capanna.\nLa \"Croce\" \u00e8 stata oggetto di intense discussioni da parte degli studiosi, riguardo alla sua corretta identificazione e al contributo del maestro rispetto ad aiuti vari. In occasione di un primo restauro effettuato per la mostra giottesca del 1937 molti si dichiararono favorevoli a una piena autografia, ma Richard Offner (1939) e Millard Meiss (1960) preferirono parlare pi\u00f9 prudentemente del Maestro delle \"Storie di san Francesco\" ad Assisi, quello che oggi viene talvolta chiamato come il \"non Giotto\" nelle complesse discussioni relative alla questione giottesca. Oggi le posizioni appaiono acquietate verso l'autografia di Giotto. Gli ultimi dubbi sono stati fugati dal restauro dell'Opificio delle Pietre Dure concluso nell'autunno del 2001, in cui \u00e8 riscoperta la qualit\u00e0 altissima sia della fattura che del disegno sottostante, e sono state evidenziate stringenti affinit\u00e0 tecniche con altre opere riferite al giovane Giotto, come la \"Madonna di Borgo San Lorenzo\" e la \"Madonna di San Giorgio alla Costa.\"\nLo stesso avvenne riguardo alla datazione della Croce, con oscillazioni tra la fine degli anni ottanta del Duecento e il Trecento inoltrato. La scoperta del testamento di Ricuccio ha posto un primo termine \"ante quem\", anticipato ulteriormente al 1301, anno in cui il lucchese Deodato Orlandi firm\u00f2 una croce per le clarisse di San Miniato al Tedesco evidentemente ispirato a quello di Santa Maria Novella, in cui si abbandonavano le convenzioni \"alla greca\" seguite fino a pochi anni prima da Cimabue e tutti gli altri pittori. Le notevoli similitudini con il crocifisso posto sullo sfondo dell'affresco con \"Girolamo che esamina le stimmate\" della Basilica superiore di San Francesco d'Assisi, datato al 1295, ha permesso di anticipare ulteriormente il termine \"ante quem\".\nD'altra parte l'opera sembra successiva alla Madonna di Borgo San Lorenzo del 1290 circa: si notano infatti una visione pi\u00f9 analitica, pi\u00f9 delicati passaggi tonali e una maggiore tenerezza nei sentimenti delle figure. Si \u00e8 assestata quindi una datazione agli anni 1290-1295, facendone cos\u00ec una delle prime opere del catalogo dell'artista.\nDescrizione.\nLa Croce di Giotto \u00e8 considerata un'opera fondamentale per la storia dell'arte italiana, in quanto l'artista approfondisce e rinnova l'iconografia del \"Christus patiens\" (gi\u00e0 introdotta nell'arte italiana nella prima met\u00e0 del Duecento da Giunta Pisano).\nGiotto infatti abbandon\u00f2 l'iconografia del Cristo inarcato a sinistra, per dipingerlo in una posa pi\u00f9 naturalistica, con l'intera figura che sprofonda verso il basso e piega il dorso e la testa in avanti, gravata dal suo stesso peso.\nI bordi del braccio longitudinale della croce sono decorati da motivi geometrici che ricordano una stoffa, mentre ai lati del braccio trasversale troviamo, come di consueto, i mezzobusti dei due dolenti, la \"Vergine\" e \"Giovanni Evangelista\".\nIn basso, sulla base trapezoidale, le rocce in prospettiva formano una base naturalistica di rocce aride, alludente al monte Calvario, su cui \u00e8 conficcata la croce. Secondo la tradizione medioevale sul monte Calvario era collocata la tomba di Adamo il primo uomo. Il sangue di Cristo scende in rivoli dalla croce e si infiltra tra le rocce, per poi arrivare alla cavit\u00e0 che contiene le ossa di Adamo, come simbolo della redenzione dell'uomo dal peccato, grazie al sacrificio di Cristo.\nStile.\nGiotto abbandon\u00f2 l'iconografia del Cristo inarcato a sinistra tipica di Giunta Pisano e Cimabue, per dipingerlo in una posa pi\u00f9 naturalistica: tutto il corpo sprofonda verso il basso come \u00e8 evidenziato dalle braccia che corrono oblique e non pi\u00f9 parallele al terreno. La testa ciondola in avanti anzich\u00e9 essere appoggiata sulla spalla e anche il busto sporge in avanti rispetto al ventre e al bacino in un doloroso abbandono. Le ginocchia sono piegate in avanti sotto il peso del corpo, seguendo un'ispirazione legata alla tradizione scultorea (di Giovanni Pisano ad esempio), piuttosto che quella tradizionalmente legata alla pittura bizantina. Giotto dispose le gambe incrociate e bloccate da un solo chiodo sui piedi, in una maniera gi\u00e0 usata da Nicola Pisano nella lunetta della \"Deposizione\" nel portale sinistro del Duomo di Lucca (1270 circa). Colpiscono anche i dettagli delle mani che, ormai prive di forza, hanno le dita mollemente proiettate in avanti rispetto ai palmi inchiodati alla croce, con un'illusione prospettica mai vista prima. Il Cristo di Giotto \u00e8 pi\u00f9 tridimensionale ed occupa uno spazio pi\u00f9 voluminoso rispetto a quelli precedenti di Cimabue.\nI chiaroscuri sono resi con una stesura di sottili filamenti, come usava fare anche Cimabue, ma decisamente pi\u00f9 impastati a rendere passaggi fumosi tra le zone chiare e quelle pi\u00f9 scure. Inoltre c'\u00e8 per la prima volta un'attenzione per l'unica fonte di luce e tutti i passaggi chiaroscurali sono resi tenendo conto della sua provenienza.\nDurante il restauro dell'opera sono state evidenziate alcune particolarit\u00e0 rimaste, fino ad allora, sconosciute, tra cui l'estrema raffinatezza di una bottega che si avvaleva di maestranze esperte e raffinate e il cambiamento in corso d'opera da parte di Giotto nella impostazione pi\u00f9 allungata e reclinata della figura di Cristo (fatto che comport\u00f2 un cambiamento anche della struttura lignea gi\u00e0 costruita).\nI due dolenti alle estremit\u00e0 dei bracci della croce sono raffigurati pi\u00f9 in tralice e non hanno pi\u00f9 quella visione frontale del crocifisso di Santa Croce di Cimabue di 15 anni prima. Sono pi\u00f9 volumetrici grazie alla posa, agli ampi rigonfiamenti del panneggio, all'attenzione per la provenienza dell'unica fonte di luce."}
{"id": "435217", "revid": "547034", "url": "https://it.wikipedia.org/wiki?curid=435217", "title": "Pietro Marussig", "text": " \nBiografia.\nPietro Marussig nasce nel 1879 a Trieste. Tra il 1899 e il 1901 e visse prima a Vienna e poi a Monaco, dove si avvicin\u00f2 alla Secessione viennese e conobbe le tendenze espressionistiche centroeuropee. Nel 1905 a Parigi studi\u00f2 gli impressionisti e i postimpressionisti, interessandosi in particolare a C\u00e9zanne, Gauguin e Matisse. Tornato a Trieste, strinse un forte legame con lo scultore e pittore Antonio Camaur, con cui condivise la ricerca post impressionista. Partecipo' alle prima guerra mondiale.\nFinita la guerra, morto nel 1919 l'amico Camaur, verso il 1920 decise di trasferirsi a Milano dove conobbe Carr\u00e0, Sironi e Funi.\nFu tra i fondatori del gruppo \"Novecento\" raccolto attorno alla figura di Margherita Sarfatti, assieme ai pittori Anselmo Bucci, Leonardo Dudreville, Achille Funi, Emilio Malerba, Mario Sironi e Ubaldo Oppi.\nNel 1924, con numerosi altri artisti partecip\u00f2 al celebre catalogo \"Veni vd vici\", voluto dall'imprenditore Giuseppe Verzocchi.\nLa sua pittura di questo periodo, riflettendo la tendenza del gruppo a un recupero dei dettami della tradizione pittorica rinascimentale, \u00e8 caratterizzata da attenti rapporti plastici e volumetrici e da tematiche solitamente riferibili alla famiglia e alla vita borghese: ritratti femminili, nature morte, figure di bambini. Il suo dipinto pi\u00f9 noto, \"Donne al caff\u00e8\" (1924, Galleria d'arte moderna, Milano), ritrae due figure dall'aspetto malinconico in un caff\u00e8 di provincia.\nNei suoi lavori si intravede la fatica con cui il pittore dovette adattarsi alla plasticit\u00e0 e alla terza dimensione auspicata dal gruppo, per giungere infine a un interessante compromesso tra la smaltatura delle superfici e il gonfiore del rilievo.\nCon Achille Funi, Marussig fond\u00f2 in via Vivaio 10 a Milano una Scuola d'arte, in cui tent\u00f2 di riproporre le usanze pratiche e artistiche delle botteghe quattrocentesche.\nNegli anni trenta il pittore adott\u00f2 una pennellata pi\u00f9 morbida, recuperando uno stile di impronta impressionista."}
{"id": "435220", "revid": "1318658", "url": "https://it.wikipedia.org/wiki?curid=435220", "title": "Giacomo Radini-Tedeschi", "text": "Biografia.\nFu ordinato presbitero nel 1879. Professore di diritto canonico a Piacenza. Attivo fin dal 1883 nell'Opera dei congressi e dei comitati cattolici.\nNel 1890 divenne collaboratore della segreteria di Stato della Santa Sede e in quest'ambito nel 1891 fu incaricato di portare la berretta cardinalizia in Austria al neo porporato monsignor Gruscha e nel 1893 in Francia per i monsignori Lecot e Bourret: quest'ultima missione rientrava nella linea di \"raillement\" (allineamento) verso la terza Repubblica francese perseguita da papa Leone XIII, di cui i due neoporporati erano fautori. In queste missioni fu accompagnato da Achille Ratti, il futuro papa Pio XI, suo coetaneo, con il quale aveva frequentato, verso la fine degli anni settanta dell'Ottocento, il Pontificio seminario lombardo di Roma.\nDopo lo scioglimento dell'Opera dei congressi, Giacomo Radini-Tedeschi, all'epoca canonico di San Pietro in Vaticano e docente di sociologia presso il Collegio leoniano di Roma, fu nominato il 4 gennaio 1905 vescovo di Bergamo. L'ordinazione episcopale gli fu conferita personalmente da papa Pio X nella Cappella Sistina il successivo 29 gennaio.\nQuale proprio segretario scelse don Angelo Roncalli, il futuro papa Giovanni XXIII.\nAffetto da un tumore - si spense all'eta di 57 anni il 22 agosto 1914. Due giorni prima era morto a Roma papa Pio X e, da poche settimane, era scoppiata la prima guerra mondiale.\nOggi riposa nella Cattedrale di Bergamo.\nIl carattere e l'opera.\nDi origini aristocratiche, la sua attivit\u00e0 si caratterizz\u00f2 per l'interesse verso le problematiche sociali tipiche del suo tempo: nell'autunno del 1909 sostenne lo sciopero di Ranica, con il quale i lavoratori di una fabbrica tessile aderenti al sindacato cattolico chiedevano una riduzione dell'orario di lavoro, allora di 11 ore giornaliere per sei giorni alla settimana, e fu accusato per questo di modernismo e progressismo (ma le accuse caddero).\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "435234", "revid": "1305772", "url": "https://it.wikipedia.org/wiki?curid=435234", "title": "\u017delino", "text": "\u017delino (macedone: \u0416\u0435\u043b\u0438\u043d\u043e) \u00e8 un comune nella parte nord-occidentale della Macedonia del Nord. Conta abitanti (dati 2002). La sede comunale \u00e8 nella localit\u00e0 omonima.\nGeografia fisica.\nIl comune confina a nord con Jegunovce, a est con la Citt\u00e0 di Skopje, a nord-est con Tetovo, a ovest con Brvenica, a sud-est con Sopi\u0161te e a sud con Makedonski Brod.\nSociet\u00e0.\nEvoluzione demografica.\nDal punto di vista etnico gli abitanti sono cos\u00ec suddivisi:\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "435244", "revid": "14214", "url": "https://it.wikipedia.org/wiki?curid=435244", "title": "Filosofo della politica", "text": ""}
{"id": "435248", "revid": "287204", "url": "https://it.wikipedia.org/wiki?curid=435248", "title": "Lettere contro la guerra", "text": "Lettere contro la guerra \u00e8 un libro scritto da Tiziano Terzani, giornalista e scrittore, che raccoglie alcune delle sue lettere pubblicate sul Corriere della Sera all'indomani dell'11 settembre 2001, in risposta anche alla lettera di Oriana Fallaci \"La rabbia e l'orgoglio\" sullo stesso drammatico evento pubblicata sullo stesso quotidiano il 29 settembre.\nLa prima riflessione che apre il libro \u00e8, paradossalmente, sull'eccezionale opportunit\u00e0 che un evento terribile ed epocale qual \u00e8 l'11 settembre, offre a noi occidentali di ripensare il nostro futuro, partendo dall'analisi del nostro presente e della necessit\u00e0 di farlo con empatia, cio\u00e8 vedere la questione anche dal punto di vista altrui. Perch\u00e9 questa \u00e8 la chiave della comprensione senza la quale non pu\u00f2 esserci giudizio, n\u00e9 rabbia n\u00e9 orgoglio.\nTerzani paragona il dopo 11 settembre a quel lasso di tempo che intercorre tra il bagliore del lampo e il fragore del tuono. Noi stiamo vivendo in questo lasso di tempo: c'\u00e8 stato gi\u00e0 il bagliore spaventoso del lampo (l'attentato alle torri gemelle), il botto arriver\u00e0 e potrebbe travolgerci, sarebbe meglio che ci attrezzassimo cominciando dal nostro vivere quotidiano che non pu\u00f2 pi\u00f9 essere come prima, non deve pi\u00f9 essere come prima, sarebbe vergognoso che continui ad essere come prima. Dovremmo prendere coscienza che la pace \u00e8 la sola opzione, che mai la guerra \u00e8 soluzione ma fonte di altra guerra, che non si pu\u00f2 pensare di sconfiggere il terrorismo senza la conoscenza delle sue ragioni e il ripensamento della globalizzazione occidentale.\nL'uomo \u00e8 l'unica opzione, il recupero di una sua dimensione in equilibrio con il pianeta che ci ospita, questi sono ancora giorni in cui \u00e8 possibile farlo, il viaggio \u00e8 lungo, l'inizio \u00e8 dentro di noi."}
{"id": "435249", "revid": "1546219", "url": "https://it.wikipedia.org/wiki?curid=435249", "title": "New American Cinema Group", "text": "L'etichetta New American Cinema Group, nata nel 1960, riuniva registi indipendenti di cinema sperimentale di New York, aderenti al \"Manifesto del New American Cinema Group\" elaborato da Jonas Mekas. Il manifesto era caratterizzato da un'aperta opposizione etica ed estetica all'industria hollywoodiana e dalla volont\u00e0 di creare un tessuto distributivo alternativo a quello delle \"major\". A tale scopo, nel 1962, il gruppo costitu\u00ec la New York Film-Makers' Cooperative.\nIl termine New American Cinema fu poi adottato dalla critica per descrivere tutte quelle forme di cinema americano degli anni '60 non in linea con i principi estetici e linguistici del cinema hollywoodiano.\nCaratteristiche generali.\nLa denominazione \"New American Cinema\" raccoglie due principali schieramenti: i 'nuovi' indipendenti che intendono agire autonomamente sul piano produttivo ed artistico rispetto alle strangolanti leggi dell'industria culturale, e i registi della tendenza pi\u00f9 radicalmente sperimentale che vedono nei film la realizzazione di un lavoro strettamente personale e poetico. Le opere dei primi, che comprendono \"The Connection\" (tratto dall'opera teatrale di Jack Gelber \"Il contatto\", 1962) di Shirley Clarke, \"Pull My Daisy\" (Cogli la mia margherita, 1959, film che si avvale della collaborazione di Jack Kerouac e dell'interpretazione di Allen Ginsberg, Peter Orlovsky e Gregory Corso) di Robert Frank e Alfred Leslie, \"Guns of the Trees\" (I fucili degli alberi, 1962) di Jonas Mekas e \"Hallelujah the Hill\" (I magnifici idioti, 1963) di Jonas e Adolphas Mekas, hanno una matrice realistica che si collega al cinema diretto e hanno forti legami con i principali fenomeni dell'arte contemporanea americana. Il secondo gruppo, composto da registi come Stan Brakhage, Robert Breer, Gregory Markopoulos, Ron Rice e James Broughton, si muove invece sviluppando tematiche e stili collegati alle avanguardie storiche.\nStoria del New American Cinema.\nLe origini: Dalle avanguardie europee alla nascita del cinema sperimentale americano.\nLa corrente si rif\u00e0 alla tradizione cinematografica delle avanguardie europee degli anni venti, al dadaismo e al surrealismo cinematografico, ma anche al cinema sperimentale statunitense successivo alla Seconda Guerra Mondiale per merito di autori come Maya Deren, Stan Brakhage e Kenneth Anger.\n1960: Nascita del New American Cinema.\nPi\u00f9 avanti si avvicinano al New American Cinema artisti come Andy Warhol e musicisti e poeti della Beat Generation.\nProiezioni e distribuzione.\nQuesto tipo di cinema, definito \"underground\" per la sua affascinante esistenza sotterranea, si sviluppa all'interno ad una sorta di contro-sistema, sia a livello culturale e di produzione che a livello di etica e di estetica.\nIl genere si diffonde negli Stati Uniti e all'estero attraverso riviste teoriche come \"Film Culture\", il centro unificatore del cinema underground newyorkese, e con la nascita di istituzioni quali la FilmMakers'Cooperative e l'Indipendent Film Award.\nInfluenze successive.\nNegli anni settanta, l'approccio di autonomia artistica e produttiva degli artefici del New American Cinema influenza una serie di autori della New Hollywood, che rinnovano il cinema hollywoodiano, come George Lucas, John Milius e Francis Ford Coppola."}
{"id": "435250", "revid": "14214", "url": "https://it.wikipedia.org/wiki?curid=435250", "title": "Filosofia della politica", "text": ""}
{"id": "435252", "revid": "12582", "url": "https://it.wikipedia.org/wiki?curid=435252", "title": "Pietro Marussing", "text": ""}
{"id": "435256", "revid": "37401", "url": "https://it.wikipedia.org/wiki?curid=435256", "title": "Poleis", "text": ""}
{"id": "435271", "revid": "1573940", "url": "https://it.wikipedia.org/wiki?curid=435271", "title": "Huei Thamo", "text": "Il sito di Huei Thamo (trascritto anche Houei Thamo, o Huay T\u00f4m\u00f4) si trova alcuni chilometri a sud di Champasak, nel Laos meridionale, su un antico argine sinistro del Mekong, ora arretrato rispetto al corso attuale.\nIl monumento principale \u00e8 un tempio costruito sulla cima di un alto contrafforte in pietra, che proteggeva il terrapieno dalla corrente fluviale. Del sacrario restano solo le fondamenta; sono ancora visibili alcuni brevi tratti del muro di cinta in prossimit\u00e0 di due porte (in sanscrito: \"gopura\"), ancora stanti, decorate con rilievi databili alla prima met\u00e0 del XII secolo.\nA Huei Thamo fu rinvenuta una delle iscrizioni fatte incidere dal re Ya\u015bovarman nell'anno della sua ascesa al trono (893 d.C.), in cui si riferisce della fondazione di un \"\u0101\u015bram\" intitolato alla dea Rudr\u0101\u1e49\u012b.\nIl suo interesse principale sta nella sua localizzazione sulla sponda sinistra del fiume, zona povera di terreni agricoli a differenza della piana di Champasak, che si trova dirimpetto. \u00c8 possibile che l'insediamento sia sorto per il controllo del traffico fluviale, e come punto di raccordo con le vie commerciali che raggiungevano la costa del Champa (odierno Vietnam centrale) attraverso la Catena Annamitica. "}
{"id": "435273", "revid": "466539", "url": "https://it.wikipedia.org/wiki?curid=435273", "title": "Th\u00e9ophile Gautier", "text": "La sua vita si sviluppa per quasi tutto il XIX secolo, un periodo politico e sociale molto tumultuoso in Francia, che diede come frutto molti capolavori e molta creativit\u00e0 artistica. Fu un ardente difensore del Romanticismo, anche se il suo lavoro \u00e8 di difficile classificazione e rimane un punto di riferimento per molti movimenti letterari successivi come il Parnassianesimo, il Simbolismo, il Decadentismo e il Modernismo. Fu stimato tantissimo dagli scrittori pi\u00f9 diversi quali Charles Baudelaire, i fratelli Edmond e Jules de Goncourt, e Oscar Wilde.\nIl suo maggior successo in prosa fu \"Il Capitan Fracassa\", dove la \"maschera\" del soldato millantatore viene ingentilita in un'operazione classica di metateatro con la figura di un nobile decaduto che, per amore, si unisce a una compagnia di attori girovaghi.\nBiografia.\nLa formazione classica e gli esordi nella pittura.\nNato a Tarbes, il giovane Gautier conserva per lungo tempo \u00ab il ricordo delle montagne blu \u00bb ma molto presto, nel 1814, si trasferisce con la famiglia a Parigi, poich\u00e9 il padre, impiegato delle imposte dirette, venne trasferito. Qui, oltre a svolgere regolarmente gli studi, legge i romanzi \"Robinson Crusoe\" di Daniel Defoe e \"Paolo e Virginia\", di Jacques-Henri Bernardin de Saint-Pierre.\nNel 1822, soggiorna brevemente nel pensionato del liceo Louis-le-Grand, ma i genitori devono ritirarlo all'inizio del trimestre a causa del suo deperimento. \u00c8 pi\u00f9 felice quando studia come esterno al collegio Carlomagno dove incontra il giovane G\u00e9rard Labrunie (il futuro Nerval) e manifesta un gusto particolare per i poeti latini detti decadenti, i \u00abgrotteschi\u00bb. In questo periodo, frequenta lo studio del pittore Louis \u00c9douard Rioult, in rue Saint-Antoine, e forma, con alcuni amici artisti, il famoso \u00abPetit C\u00e9nacle\u00bb. Decide di dedicarsi alla pittura e fa parte del movimento letterario del Parnasso.\nIncontro con Hugo e prime poesie.\nL'incontro nel giugno del 1829 con \u00abil maestro\u00bb Victor Hugo, incontrato fortuitamente grazie al trasferimento in una casa a \"Place des Vosges\" accelera la sua carriera di scrittore. Il 25 febbraio 1830, partecipa alla \"battaglia d'Hernani\", dove, vestito di un gilet rosso ciliegia, simbolo provocatorio ed antiborghese, si fa notare tra i difensori di Hugo. Quella notte segner\u00e0 in modo indelebile gli spiriti e Gautier la sera stessa lascer\u00e0 lo studio di Rioult.\nCinque mesi pi\u00f9 tardi, il 28 luglio 1830, le sue \"Po\u00e9sies\" vengono pubblicate da Mary. Sfortunatamente quello \u00e8 anche il giorno delle barricate di Parigi e la raccolta passa inosservata. Queste prime poesie mostrano un giovane poeta forte e abile che ha gi\u00e0 acquisito i modelli degli antichi e, cosciente della loro eredit\u00e0, ha dato prova di originalit\u00e0, usando una forma ben definita e una lingua precisa e chiara. Tre anni pi\u00f9 tardi, Gautier ristampa i suoi primi versi in una nuova raccolta intitolata \"Albertus\", dal nome dell'eroe del lungo poema, un racconto fantastico, diabolico e pittoresco. L'estro di questa \u00ableggenda teologica\u00bb si ritrova nel 1833 in una serie di racconti, \"Les Jeunes-France\", che rendono conto in modo crudo della vita degli artisti e degli scrittori del Petit C\u00e9nacle. In quest'opera \u00abbarocca\u00bb, Gautier diventa il testimone lucido e ironico dei \u00abPr\u00e9cieuses Ridicules del Romantisme\u00bb.\nLasciando il domicilio familiare di Place des Vosges, Th\u00e9ophile Gautier si trasferisce nel vicolo cieco du Doyenn\u00e9, vicino a Place du Carrousel, in un appartamento frequentato da Camille Rogier, Ars\u00e8ne Houssaye e Nerval.\nIl romanziere.\nNel 1836 Gautier diventa giornalista per ragioni finanziarie e pubblica il romanzo \"Mademoiselle de Maupin\", che fa scandalo causa l'argomento piuttosto scabroso per l'epoca. Mentre lavora ad un nuovo romanzo, \"Il Capitan Fracassa\", che finir\u00e0 solo trent'anni pi\u00f9 tardi, dal 1837 al 1866 vede pubblicati diversi romanzi e racconti tra i quali: \"Fortunio\", \"La toison d'or\", \"Une nuit de Cl\u00e9op\u00e2tre\", \"Arria Marcella\", \"Avatar\", \"Le roman de la momie\", al quale si ispira la trama del balletto \"La figlia del faraone\" nel 1862.\nIl critico d'arte.\nAl giornale \u00abLa Presse\u00bb, Gautier lavora come critico d'arte. Per questo giornale ha scritto pi\u00f9 di duemila feuilleton e articoli, un numero ristretto dei quali \u00e8 raccolto nei volumi \"Les Grotesques\", \"L'histoire des peintres\", l\"'Art moderne\", \"Les Beaux-Arts en Europe\", l\"Histoire de l'art dramatique depuis vingt-cinq ans\", \"Tr\u00e9sors d'art de la Russie\", \"Portraits contemporains\", \"Histoire du Romantisme\", e \"Souvenirs litt\u00e9raires\". Tutti questi articoli sono scritti con allegria, con una lingua chiara, sottile, impeccabile e brillante. Gautier inventa un suo modo di scrivere le critiche d'arte che non si limita solo al giudizio, all'analisi ma che cerca anche di ricreare il giusto sentimento estetico. Egli cerca di rendere, con le parole, le sensazioni visuali e musicali prodotte dalla percezione diretta dell'opera d'arte. Questo compito di cronista occuper\u00e0 tutta la sua vita. Spesso pesante, questa necessit\u00e0 quotidiana non gli impedir\u00e0 mai di creare opere poetiche e drammatiche e di viaggiare all'estero.\nNel 1838 pubblica \"La Com\u00e9die de la Mort\", una raccolta di poesie molto diverse dai precedenti dove, sotto l'influenza di Shakespeare, Goethe e Dante, scolpisce con forza lo spettro della morte. Nel 1839, Gautier cede alla tentazione del teatro, che ammira da sempre, e scrive \"Une Larme du Diable\", poi \"Le Tricorne Enchant\u00e9\" e \"Pierrot Posthume\". Sono racconti fantastici, per un teatro lirico, impossibile e immaginario, gli stessi scenari che fanno da sfondo anche ai libretti dei balletti da lui scritti, tra i quali il pi\u00f9 celebre \u00e8 quello di \"Giselle\" (in collaborazione con Jules-Henri Vernoy de Saint-Georges)\",\" danzato all'Op\u00e9ra il 28 giugno 1841 con le coreografie di Jean Coralli e Jules Perrot, ottenendo un successo straordinario. In questo periodo si innamora di Carlotta Grisi, la ballerina che per prima interpret\u00f2 Giselle e che gli dar\u00e0 una figlia. Ma l'amore tra i due non \u00e8 dei pi\u00f9 felici e Gautier sposer\u00e0 la sorella di lei, Ernesta Grisi.\nFu quindi spettatore e recensore dei principali balletti andati in scena a Parigi fra il 1836 e il 1871, sei dei quali furono rappresentati e sono entrati nella storia della danza.\nPer l'Op\u00e9ra, oltre alla gi\u00e0 citata \"Giselle\", scrisse:\nIl contatto con l'Oriente e il Mediterraneo.\nNel 1840 Gautier scopre la Spagna, e il soggiorno di sei mesi in quel paese gli dar\u00e0 lo spunto per scrivere \"Voyage en Espagne\", una specie di quaderno di impressioni vigorose, segnate dalla freschezza dello sguardo, lo stupore della visione e la preoccupazione sempre esacerbata dell'uso dalla parola giusta. Queste visioni danno luogo a nuovi versi, \"Espa\u00f1a\", che compaiono nella raccolta delle \"Po\u00e9sies compl\u00e8tes\" nel 1845. Questo \u00e8 il primo di una serie di viaggi. Nel 1845 \u00e8 l'Algeria, nel 1850 l'Italia, nel 1852 la Grecia e la Turchia, nel 1858 la Russia e nel 1862 l'Egitto. Ognuno di questi viaggi dar\u00e0 luogo a pubblicazioni (\"Italia\", \"Constantinople\"), ma soprattutto servir\u00e0 da ispirazione per le sue opere letterarie, i romanzi, le novelle o le poesie.\nA fianco del lavoro di critico, Gautier coltiva sempre la passione per la poesia che rappresenta per lui, come testimoniano i suoi amici \u00c9mile Bergerat o Maxime du Camp, la passione, la distrazione, l'esercizio quotidiano. Nel 1852, pubblica la prima versione di \"Smalti e cammei\" (\"Emaux et cam\u00e9es\"), raccolta che fino al 1872 si arricchisce di poesie nuove.\nLa famiglia e gli amici.\nNel 1857, Gautier si trasferisce con la moglie, Ernesta Grisi (sorella della danzatrice Carlotta e cugina del soprano Giulia e del contralto Giuditta, nonch\u00e9 cantante anch'essa), le figlie Judith ed Estelle (che sposer\u00e0 \u00c9mile Bergerat) e le due vecchie sorelle, al numero 32 di rue de Longchamp \u00e0 Neuilly-sur-Seine, in una piccola casa dove si divertiva a ricevere gli amici: Baudelaire, Dumas figlio, Ernest Feydeau, Gustave Flaubert, Puvis de Chavannes e Gustave Dor\u00e9.\nLa figlia Judith Gautier nata a Parigi il 25 agosto 1845 diventer\u00e0 una famosa e affascinante letterata. Di lei Gautier dir\u00e0: \"\u00c8 la pi\u00f9 perfetta delle mie opere\". Dalla relazione con Eug\u00e9nie Fort (avuta negli anni trenta), una donna molto bella, pi\u00f9 giovane di lui e di origini spagnole, ha un figlio, Th\u00e9ophile Charles Marie (1836-1904), che spesso far\u00e0 le veci del padre al giornale \"Le Moniteur\".\nNonostante la triplice paternit\u00e0, Gautier confessa ai fratelli Goncourt, Edmond e Jules, secondo quanto da loro scritto, la sua passione per ragazze giovanissime, e i suoi timori che questo potrebbe comportargli, dicendo di \"\u00ab...amare soltanto la donna asessuata, cio\u00e8 quella tanto giovane da escludere ogni idea di maternit\u00e0, di matrici, di ostetriche. Aggiunge che, siccome non pu\u00f2 soddisfare questa passione per paura della polizia, le altre donne di venticinque o di cinquanta anni hanno tutte la stessa et\u00e0\u00bb\".\nAll'epoca dei salotti letterari della principessa Mathilde, della quale \u00e8 nominato bibliotecario, Gautier incontra scrittori (Taine, Sainte-Beuve, Prosper M\u00e9rim\u00e9e, i Goncourt); pittori (Baudry, Boulanger, G\u00e9r\u00f4me); scultori (Carpeaux); scienziati (Claude Bernard, Pasteur o Berthelot). In questo periodo, Gautier \u00e8 considerato un caposcuola: Baudelaire si dichiara suo discepolo e gli dedica la sua opera maggiore, \"Les Fleurs du Mal\", soprannominandolo \u00abpoeta impeccabile\u00bb, mentre Th\u00e9odore de Banville gli dedica i suoi versi.\nPresidente della \"Soci\u00e9t\u00e9 nationale des Beaux-Arts\".\nEletto nel 1862 presidente della Soci\u00e9t\u00e9 nationale des Beaux-Arts, \u00e8 attorniato da un comitato composto dai pittori pi\u00f9 prestigiosi: Eug\u00e8ne Delacroix, Pierre Puvis de Chavannes, \u00c9douard Manet, Albert-Ernest Carrier-Belleuse e Gustave Dor\u00e9. Questa elezione ad un incarico cos\u00ec in vista provoca l'invidia di una parte dei letterati meno conosciuti e gli costa l'esclusione, dopo tre rifiuti (1866, 1868 e 1869), dall'Acad\u00e9mie fran\u00e7aise.\nLa morte.\nProfondamente scosso dalla guerra franco-prussiana del 1870, Gautier ritorna a Parigi dove finisce i suoi giorni, roso dalla malattia ma cosciente del dovere dell'insegnamento e dell'esempio del quale era investito nei confronti delle nuove generazioni. Il 23 ottobre 1872 di notte, il suo cuore cessa di battere. Era impegnato in una stesura della \"Storia del Romanticismo\" nel quale rievocava la battagliera campagna a favore dell\"'Ernani\", opera questa che uscir\u00e0 postuma, due anni dopo. Hugo, Mallarm\u00e9 e Banville gli resero l'ultimo \u00ab brindisi funebre \u00bb, e successivamente fu seppellito al cimitero di Montmartre a Parigi."}
{"id": "435286", "revid": "287204", "url": "https://it.wikipedia.org/wiki?curid=435286", "title": "Gyroporus castaneus", "text": "\"Gyroporus castaneus\" (Bull.) Qu\u00e9l., \"Enchiridion Fungorum, in Europa Media Pr\u00e6sertim in Gallia Vigentium (Paris)\": 161 (1886)\nDescrizione della specie.\nCappello.\n3\u201312\u00a0cm di diametro, convesso o piano depresso, carnoso, sodo\nTubuli.\nLunghi fino a 15\u00a0mm, bianchi, poi color paglia, corti e liberi, immutabili al taglio.\nPori.\nPiccoli, rotondi, dello stesso colore dei tubuli, non cambiano di colore al tocco.\nGambo.\nLargo fino a 2\u00a0cm, cilindrico, pieno e poi cavo, concolore al cappello, liscio e talora leggermente vellutato.\nCarne.\nDura, bianca, soda, immutabile.\nSpore.\n8,5-11 x 4,7-6,5 \u00b5m, ellissoidali, giallo limone in massa.\nHabitat.\nFruttifica in estate-autunno, nei boschi di latifoglie e conifere prediligendo terreni acidi.\nCommestibilit\u00e0.\n\"Sospetta\" casi di problemi gastrointestinali\nEtimologia.\nDal greco (bizantino) \"Kastanos\", castagna, per il colore della cuticola."}
{"id": "435305", "revid": "1262866", "url": "https://it.wikipedia.org/wiki?curid=435305", "title": "Vittorio Cuniberti", "text": "Fra i migliori ingegneri navali del suo tempo, \u00e8 stato, con Benedetto Brin, il maggiore progettista italiano di navi da guerra.\nAd una sua intuizione si deve la creazione del concetto di corazzata monocalibro, che trover\u00e0 applicazione nella HMS \"Dreadnought\", una delle pi\u00f9 famose navi da guerra della storia.\nPer la Regia Marina Cuniberti progett\u00f2 numerosi bastimenti tra cui spicca, nel primo novecento, la classe di corazzate veloci , da molti considerate le vere antesignane dell'incrociatore da battaglia.\nIntrodusse la combustione a nafta nelle caldaie a vapore marine, perfezion\u00f2 il siluro, miglior\u00f2 la difesa subacquea delle corazzate, e unific\u00f2 il calibro dell'armamento principale delle navi da battaglia. Progett\u00f2 un tipo di corazzata di modesto dislocamento (8.000 tonnellate), armato con cannoni da 203 millimetri, che, con alcune modifiche, fu poi adottato nelle quattro navi della classe Regina Elena, impostate dal 1901 (12.700 tonnellate). Cuniberti progett\u00f2 corazzate anche per la Marina Imperiale Russa: la di 23.000 tonnellate e velocit\u00e0 di 23 nodi.\n\"An ideal Battleship for The British Navy\".\nGiova premettere che negli anni a cavallo tra l'Ottocento ed il Novecento le navi da battaglia imbarcavano grossi calibri principali (di solito 305 mm) e pezzi detti secondari (di solito 233 mm o meno), oltre a calibri minori (150 mm o meno). A difesa di questa configurazione veniva anche detto che i pezzi secondari, pi\u00f9 maneggevoli, andavano utilizzati per inquadrare il bersaglio e trovare cos\u00ec la giusta mira per poter poi utilizzare i grossi calibri. I pezzi secondari erano in realt\u00e0 inutili contro unit\u00e0 pari classe, troppo deboli per perforare le corazze avversarie, ma comunque estremamente voraci nell'assorbire grandi aliquote di peso a scapito di armi ben pi\u00f9 efficaci.\nSollecitato dal ministro della Marina, nel 1893 Cuniberti inizi\u00f2 a lavorare su un progetto per una nuova nave da battaglia leggera, assolutamente rivoluzionaria le cui caratteristiche erano in netto anticipo sui tempi. Lo studio prevedeva una corazzatura principale da 305 mm, pezzi da 203 mm e macchine a turbina che l'avrebbero resa in grado di raggiungere la velocit\u00e0 di 23 nodi e di conseguire un'autonomia di ben 15.000 miglia a velocit\u00e0 di crociera. La nave non si pot\u00e9 realizzare, ma alcuni dei concetti vennero comunque travasati nella riuscita classe di corazzate veloci classe Regina Elena, anche nota come classe Vittorio Emanuele, dal nome della seconda unit\u00e0. \nNonostante la mancata realizzazione piena del suo progetto, le idee che Cuniberti aveva tracciato si erano oramai messe a fuoco definitivamente ed egli le espresse parzialmente in alcuni articoli su riviste italiane e tedesche. La corazzata del futuro non doveva pi\u00f9 essere un emporio di cannoni uno diverso dall'altro, quasi tutti inutili alla prova dei fatti come la battaglia di Tsushima dimostrer\u00e0, ma doveva piuttosto essere una nave molto veloce, quindi turbine e nafta in luogo di macchine alternative e carbone, protetta quanto bastava e, soprattutto, dotata di un gran numero di pezzi d'artiglieria tutti uguali e tutti del massimo calibro possibile, fatti ovviamente salvi i pezzi minori per la difesa dal naviglio sottile.\nVisto che l'Italia non aveva n\u00e9 le finanze n\u00e9 la volont\u00e0 politica di mettere in cantiere corazzate del nuovo tipo preconizzato da Cuniberti, l'ingegnere venne alla fine autorizzato a rendere pubbliche compiutamente le sue teorie, cosa che avvenne nel 1903 con un articolo, pubblicato sulla famosa rivista \"Jane's Fighting Ships\", dal titolo \"An ideal Battleship for The British Navy\". L'impressione sugli addetti ai lavori fu enorme, anche sul vulcanico Sir John Fisher che gi\u00e0 stava cercando simili riposte alle sue pressanti domande sulle future corazzate della Royal Navy. \nGrazie a Cuniberti inizi\u00f2 un dibattito tra gli esperti delle marine di tutto il mondo, dibattito ancor pi\u00f9 infuocato dal varo, nel 1905, della corazzata britannica HMS \"Dreadnought\" che sembrerebbe essere stata progettata dall'ingegnere Cuniberti stesso tanto ne seguiva la rivoluzionaria dottrina: dinnanzi alla \"Dreadnought\" tutte le navi da battaglia del mondo erano diventate d'un colpo dei ferri vecchi, il Primo Lord dell'Ammiragliato, Sir Winston Churchill, le defin\u00ec \"five minute ships\", cio\u00e8 navi che al confronto balistico sarebbero durate al massimo cinque minuti. Si apriva cos\u00ec la stagione delle corazzate monocalibro che avrebbe accompagnato, con i successivi miglioramenti tecnici, la nave da battaglia fino ai suoi ultimi giorni: il 30 maggio 1916, la battaglia dello Skagerrak (per i tedeschi, dello Jutland per gli inglesi). La seconda guerra mondiale \u00e8 il canto del cigno per le navi da battaglia."}
{"id": "435320", "revid": "124028796", "url": "https://it.wikipedia.org/wiki?curid=435320", "title": "Chalciporus piperatus", "text": "Chalciporus piperatus \u00e8 un fungo basidiomicete.\nDescrizione della specie.\nCappello.\n3-5 (10) cm di diametro, emisferico, poi convesso, liscio, vischioso a tempo umido\nTubuli.\nLunghi fino a 8\u00a0mm, annessi, decorrenti o sub-decorrenti, rossastri.\nPori.\nGrandi, angolosi, irregolari, colore ruggine o rosso-bruni.\nGambo.\n4-10 x 0,5-1,2\u00a0cm, gracile, pieno, cilindrico, spesso incurvato, un po' ingrossato alla base, con superficie fibrillosa, rossastro, pi\u00f9 chiaro all'apice, giallastro verso la base.\nCarne.\nTenera, gialla quella del gambo, giallastra quella del cappello e rossastra sotto la cuticola.\nSpore.\n7,8-9,9 x 3-4 \u00b5m, da fusiformi a ellissoidali, rosso-cannella in massa.\nHabitat.\nCresce nei boschi misti, ma specialmente sotto conifere, dalla tarda estate a tutto l'autunno.\nCommestibilit\u00e0.\nCommestibile ma sconsigliato, cucinato da solo, per il sapore molto pepato. Per questa stessa caratteristica, tuttavia, si presta a fare da condimento, sia fresco che essiccato e polverizzato.\nEtimologia.\nDal latino \"piperatus\" = pepato, per il sapore molto pepato della sua carne."}
{"id": "435346", "revid": "26601", "url": "https://it.wikipedia.org/wiki?curid=435346", "title": "Ortigara", "text": ""}
{"id": "435371", "revid": "1305772", "url": "https://it.wikipedia.org/wiki?curid=435371", "title": "John the Revelator/Lilian", "text": "John the Revelator/Lilian \u00e8 un singolo del gruppo musicale britannico Depeche Mode, il quarto estratto dall'undicesimo album in studio \"Playing the Angel\" e pubblicato il 5 giugno 2006.\nIl singolo \u00e8 l'unico tra quelli estratti da \"Playing the Angel\" a non avere una nuova B-side, sebbene nell'edizione in DVD \u00e8 presente un'esecuzione di \"Nothing's Impossible\", ottava traccia di \"Playing the Angel\".\nLe canzoni.\n\"John the Revelator\".\n\"John the Revelator\" \u00e8 la canzone principale del doppio A-side e, nonostante il singolo sia stato pubblicato solo a giugno, la radio alternative rock di Chicago WKQX ha cominciato a mandarla in rotazione gi\u00e0 all'inizio dell'anno.\nIl brano prende ispirazione dall'omonimo spiritual (la cui prima registrazione eseguita da Blind Willie Johnson risale al 1930). \u00c8 una sorta di critica alla Rivelazione dell'apostolo Giovanni ed alla Religione Cristiana.\n\"John the Revelator\" ha anche un video musicale, tratto dal DVD che filma il concerto di Milano del febbraio 2006, \"\".\n\"Lilian\".\nLa canzone narra di una ricca ragazza di nome, appunto, Lilian che ha spezzato il cuore a qualcuno per puro divertimento. Per questa canzone non \u00e8 stato realizzato un videoclip.\nTracce.\nTutte le canzoni sono scritte da Martin Lee Gore, eccetto \"Nothing's Impossible\" scritta da Dave Gahan, Christian Eigner e Andrew Philpott."}
{"id": "435372", "revid": "767487", "url": "https://it.wikipedia.org/wiki?curid=435372", "title": "Nemko", "text": "La Nemko \u00e8 un'organizzazione privata norvegese che supervisiona i test di sicurezza per i produttori di equipaggiamenti elettrici.\nIl gruppo Nemko offre servizi di test, ispezione e certificazione, in tutto il mondo, per prodotti, macchinari, installazioni e sistemi.\n\u00c8 un organismo di certificazione dell'accordo Emko, dei quali fanno parte altri 3 organismi di certificazione dei paesi nordici: Demko (Danimarca), Fimko (Finlandia) e Semko (Svezia).\nStoria.\nL'organizzazione Nemko (Norges Elektriske Materiellkontroll) fu fondata nel 1933 dal governo norvegese come istituzione con lo scopo di svolgere test obbligatori e l'approvazione a livello nazionale di prodotti elettrici commercializzati e venduti in Norvegia, da collegare alla rete elettrica pubblica. A questi si aggiunsero in seguito test per la verifica dei requisiti dei prodotti relativamente alle interferenze radio.\nNel 1990, con l'accordo per l'entrata della Norvegia nell'Area Economica Europea, vennero adottate le direttive della Comunit\u00e0 europea per la sicurezza dei prodotti e il tradizionale schema di approvazione obbligatoria venne abbandonato. In questa fase la Nemko venne trasformata in una fondazione indipendente e privata, dotata di un consiglio di rappresentanti di diversi gruppi di interesse (organizzazioni di industria e commercio, associazioni di consumatori, compagnie elettriche, ecc.) come livello pi\u00f9 alto di supervisione. Allo stesso tempo, la fondazione fond\u00f2 e divenne unica proprietaria della Nemko AS, che costituisce la principale societ\u00e0 operativa ed \u00e8 responsabile di quello che viene oggi identificato come Gruppo Nemko.\nDal 1992 sia la gamma dei servizi che la presenza globale della Nemko si \u00e8 notevolmente espansa.\nMarchi di conformit\u00e0.\nGrazie all'accordo Emko, la procedura per l'assegnazione del marchio N ad un prodotto pu\u00f2 inglobare anche l'applicazione dei marchi di conformit\u00e0 degli altri paesi nordici che fanno parte dell'accordo, cio\u00e8 il marchio D (Demko), il marchio S (Semko) e il marchio FI (Fimko)."}
{"id": "435373", "revid": "339392", "url": "https://it.wikipedia.org/wiki?curid=435373", "title": "NEMKO", "text": ""}
{"id": "435375", "revid": "31886", "url": "https://it.wikipedia.org/wiki?curid=435375", "title": "Xerocomellus chrysenteron", "text": "Il boleto dorato (Xerocomellus chrysenteron ) \u00e8 un fungo appartenente alla famiglia Boletaceae.\n\u00c8 facilmente riconoscibile per la cuticola vellutata color camoscio del cappello che tende subito a screpolarsi in areole da cui si intravede la carne di colore rossastro.\nEtimologia.\nDal greco \"krysos\" = giallo e \"enteron\" = interno.\nDescrizione della specie.\nCappello.\n3\u201310\u00a0cm di diametro, convesso, poi pianeggiante\nTubuli.\nLunghi fino a 15\u00a0mm, gialli o gialli-verdastri, aderenti al gambo e bluastri sotto la pressione delle dita.\nPori.\nGialli, grandi angolosi, azzurrognoli al tocco.\nGambo.\n4-10 x 0,5\u20132\u00a0cm, cilindrico o schiacciato, fibroso, giallo all'apice, rossatro lungo il resto e alla base, coperto da punteggiatura di colore rosso mattone.\nCarne.\nGialla e rosseggiante sotto la cuticola, soda, compatta, poi molle.\nAl taglio pu\u00f2 diventare blu.\nSpore.\n12-14,5 x 4,5-5\u00a0\u00b5m, olivastre in massa, fusiformi.\nDistribuzione e habitat.\nComunissimo nei boschi di quercia e castagno con cui forma micorrize; fruttifica in estate e in autunno in terreni ben drenati e ricchi di humus.\nCommestibilit\u00e0.\n\u00c8 considerato un mediocre commestibile a causa della sua consistenza molle e della conseguente tendenza a mantenere poco la cottura. Il sapore tuttavia \u00e8 buono e quando il clima \u00e8 asciutto anche la consistenza migliora, specie negli esemplari giovani. \u00c8 adatto ad essere essiccato."}
