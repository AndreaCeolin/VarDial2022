{"id": "515919", "revid": "125688594", "url": "https://it.wikipedia.org/wiki?curid=515919", "title": "Pista (aviazione)", "text": "Una pista, indicata anche con la sigla \"RWY\" come contrazione dell'analoga designazione in lingua inglese \"runway\", \u00e8 una striscia di superficie di un aerodromo specificatamente attrezzata e adibita al decollo e all'atterraggio di un velivolo.\nUna pista pu\u00f2 essere \"preparata\", ovvero ricoperta in calcestruzzo, cemento, asfalto o vari materiali bituminosi, oppure essere \"semi-preparata\" se costituita di terra battuta, erba o altri materiali idonei alla manovra dei velivoli.\nOrientamento e dimensioni.\nLe piste sono numerate con grandi cifre di vernice bianca ad ogni estremit\u00e0, contraddistinte secondo la direzione magnetica verso cui puntano. Il numero \u00e8 il risultato della divisione per dieci del valore dell'orientamento magnetico arrotondato all'unit\u00e0 pi\u00f9 prossima. Nel caso in cui la divisione dia per risultato una sola cifra, essa deve essere preceduta dal numero zero. La fraseologia standard prevede che nelle comunicazioni radio, solitamente in lingua inglese, ogni cifra venga scandita singolarmente per non dare adito a fraintendimenti. Ad esempio la pista \"Three Six\" sar\u00e0 allineata in direzione di 360 gradi, ovvero verso il polo nord magnetico.\nNegli Stati Uniti d'America le piste con orientamento minore di 100 gradi sono contrassegnate da una sola cifra.\nSe in un aeroporto si hanno pi\u00f9 piste parallele, che quindi puntano nella stessa direzione, si aggiunge una lettera dopo le due cifre ad indicare la posizione relativa delle piste: L per la pista a sinistra (dall'inglese \"Left\"), C per quella al centro e R per quella a destra (\"Right\"). Ci\u00f2 fa s\u00ec che, ad esempio la pista 02L diventi la 20R se usata nella direzione opposta (ai 20\u00b0 iniziali si devono sommare 180\u00b0, a causa della variazione di direzione, e se prima la pista era sulla sinistra, adesso \u00e8 quella a destra).\nNegli aeroporti molto grandi con pi\u00f9 di tre piste parallele (ad es. l'Aeroporto internazionale di Los Angeles o l'Aeroporto di Atlanta-Hartsfield-Jackson ad Atlanta), ad alcune piste si assegna un numero che non corrisponde alla direzione magnetica reale ma ad una pista spostata di 10 gradi.\nInfatti nell'aeroporto di Los Angeles ci sono le piste 6L/24R, 6R/24L, 7L/25R, 7R/25L anche se tutte le piste corrono parallele allineate a circa 69 gradi.\nPer gli aeroplani ad ala fissa \u00e8 vantaggioso decollare e atterrare controvento per ridurre la corsa e la velocit\u00e0 di decollo, e allo stesso tempo evitare i venti al traverso che possono dare problemi nel controllo del mezzo: per questo gli aeroporti pi\u00f9 grandi hanno piste disposte in direzioni diverse, in modo che ve ne sia sempre una che si allinei meglio con la direzione del vento. Gli aeroporti con una sola pista sono invece costruiti in modo che questa si allinei con i venti prevalenti.\nLe dimensioni di una pista variano da una lunghezza di poche centinaia di metri dei pi\u00f9 piccoli aeroporti, a lunghezze fino a e larghezze di 80\u00a0m per aeroporti di grande traffico oppure collocati ad altitudine molto elevata.\nPiste ad uso commerciale con dimensioni estreme e opposte sono:\nComposizione di una pista d'atterraggio.\nStriscia di sicurezza della pista.\nLa \"striscia di sicurezza della pista\", in lingua inglese \"runway strip\", \u00e8 una striscia rettangolare di terreno, da mantenere sempre libera da ostacoli, in asse con la pista stessa. La strip si estende simmetricamente da ambo i lati della pista e la sua larghezza \u00e8 fissata da standard mondiali. Per le piste di codice pi\u00f9 elevato, tra cui quelle degli aeroporti maggiori, la strip ha una larghezza di 150 m per lato e un'estensione minima (prima dell'inizio e oltre la fine della pista o la stopway, se esistente) di 60 m.\nSebbene tale area non sia affatto necessaria per le operazioni di decollo e atterraggio, \u00e8 fondamentale che sia mantenuta libera da ostacoli per evitare collisioni nel caso di uscite di pista. Per tale ragione, gli eventuali manufatti che non potessero essere portati al di fuori della stessa (tabelle di informazione o di obbligo, segnali, PAPI, ecc.) devono essere dotati di supporti frangibili oppure provvisti di scivoli di sicurezza per evitare possibili impatti con spigoli vivi (caso dei basamenti delle tabelle o dei PAPI) ovvero, come nel caso delle opere idrauliche, interrati a pi\u00f9 di 45\u00a0cm.\nLa parte di strip pi\u00f9 vicina alla pista \u00e8 chiamata \"area livellata e priva di ostacoli\", in lingua inglese \"Cleared and Graded Area\", abbreviato in CGA e la sua larghezza \u00e8 dipendente dalla categoria della pista. Solitamente si tratta di una zona livellata erbosa. La parte pi\u00f9 esterna \u00e8 invece costituita da terreno naturale, non necessariamente livellato.\nArea di sicurezza di fine pista.\nL'\"area di sicurezza di fine pista\", in inglese \"runway end safety area\", abbreviato in RESA, \u00e8 un'area simmetrica rispetto al prolungamento dell'asse pista che deve essere prevista ad ogni estremit\u00e0 della striscia di sicurezza quando il suo codice numerico \u00e8 3 o 4, oppure il codice numerico \u00e8 1 o 2 e la pista \u00e8 strumentale.\nL'area di sicurezza di fine pista deve essere lunga almeno 90 m, partendo dalla fine della striscia di sicurezza (ove possibile, almeno 240 m, se il numero di codice \u00e8 3 o 4, almeno 120 m se il codice \u00e8 1 o 2); come estensione laterale, deve essere almeno il doppio della larghezza della pista a cui \u00e8 associata.\nLa resistenza deve essere tale da minimizzare i danni in caso di uscita di pista degli aeromobili e facilitare il movimento dei veicoli di soccorso ed antincendio.\nClearway.\nIn determinati casi \u00e8 necessario istituire un'area libera da ostacoli, che sorga su terreno o su acqua, posta ad una o ad entrambe le estremit\u00e0 della pista come area idonea, al di sopra della quale un velivolo possa eseguire parte della sua salita iniziale fino ad una altezza specificata; questa zona \u00e8 chiamata \"clearway\", termine anglosassone utilizzato anche nel linguaggio aeronautico italiano..\nDeve avere origine al termine della corsa di decollo ed avere le seguenti caratteristiche:\nStopway.\nAlla fine di una pista, nella direzione del decollo, pu\u00f2 essere istituita una determinata area preparata ed idonea a sopportare un aereo che interrompe il decollo, detta \"zona di arresto\", in lingua inglese \"Stopway\". Pu\u00f2 consistere di una semplice massicciata o di un terreno battuto, a seconda degli aeromobili che si prevede possano usarla. Questa area dovr\u00e0 essere destinata esclusivamente alle manovre di decollo mancato, non essendo idonea per l'uso continuativo.\nLa stopway deve avere la stessa larghezza della pista associata e una resistenza idonea a sopportare il peso dell'aereo critico per cui la pista \u00e8 stata progettata. Quando la stopway \u00e8 pavimentata, deve garantire un coefficiente di aderenza paragonabile a quello della pista associata.\n\"Blast pad\".\nLa \"blast pad\" \u00e8 un'area prospiciente l'inizio di una pista dove il flusso dei motori a getto, jet blast, prodotto da grandi aerei durante la corsa di decollo, potrebbe causare disgregazione della superficie e determinare danno agli aeromobili. Per evitare ci\u00f2 quest'area, di lunghezza minima di 30 m, viene appositamente preparata per sopportare tale erosione. Qualora la \"blast pad\" superi i 60 m di lunghezza e non sia idonea al normale utilizzo degli aeromobili, deve essere marcata con delle bande a spina di pesce di colore preferibilmente giallo, con i bracci della lunghezza minima di 0,9 m diretti verso la pista.\nSoglia della pista.\nLa \"soglia della pista\", in lingua inglese \"Runway Threshold\", \u00e8 l'inizio della parte della pista utilizzabile per l'atterraggio.\n\u00c8 indicata da una serie di bande bianche dipinte sulla superficie, tra loro parallele (cosiddetto \"pettine\") lunghe almeno 30 m, simmetriche rispetto all'asse della pista a partire da 6 m dall'inizio della pista. La presenza di tale segnalazione \u00e8 obbligatoria per gli aeroporti commerciali. Generalmente la soglia coincide con l'inizio stesso della pista ma in determinati casi pu\u00f2 essere identificata in posizione differente.\nSoglia spostata.\nUna soglia si dice \"spostata\" (in inglese \"Displaced\") quando viene posta pi\u00f9 avanti rispetto al termine effettivo del terreno preparato. Un'eventuale soglia spostata (come da figura) viene indicate con frecce che, a partire dall'inizio della pista puntano verso di essa. In caso lo spostamento della soglia sia temporaneo, inferiore a sei mesi, non sar\u00e0 necessario dipingere un nuovo pettine nella nuova posizione, ma baster\u00e0 cancellare le strisce obsolete, dipingere le frecce che puntano verso la nuova posizione e in tale punto apporre con vernice bianca una striscia ortogonale all'asse pista. La soglia viene spostata per 3 principali motivi: ostacoli appena prima della pista che forano la quota massima, resistenza strutturale della pista, o restrizioni operative per l'inquinamento acustico.\nPista chiusa.\nQuando alle due estremit\u00e0 della pista \u00e8 dipinta una X (di colore bianco oppure giallo - vedi figura), essa \u00e8 chiusa al traffico: \u00e8 vietato il rullaggio, il decollo e l'atterraggio (fatte salve le emergenze). La X pu\u00f2 anche essere un segnale rigido verticale, posizionato alla testata della pista, e pu\u00f2 essere dotata di luci per risultare visibile anche nottetempo o in caso di scarsa visibilit\u00e0.\nIn questo caso, se l'aeroporto \u00e8 dotato di quadrato segnali, all'interno di esso dovr\u00e0 essere posizionato l'apposito tabellone di avviso rosso con croce gialla, qualora l'unica pista disponibile sia chiusa, oppure rosso con diagonale gialla qualora sia disponibile almeno un'altra pista per l'atterraggio.\nDistanze dichiarate.\nL'insieme delle distanze operativamente disponibili per usare la pista e le aree ad essa associate per le operazioni di atterraggio e decollo, viene indicato con l'espressione generica di \"distanze dichiarate\".\nCiascuna di esse ha una propria finalit\u00e0 in funzione delle esigenze operative degli aeroplani nelle operazioni che richiedono l'uso della pista. Sono distanze che hanno veste ufficiale, in quanto la loro esistenza e le relative misure vengono dichiarate dal gestore aeroportuale e certificate dal regolatore (in Italia ENAC), che ne prescrive la pubblicazione a cura del servizio informazioni aeronautiche per l'opportuna diffusione a tutti gli operatori interessati. Per gli aeroporti militari queste distanze vengono misurate, certificate e diffuse secondo canali propri (MIL-AIP).\nDistanza di atterraggio disponibile.\nLa \"distanza di atterraggio disponibile\", in lingua inglese \"Landing distance available\", abbreviata in LDA, \u00e8 la lunghezza della pista disponibile e idonea per la corsa al suolo di un velivolo in atterraggio. Gli aeromobili in atterraggio si avvicinano alla pista a velocit\u00e0 differenti toccando la pista in una parte chiamata zona di contatto, che inizia 150 metri dopo la soglia pista e che, a seconda delle caratteristiche della pista stessa, pu\u00f2 estendersi fino a 900 metri da essa. La zona di contatto \u00e8 segnalata con una zebratura trasversale.\nL'atterraggio pu\u00f2 avvenire oltre la zona di contatto, in tal caso si dice che l'aerombile ha effettuato un atterraggio \"lungo\". Se invece l'aeromobile atterra prima della zona di contatto si dice che l'atterraggio \u00e8 \"corto\".\nLa lunghezza di pista necessaria per completare la corsa di atterraggio dipende dalle caratteristiche dell'aeromobile. La LDA viene pubblicata su certificazione di ENAC, unitamente alle eventuali riduzioni temporanee che possono essere causate da lavori in corso, ostacoli che fuoriescono dalla superficie di avvicinamento ed altro.\nDistanza disponibile per il decollo.\nLa \"distanza disponibile per il decollo\", in lingua inglese \"Take off distance available\", abbreviata in TODA, \u00e8 la distanza che consente agli aeromobili che usano una data pista di decollare anche con potenza ridotta per avaria motori fino a poter raggiungere una quota di 35 piedi rispetto al livello della stessa pista. Corrisponde alla somma tra la lunghezza della TORA e la lunghezza della \"clearway\".\nCorsa di decollo disponibile.\nLa \"corsa di decollo disponibile\" o \"pista di decollo disponibile\", in inglese \"Take off run available\", abbreviata in TORA, \u00e8 definita come lunghezza della pista dichiarata disponibile ed idonea alla corsa al suolo di un aeromobile in decollo. Tale distanza corrisponde generalmente alla lunghezza della pista.\nDistanza disponibile di accelerazione e arresto.\nLa \"distanza disponibile di accelerazione e arresto\", in inglese \"Accelerate and stop distance available\", abbreviata in ASDA, \u00e8 la distanza disponibile per arrestare la corsa di decollo del velivolo in caso di emergenza. Corrisponde alla somma tra la lunghezza della TORA e la lunghezza della \"stopway\".\nSuperfici ostacoli.\nLe superfici ostacoli sono volumi di spazio aereo definiti con lo scopo di tutelare la sicurezza degli aeromobili in fase di decollo e atterraggio. Esse vanno mantenute sgombre da oggetti, poich\u00e9 questi possono creare pericolo per gli aeromobili durante manovre delicate della fase di volo. Le superfici ostacoli sono definite nell'annesso 14 ICAO e nel capitolo 4 del regolamento ENAC.\nSuperficie orizzontale interna.\nLa \"superficie orizzontale interna\", in inglese \"Inner Horizontal Surface\", abbreviata in IHS, \u00e8 una superficie orizzontale piana, di raggio compreso tra 2000 e 4000 metri, posta ad un'altezza di 45 metri rispetto alla quota di riferimento dell'aeroporto. Nel caso la pista sia lunga pi\u00f9 di 1800 metri la superficie orizzontale interna \u00e8 costituita dal raccordo di due semicerchi aventi raggio di 4000 metri centrati alle estremit\u00e0 della pista.\nQuando nell'aeroporto siano presenti pi\u00f9 piste, la superficie orizzontale interna sar\u00e0 costituita dall'inviluppo delle superfici orizzontali interne di ogni pista.\nSuperficie conica.\nLa \"superficie conica\", in inglese \"Conical Surface\", abbreviata in CS, \u00e8 un tronco di cono retto avente origine dalla superficie orizzontale interna, che sale con una pendenza del 5% fino ad un'altezza variabile tra i 35 e i 100 metri, in funzione della categoria della pista.\nSuperficie di salita al decollo.\n\u00c8 un piano inclinato, con pendenza variabile tra il 2% (piste di categoria 3 e 4) e il 5% (piste di categoria 1). Il bordo interno, ortogonale all'asse pista, parte da 30 o 60 metri oltre la soglia con una larghezza iniziale di 60-180 metri dalla fine della runway, divergendo del 10-12,5% per una lunghezza di 1600-15000 metri. Raggiunta una prefissata larghezza (380-1800 metri) non diverge pi\u00f9.\nSuperficie di avvicinamento.\n\u00c8 la combinazione di pi\u00f9 piani diversamente inclinati e di diverse lunghezze. Il bordo interno, largo 60-300 metri, si trova a 30-60 metri dalla soglia della pista ed \u00e8 ortogonale all'asse di quest'ultima. I piani divergono orizzontalmente del 10-15%.\nLe lunghezze e le pendenze delle varie sezioni (fino a tre per le piste strumentali di categoria 3 e 4) variano con la categoria, e sono riportate nella tabella del regolamento ENAC o dell'annesso 14 ICAO.\nSuperficie di transizione.\n\u00c8 un piano inclinato, che parte dai bordi della strip e va a raccordarsi, con una pendenza del 14,3-20% alla superficie orizzontale interna.\nSuperfici interne.\nNel caso di piste strumentali dotate di sistemi di avvicinamento di precisione, sono definite ulteriori superfici, definite \"interne\", le quali hanno criteri pi\u00f9 restrittivi delle precedenti. Le superfici interne non possono essere occupate da nessun ostacolo, neppure mobile (quale ad esempio un altro aeromobile in fase di manovra oppure un apparato di segnalamento) a meno che questo non sia frangibile senza provocare danni ad un aereo che accidentalmente dovesse colpirlo.\nLuci di pista.\nNegli aeroporti maggiori, sulle piste sono utilizzati dei sistemi standard di illuminazione per permettere gli atterraggi notturni. Vista da un aeroplano in atterraggio, la pista inizia con una striscia di luci verdi all'estremit\u00e0 pi\u00f9 vicina (luci di soglia) e finisce con una striscia di luci rosse all'estremit\u00e0 pi\u00f9 lontana (fine pista). La stessa pista \u00e8 ornata con luci bianche con bordo sollevato (bordo pista), in contrasto con le luci blu di una via di rullaggio. L'asse pista \u00e8 spesso indicato con luci bianche, che andando avanti diventano alternativamente bianche e rosse e poi solamente rosse, avvicinandosi all'altra estremit\u00e0 della pista. In pi\u00f9, molte piste equipaggiate con l'ILS dispongono anche di illuminazione per la zona di contatto, che consistono in file di luci bianche su ogni lato dell'asse pista, per 900 metri a partire dalla soglia pista. I bordi della pista sono contrassegnati da linee di luci bianche brillanti. Piste pi\u00f9 larghe possono avere un'altra linea di luci bianche pi\u00f9 scure avvicinandosi all'asse pista.\nLe luci devono essere disposte in questo modo:\nSegnaletica di pista.\nCi sono numerosi segnali su ogni singola pista. Piste pi\u00f9 grandi hanno un segno di \"distanza residua\" (numeri bianchi su sfondo nero). Questo segnale \u00e8 fatto di un unico numero per indicare le migliaia di piedi rimanenti, quindi 7 indicher\u00e0 che rimangono 7000 piedi. La soglia pista \u00e8 contrassegnata da una linea di luci verdi.\nAlcuni aeroporti/aviosuperfici (in particolare quelli non controllati) sono forniti di illuminazioni a controllo da parte del pilota, in modo che i piloti possano temporaneamente accendere le luci quando ne hanno bisogno. Questo evita che i sistemi automatici o lo staff accenda le luci di notte o in condizioni di bassa visibilit\u00e0 e permette di non avere costi dell'accensione di centinaia di luci per lunghi periodi.\nOvviamente non tutti gli aeroporti hanno piste illuminate e queste possono anche non avere alcun segnale. Negli aeroporti pi\u00f9 piccoli, in particolare quelli privati, pu\u00f2 esserci solamente una manica a vento, se presente.\nCi sono tre tipi di piste:\nPiste non strumentali.\nLe piste non strumentali di solito consistono in una semplice distesa di erba, ghiaia, o asfalto o cemento, marcato o non marcato. Non c'\u00e8 segnaletica su questo tipo di piste, tranne i segnali di soglia, numeri e linee centrali.\nPiste strumentali non di precisione.\nSpesso usate negli aeroporti di dimensioni medio-piccole, le piste non di precisione sono sempre contrassegnate. Hanno segnalazioni di soglia, numeri, linee centrali di asse pista e alcune volte il punto di mira (aiming point).\nPiste strumentali di precisione.\nLe piste di precisione, presenti negli aeroporti di medio-grandi dimensioni, dispongono, nell'ordine di: una stopway/blast pad (opzionale, per gli aeroporti nei quali operano i jet), soglia, numero, linea centrale di asse pista, una o due zone di contatto a 3 strisce (gli Stati Uniti ne hanno solo una), punto di mira, una o due zone di contatto a 2 strisce (gli Stati Uniti ne hanno due), e due zone di contatto a striscia singola.\nPista in uso.\nLa \"pista in uso\" \u00e8 la pista in un aeroporto che viene in quel momento usata per i decolli e gli atterraggi. Poich\u00e9 i decolli e gli atterraggi avvengono di solito pi\u00f9 \"controvento\" possibile, la pista in uso \u00e8 generalmente determinata dalla direzione del vento.\nTuttavia, la scelta della pista in uso dipende da un certo numero di fattori. In un aeroporto senza torre di controllo, i piloti scelgono la pista pi\u00f9 allineata con il vento, ma non sono obbligati a scegliere quella particolare pista. Per esempio, un pilota che arriva da Est pu\u00f2 decidere di atterrare direttamente su una pista Est-Ovest, nonostante una componente minore di vento in coda o significativo vento al traverso, per accelerare il suo arrivo, sebbene sia raccomandato di volare sempre con un modello di traffico regolare, per integrarsi in maniera sicura con gli altri aeromobili.\nNegli aeroporti controllati, la pista in uso \u00e8 di solito determinata da un controllore di torre. Tuttavia, possono esserci restrizioni, come ad esempio politiche del gestore aeroportuale (per esempio, scelta della pista con calma di vento oppure procedure antirumore) che possono dettare una scelta della pista in uso che non \u00e8 la pi\u00f9 allineata con il vento.\nNegli aeroporti pi\u00f9 grandi, con piste multiple, la pista in uso potrebbe essere qualsiasi di un certo numero di piste. Per esempio, quando sull'Aeroporto Internazionale di Chicago-O'Hare (ORD) si atterra sulle piste 27R e 32L, le partenze sono sulle 27L e 32R, quindi ci sono quattro piste in uso. Quando si atterra sulle 14R e 22R, si parte dalle 22L e 9L, e alcune volte verr\u00e0 usata una terza pista, la 14L, per gli arrivi, portando quindi a cinque il numero delle piste in uso.\nNei maggiori aeroporti, la pista in uso \u00e8 scelta anche in base alle condizioni meteo presenti (visibilit\u00e0 e ceiling, cos\u00ec come il vento, e condizioni della pista, se asciutta, bagnata o coperta di neve), efficienza (ORD pu\u00f2 fare atterrare pi\u00f9 aeromobili sulle piste 14R-22R di quanti ne possono atterrare sulle piste 27R-32L), domanda di traffico (quando \u00e8 previsto un grande numero di partenze, si pu\u00f2 preferire una configurazione di piste che favorisce le partenze rispetto agli arrivi), e l'ora del giorno (ORD \u00e8 obbligato a usare le piste 9L/27R nelle ore che vanno da mezzanotte alle sei di mattina per l'abbattimento del rumore).\nPer agevolare i piloti di aeromobili che operano su aeroporti presso cui non sono erogati il servizio di controllo del traffico aereo oppure il Servizio Informazioni Volo Aeroportuale e in ogni caso a titolo precauzionale in caso di avaria radio, in apposita area, denominata quadrato segnali, viene disposto un caratteristico segnale a forma di \"T\". Questo segnale rappresentante quindi un aereo stilizzato, viene orientato parallelamente alla pista in uso e con la prua rivolta verso la direzione di decollo e di atterraggio."}
{"id": "515922", "revid": "1226", "url": "https://it.wikipedia.org/wiki?curid=515922", "title": "Licantropia", "text": ""}
{"id": "515926", "revid": "3861286", "url": "https://it.wikipedia.org/wiki?curid=515926", "title": "Beppe Signori", "text": ""}
{"id": "515927", "revid": "228587", "url": "https://it.wikipedia.org/wiki?curid=515927", "title": "Ministero dell'istruzione (disambigua)", "text": ""}
{"id": "515929", "revid": "9", "url": "https://it.wikipedia.org/wiki?curid=515929", "title": "Old IRA", "text": ""}
{"id": "515930", "revid": "9", "url": "https://it.wikipedia.org/wiki?curid=515930", "title": "Vecchia IRA", "text": ""}
{"id": "515934", "revid": "1226", "url": "https://it.wikipedia.org/wiki?curid=515934", "title": "C.L. Moore", "text": ""}
{"id": "515955", "revid": "767487", "url": "https://it.wikipedia.org/wiki?curid=515955", "title": "Turnaround (economia)", "text": "Con il termine turnaround si intende, nell'ambito aziendale, il piano di risanamento e di ristrutturazione profonda di una azienda in crisi. \nFunzionamento.\nIl turnaround verte su due momenti, il primo volto a porre termine alle cause, ove possibile, che hanno portato alla crisi dell'azienda, il secondo teso al perseguimento di un piano di recupero della redditivit\u00e0. Negli anni, la specializzazione professionale ha portato alcuni manager ad assumere una forte connotazione di \"ristrutturatori\", quali ad esempio Enrico Bondi nei caso della Parmalat e dell'Ilva. Negli ultimi anni sono ritornati estremamente attivi i fondi di investimento di Private Equity dedicati, che hanno gestito alcuni dei pi\u00f9 importanti turnaround nel mondo occidentale."}
{"id": "515956", "revid": "289247", "url": "https://it.wikipedia.org/wiki?curid=515956", "title": "Puente del Alamillo", "text": ""}
{"id": "515961", "revid": "287204", "url": "https://it.wikipedia.org/wiki?curid=515961", "title": "Svartalfaheimr", "text": ""}
{"id": "515965", "revid": "767487", "url": "https://it.wikipedia.org/wiki?curid=515965", "title": "Consiglio supremo degli ellenici gentili", "text": "Il Consiglio supremo degli ellenici gentili (sigla originale YSEE) \u00e8 una organizzazione religiosa neopagana greca.\nL'organizzazione \u00e8 stata fondata nel giugno 1997 con lo scopo di organizzare i dodecateici per difenderli, per aiutarli nell'esercizio del culto e per ottenere il riconoscimento di questa religione da parte delle autorit\u00e0 statali.\nLo YSEE \u00e8 membro del Congresso mondiale delle religioni etniche{WCER}.\nCollegamenti esterni.\nSito dell'YSEE"}
{"id": "515968", "revid": "1032083", "url": "https://it.wikipedia.org/wiki?curid=515968", "title": "Slot (aviazione)", "text": "In ambito aeroportuale, per slot si intende una finestra di tempo (calcolata secondo le regole dell'Air Traffic Flow Management) entro la quale un aeromobile ha il permesso al decollo.\nLo slot ha una durata di 15 minuti, e la distribuzione del tempo di slot inizia 5 minuti prima e termina 10 minuti dopo l'orario stabilito (pi\u00f9 precisamente CTOT: Calculated Take-Off Time). Ad esempio, un aereo con slot alle ore 13:00 (ora locale) avr\u00e0 l'autorizzazione al decollo a partire dalle 12:55 fino alle 13:10.\nLo slot viene assegnato da enti di controllo del flusso del traffico aereo (per l'Europa il CFMU di Eurocontrol) solo quando \u00e8 necessario applicare restrizioni all'orario di partenza, arrivo a destinazione, o sorvolo di un punto della rotta, per motivi di congestione di traffico.\nUna volta scaduto lo slot, per complicazioni nelle procedure di imbarco o altri fattori tecnici necessari a predisporre l'aeromobile per la partenza, la compagnia aerea dovr\u00e0 richiedere un nuovo orario di partenza (EOBT, Estimated Off-Block Time) per il volo suddetto, con il conseguente rischio di ricevere un nuovo CTOT, che spesso pu\u00f2 causare un ulteriore considerevole ritardo."}
{"id": "515975", "revid": "1318658", "url": "https://it.wikipedia.org/wiki?curid=515975", "title": "Storia di Siracusa", "text": "Questa voce riguarda la storia della citt\u00e0 di Siracusa dalle origini ai giorni nostri.\nLa citt\u00e0, situata in terra di Sicilia, venne fondata nell'VIII secolo a.C. da un gruppo di colonie greche provenienti da Corinto. Fu una \"polis\" di primaria importanza, e venne annoverata fra le pi\u00f9 grandi metropoli del mondo antico, dando i natali a personaggi del calibro di Epicarmo, Archimede e moltissimi altri, e ospitando al suo interno nomi influenti come quello di Eschilo e Platone.\nConquistata dai Romani nel 212 a.C., fu capitale della Sicilia romana. Ancora importante sotto il dominio bizantino, divenendone persino capitale dal 663 al 669, fino all'assassinio dell'imperatore Costante II, quando la situazione mut\u00f2 drasticamente; fu presa allora dagli Arabi nell'878, iniziando un lungo declino e perdendo la residua primaz\u00eca siciliana.\nNell'XI secolo fu riconquistata per un breve periodo dai Bizantini, passando alcuni decenni dopo sotto il dominio dei Normanni. Dopo un momentaneo dominio genovese nel XIII secolo, segu\u00ec le vicende del Regno di Sicilia. Nei secoli XIV, XV, fino alla prima met\u00e0 del XVI, fu sede della Camera Reginale che veniva governata dalle regine del Regno siciliano. In seguito entr\u00f2 a far parte dei possedimenti del Regno delle Due Sicilie, fino all'avvento del Regno d'Italia, nel 1861.\nIn et\u00e0 contemporanea la storia di Siracusa venne a intrecciarsi con la storia del resto d'Italia, attraversando la prima e la seconda guerra mondiale. Nel 2005 il suo territorio \u00e8 stato dichiarato dall'UNESCO Patrimonio dell'Umanit\u00e0.\nEt\u00e0 antica.\nLa storia di Siracusa inizia con i primi insediamenti preistorici di popolazioni dell'et\u00e0 del bronzo e l'et\u00e0 del ferro.\nDato che la storiografia e la scienza archeologica non sono ancora riusciti a chiarire l'esatta origine dei Sicani e Siculi, si \u00e8 arrivato anche a pensare che potessero essere lo stesso popolo, inoltre vi \u00e8 parecchia incertezza sui loro primi spostamenti all'interno della Sicilia, per cui anche per Siracusa c'\u00e8 un certo mistero risalente appunto all'inizio dei tempi di questa citt\u00e0.\nDai resti di capanne preistoriche ritrovate in varie zone urbane, appare comunque evidente che il territorio siracusano \u00e8 stato interessato dall'abitato delle popolazioni autoctone della Sicilia.\nLa vicinanza con Pantalica (il sito definito \"la Capitale dei Sicani prima e dei Siculi poi\"') suggerisce che anche Siracusa abbia avuto prima un popolo Sicano e poi, seguendo la storiografia ufficiale, \u00e8 arrivato il popolo dei Siculi che ha scacciato i Sicani verso l'entroterra siciliano tra Enna, Agrigento, Palermo, dove infatti vi \u00e8 una catena montuosa che tutt'oggi porta il nome di quell'antico popolo: i Monti Sicani.\nSono molte le necropoli di epoca sicula rinvenute nei dintorni di Siracusa: Thapsos, Plemmirio; Scala Greca, Santa Panagia, Ortigia, sono solo alcuni dei luoghi siracusani dove sono state rinvenute tracce risalenti a quell'epoca.\nDa sottolineare anche la necropoli di Cassibile, che \u00e8 considerata la pi\u00f9 importante dopo quella di Pantalica.\nGrazie ai reperti ritrovati \u00e8 stato possibile appurare che le popolazioni siracusane dell'et\u00e0 del Bronzo e del Ferro avevano gi\u00e0 rapporti commerciali con i popoli del mare Egeo; risalgono infatti a questo periodo i frammenti di vasellame ritrovati con decorazioni base che non riportano alle influenze italiche, ma ben si trovano riscontri e similitudini con le usanze decorative grezze provenienti da Troia e da Micene.\nL'archeologo Orsi ha dimostrato con le sue scoperte che la popolazione sicula di quell'epoca conosceva l'arte micenea.\nNon sono molte le testimonianze scritte che ci parlano del periodo pre-greco di Siracusa, eppure dovettero avere grande importanza, dato che lo stesso nome della citt\u00e0 risale proprio all'origine del linguaggio siculo.\nVerso l'VIII sec. a.C. arrivarono a Siracusa i primi greci provenienti da Corinto, i quali guidati dal nobile greco Archia, fondarono una colonia Syrakousai che in breve tempo crebbe, di molto, sviluppando una vera e propria citt\u00e0, cos\u00ec ampia che numerosi storici definirono metropoli, ed alcuni la definirono persino \"Primo Impero d'Occidente\".\nCome si arriv\u00f2 a tali proporzioni \u00e8 un quesito che da sempre affascina storici di diverse nazionalit\u00e0.\nLa cultura siracusana divenne ellenica, sorsero i Templi dedicati ad Apollo, a Zeus, ad Atena (successivamente trasformato nell'odierno Duomo di Siracusa); nacquero miti e leggende che parlavano di divinit\u00e0 greche, di ninfe e di eroi mortali. Nasce il mito di Aretusa, storia di epoca greca che \u00e8 rimasta talmente legata a Siracusa, che anche oggi l'espressione \"aretusea\" si usa per parlare e definire la \"citt\u00e0 siracusana\".\nSiracusa fond\u00f2 a sua volta delle colonie; attravers\u00f2 lunghi periodi di Tirannide alternati a brevi momenti di governi democratici; la sua fama richiam\u00f2 in citt\u00e0 uomini di cultura e la fece diventare culla d'arte e di scienze; Platone, che qui voleva formare la sua \"Repubblica dei Filosofi\", Pindaro, che le dedic\u00f2 versi di poesia, Eschilo, che present\u00f2 al Teatro Greco di Siracusa, per la prima volta la sua opera I persiani. Siracusa viene citata nei romanzi dell'epoca; nel Romanzo di Alessandro, il libro che parla dei racconti leggendari sulla vita di Alessandro il Grande, viene descritta come \"Possente\" nella \"Fiorente e Bella\" Sicilia; Plutarco ne narrer\u00e0 le vicende storiche al tempo in cui le legioni romane le posero l'assedio.\nSiracusa si ritrov\u00f2 a combattere contro la Synt\u00e8leia, una lega formata da popolazioni autoctone della Sicilia (siculi, sicani, elimi) capeggiata da Ducezio, abile combattente; il quale un\u00ec le citt\u00e0 stanche di sottostare all'espansione greca, e dichiar\u00f2 con esse guerra a Siracusa, vista come il centro della tirannide siciliana. L'esito finale fu la sconfitta di Ducezio e della sua causa, ma per il coraggio dimostrato invece di essere ucciso verr\u00e0 dai siracusani condotto in esilio a Corinto.\nSiracusa combatt\u00e9 pi\u00f9 volte con Cartagine, la pi\u00f9 potente citt\u00e0 fenicia, con essa fece trattati di pace e poi nuovamente battaglie. Durante la guerra del Peloponneso si ritrov\u00f2 nemica di Atene, quindi si alle\u00f2 con Sparta, ottenendo con l'appoggio degli spartani una vittoria decisiva sulla capitale della Grecia.\nInfine giunsero i Romani che la conquistarono dopo un lungo assedio e dopo estenuanti lotte che portarono all'uccisione dell'inventore matematico siracusano, Archimede, cos\u00ec definito dal filosofo e storico danese Johan Ludvig Heiberg:\nDopo la conquista romana, avvenuta per mano del generale Marco Claudio Marcello nel 212 a.C., durante la Seconda Guerra Punica, Siracusa non riusc\u00ec pi\u00f9 a riprendere la potenza di un tempo; Roma era in piena ascesa, e conquist\u00f2 l'intera Sicilia. La citt\u00e0 venne nominata \"Capitale\" della Provincia Siciliana, fu sede dei Pretori romani inviati ad amministrare la Sicilia.\nStette in citt\u00e0 per un anno il generale romano Publio Cornelio Scipione, meglio conosciuto come \"Scipione l'Africano\", il quale da Siracusa prepar\u00f2 l'esercito romano che poi sconfisse il cartaginese Annibale, decretando per Roma la vittoria della Seconda Guerra Punica.\nFamose sono in quel periodo le ruberie che fece il pretore Gaio Licinio Verre, il quale rub\u00f2 le opere d'arte siracusane in nome del potere che Roma gli aveva dato. Indignato Marco Tullio Cicerone, avvocato e politico romano, venne mandato in Sicilia dal senato romano per testimoniare contro i furti di Verre.\nDurante la sua permanenza a Siracusa scopr\u00ec la tomba d'Archimede, nascosta tra i cespugli, dimenticata dai siracusani che, con il passare dei secoli e la precaria situazione socio-politica nella quale vivevano, avevano persino dimenticato il posto in cui giaceva il loro pi\u00f9 illustre figlio. Cicerone si adir\u00f2 molto per questo motivo con la popolazione locale.\nL'epoca romana come \u00e8 noto ridimension\u00f2 vistosamente la citt\u00e0, ma tuttavia vennero costruite altre opere di notevole importanza come l'Anfiteatro romano, tra i pi\u00f9 grandi d'Italia, usato per le lotte dei gladiatori e gli spettacoli circensi, e le battaglie navali (naumachia); il Ginnasio romano e l'intricata rete di catacombe (la pi\u00f9 importante ed estesa dopo quella di Roma).\nSecondo la tradizione, Siracusa divenne la prima citt\u00e0 dell'Occidente in cui fu fondata una comunit\u00e0 cristiana, \u00e8 infatti possibile vedere all'interno del Duomo di Siracusa, la scritta che recita in latino:\"Ecclesia Syracusana Prima Divi Petri Filia Et Prima Post Antiochenam Christo Dicata\", che in lingua italiana significa \"La chiesa di Siracusa \u00e8 la prima figlia di San Pietro e seconda dopo la chiesa di Antiochia dedicata a Cristo\". Viene costruita anche la chiesa di San Giovanni alle catacombe, luogo ove l'apostolo Paolo di Tarso predic\u00f2 la fede cristiana, rendendo di fatto Siracusa, insieme all'opera di San Marciano, suo primo vescovo, uno dei primi centri di diffusione del cristianesimo in Europa.\nEd \u00e8 in questo clima di diffusione del cristianesimo in Siracusa che, nel 283, nasce Lucia, giovane siracusana che sar\u00e0 fatta martire sotto le persecuzioni ai cristiani con l'editto dell'imperatore romano Diocleziano; Santa Lucia, diventer\u00e0 in seguito una della sante pi\u00f9 amate dal mondo cristiano-cattolico. Successivamente l'imperatore Costantino I, con l'editto di Milano, mise fine alle persecuzioni, accettando addirittura la religione cristiana come religione di Stato. Ma l'Impero Romano era ormai in declino, fu cos\u00ec che nel 468, la Sicilia e Siracusa, passarono sotto la dominazione dei Vandali. Seguirono poi gli Ostrogoti. L'Impero Romano d'Occidente era difatti caduto.\nEt\u00e0 medievale.\nNel 535, Siracusa venne conquistata, insieme alla Sicilia, dal generale bizantino Belisario, mandato sull'isola con il compito di riconquistare l'Italia e portarla sotto l'influenza dell'imperatore di Bisanzio, Giustiniano I. Nel 663, l'imperatore Costante II, per un suo preciso disegno politico che intendeva sconfiggere i Longobardi in Italia e porre il Paese sotto dominazione bizantina, decise di trasferire la sua corte imperiale a Siracusa; vicina a Roma e fortemente ellenizzata, cos\u00ec la citt\u00e0 divenne in quel periodo \"Capitale dell'Impero dei Romani\". Ma il popolo mal sopport\u00f2 tale imperatore, a causa delle sue vessazioni con le tasse, cos\u00ec un giorno, un membro della sua corte, tale Mecezio, lo fece assassinare da un suo servitore. Dopo la sua morte si fece incoronare nuovo Imperatore (anche se alcuni dicono che venne costretto all'incoronazione), ma il suo regno dur\u00f2 meno di un anno, infatti truppe provenienti dall'Italia, dall'Africa e dalla Sardegna marciarono su Siracusa e destituirono l'usurpatore. Nel frattempo l'erede legittimo, Costantino IV, venne a riprendersi la corona e riport\u00f2 la sede imperiale a Costantinopoli. Siracusa venne nominata in quel periodo \"Capitale del Thema Sikelia\" (istituito sotto l'impero di Giustiniano II); il thema comprendeva la Sicilia, il ducato di Calabria e il ducato di Napoli. In citt\u00e0 risiedeva lo Strategos bizantino.\nDopo vari contrasti fra Costantinopoli e Siracusa, il thema di Sikelia si dichiar\u00f2 indipendente da Bisanzio. Si insedi\u00f2 dunque in citt\u00e0 Eufemio di Messina, militare esperto, il quale ribellandosi ai Bizantini si dichiar\u00f2 in Siracusa imperatore di Sicilia. Ovviamente tale mossa gli attir\u00f2 contro le ire dell'Impero. Venne costretto a fuggire in Africa, qui chiese aiuto all'emiro aghlabide di Qayraw\u0101n, Ziyadat Allah I, per cacciare i Bizantini dalla Sicilia.\nQuando la basilissa Irene d'Atene usurp\u00f2 il trono al figlio, divenne la prima donna a regnare con pieno titolo sull'Impero bizantino. Il trono fu subito minacciato dai cinque fratelli dell'imperatore Leone IV: Niceforo, Cristoforo, Niceta, Antimo ed Eudocimo. La rivolta fall\u00ec e Irene pun\u00ec i cinque cognati costringendoli a farsi preti. Alla congiura partecip\u00f2 anche lo strategos di Sicilia Elpidio. Irene fece arrestare e torturare la famiglia di questi e, per catturarlo, invi\u00f2 una grossa flotta al comando del patrizio Teodoro che, dopo diversi combattimenti, riusc\u00ec a recuperare la Sicilia; Elpidio si rifugi\u00f2 in Africa, dove gli Arabi lo trattarono come se fosse basileus dei romei e addirittura, pare, lo avrebbero incoronato.\nBen presto l'iniziativa araba fin\u00ec per avviare un tentativo di conquista (nell'830 giunse un secondo contingente dal Nord Africa) ed Eufemio, che nel frattempo era stato estromesso dagli Arabi e aveva cercato di riprendere contatti con i Greci, fu infine ucciso a Castrogiovanni (Enna) da cittadini fedeli a Bisanzio (828).\nSiracusa cadde in mano araba nell'878, dopo un lungo e sofferto assedio (detto \"assedio di Siracusa\"), condotto dal governatore Giafar Ibn Muhammed e narrato dal monaco siracusano Teodosio.\nLa citt\u00e0, per millecinquecento anni, era stata la pi\u00f9 importante dell'intera Sicilia (all'epoca superava la stessa Roma per fasto). Dopo la conquista di Siracusa, gli Arabi posero la capitale ad Agrigento (ribattezzata Girgenti) e in breve si form\u00f2 una sorta di rivalit\u00e0 con l'altro principale centro politico, Palermo.\nGli Arabi costituirono l'Emirato di Sicilia divisero l'Isola in tre grandi zone di controllo: Val di Mazara, Val Demone e Val di Noto; Siracusa divenne capitale del Val di Noto. Durante il periodo musulmana venne a Siracusa il generale bizantino Giorgio Maniace, esso riconquist\u00f2, nel 1040, parte della Sicilia Orientale, ma a causa di contrasti interni nell'esercito bizantino, le riconquiste durarono poco. L'emiro Ibn ath-Thumna, (signore di Siracusa, Noto e Catania) nel 1061, per avere vittoria su una contesa interna con un altro emiro di Sicilia, chiama in suo aiuto i Conti di Altavilla, fu cos\u00ec che il conte normanno Ruggero, giunge in Sicilia. I normanni conquistata Palermo, e gran parte dell'isola, si diressero verso Siracusa.\nCon la proclamazione del Regno di Sicilia, Siracusa ritrova una classe dirigente di religione cristiana. L'imperatore Enrico VI di Svevia, figlio del famoso sovrano tedesco Federico I detto \"Barbarossa\", in cambio di favori, consegna \"la citt\u00e0 di Siracusa\" in mano alla Repubblica di Genova, la quale si scontr\u00f2 con Pisa, per averne la guida. Dopo 15 di permanenza genovese in citt\u00e0, il re siciliano, Federico II, volle riportare Siracusa sotto il controllo del suo Impero, quindi obblig\u00f2 i genovesi a lasciarla. Per opera di Federico II viene costruito in quest'epoca il Castello Maniace. E proprio questo castello sar\u00e0 la sede della Camera Reginale durante l'epoca della Sicilia spagnola; essa venne infatti istituita dal re Federico III d'Aragona, come dono alla regina consorte Eleonora d'Angi\u00f2, passata di regina in regina, con tale sede si amministrava Siracusa e parte del territorio circostante.\nEpoca moderna.\nNel 1609 giunse, fuggiasco da Malta, il pittore Caravaggio, il quale dipinse, durante il suo soggiorno in citt\u00e0, l'opera che prende il nome di \"Seppellimento di santa Lucia\". Nel '600 Siracusa divenne una vera e propria piazza d'armi, colma di fortificazioni, erette a discapito degli antichi monumenti d'epoca greco-romana che vennero per lo pi\u00f9 smantellati (eccetto le parti scavate nella roccia).\nNel 1693 avvenne il violento terremoto del Val di Noto \u2014 tra i pi\u00f9 disastrosi che la storia dell'umanit\u00e0 ricordi \u2014 che rase quasi al suolo l'intera Sicilia sud-orientale. Siracusa, pur non venendo totalmente distrutta, come invece accadde ad altre citt\u00e0, necessitava ugualmente di una vasta riedificazione, fu cos\u00ec che nacque il particolare stile barocco che odiernamente contraddistingue il centro storico della citt\u00e0.\nIn seguito Siracusa segu\u00ec le sorti del resto della Sicilia; con l'avvento dell'epoca risorgimentale e il cammino verso l'unificazione con il regno d'Italia."}
{"id": "515977", "revid": "16073", "url": "https://it.wikipedia.org/wiki?curid=515977", "title": "Pianeta Marte", "text": ""}
{"id": "515978", "revid": "1226", "url": "https://it.wikipedia.org/wiki?curid=515978", "title": "Enterprise-D", "text": ""}
{"id": "515981", "revid": "1226", "url": "https://it.wikipedia.org/wiki?curid=515981", "title": "Enterprise D", "text": ""}
{"id": "515982", "revid": "1226", "url": "https://it.wikipedia.org/wiki?curid=515982", "title": "Enterprise-A", "text": ""}
{"id": "515984", "revid": "1921867", "url": "https://it.wikipedia.org/wiki?curid=515984", "title": "Platoon", "text": "Platoon \u00e8 un film del 1986, scritto e diretto da Oliver Stone che tratta della sua permanenza in Vietnam come volontario durante la guerra ed \u00e8 ispirato alle reali esperienze vissute dal regista tra il 1967 e il 1971 durante il servizio militare.\nLa pellicola vinse 4 premi Oscar su 8 candidature e Oliver Stone fu premiato anche con l'Orso d'argento a Berlino come miglior regista.\nNel 1998 l'American Film Institute l'ha inserito all'ottantatreesimo posto della classifica dei migliori cento film statunitensi di tutti i tempi, mentre dieci anni dopo, nella lista aggiornata, \u00e8 sceso all'ottantaseiesimo posto. Nel 2019 \u00e8 stato scelto per la conservazione nel National Film Registry della Biblioteca del Congresso degli Stati Uniti.\nTrama.\nChris Taylor, un giovane americano, parte volontario per la guerra del Vietnam per motivi ideologici: non trova infatti giusto che tocchi sempre ai ragazzi appartenenti alle classi disagiate e alle minoranze etniche rischiare la vita per la patria. Assegnato ad un plotone pittoresco per variet\u00e0 di composizione e disumanizzato dall'esperienza brutale della guerra nella giungla, in breve tempo Chris viene iniziato alle esigenze di quella vita violenta, incluso l'uso della droga per difendersi dalla nostalgia ed esorcizzare la paura. Il giovane e inesperto tenente Wolfe comanda il gruppo, ma i due veri leader sono il sergente maggiore Robert \"Bob\" Barnes, cinico e spietato, e il pi\u00f9 umano sergente Elias Grodin, ormai in Vietnam da tre anni.\nDurante una ricognizione nella giungla, Barnes scopre un villaggio e decide di aggredirne gli abitanti e distruggere le abitazioni, come ritorsione per l'uccisione di alcuni compagni di plotone da parte dei vietcong. Ritiene che le persone del luogo diano rifugio e sostegno ai nemici, interroga quindi in modo brutale il capovillaggio, uccidendone la moglie e minacciando di sparare alla figlia ancora bambina. La strage viene interrotta da Grodin, che aggredisce Barnes e gli promette un rapporto ai superiori sulle atrocit\u00e0 da lui commesse. Il plotone a questo punto si divide in due fazioni, tra chi si schiera con Barnes e chi invece sostiene Grodin. Colpito dagli orrori a cui ha assistito, Chris prova ammirazione per il coraggio e la rettitudine di Grodin, diventando suo amico. \nTale episodio, come in molti altri film che trattano della Guerra del Vietnam, si ispira al pi\u00f9 atroce episodio di quel conflitto, noto alla storia come massacro di My Lai, in cui appunto i soldati americani commisero atrocit\u00e0 tra cui stupri anche di giovanissime, uccisioni indiscriminate di civili innocenti, distruzione delle case e risorse degli abitanti, appunto ritenuti alleati dei vietcong, nonostante non vi fossero prove.\nIn quest'ottica la figura del comandante del plotone, Tenente Wolfe, sia per l'incapacit\u00e0 di controllare i propri uomini sia per altre caratteristiche, pu\u00f2 ricondursi al principale responsabile di My Lai, l'allora Tenente dell'Esercito USA William Calley, condannato a diversi anni di detenzione militare proprio per quella vicenda.\nIl plotone si rimette in marcia per un'azione contro un bunker dei vietcong, sotto una pioggia torrenziale. Per un errore del tenente Wolfe, che d\u00e0 coordinate sbagliate via radio, il plotone viene falcidiato dall'artiglieria amica. Mentre Chris porta in salvo i feriti, Barnes si imbatte in Grodin isolato nella giungla e gli spara a sangue freddo, per evitare di essere condotto di fronte alla corte marziale a causa dei crimini di cui Grodin \u00e8 stato testimone. Dall'alto dell'elicottero di soccorso, Chris e i compagni notano sconvolti che Grodin, miracolosamente sopravvissuto ai proiettili di Barnes, sta fuggendo, ferito e disperato: l'uomo \u00e8 inseguito da una squadra di vietcong e, colpito ripetutamente, muore. Dall'apprensione sul volto di Barnes, mentre osserva gli ultimi momenti di vita di Grodin, Chris intuisce che sia lui il responsabile della morte dell'amico. \nLa sera stessa, il ragazzo ha un duro scontro con Barnes, che in un impeto di collera e sotto effetto dell'alcool arriva quasi ad ucciderlo. Taylor comprende che nessuno pu\u00f2 mettersi contro il crudele sergente, e che la morte di Grodin rester\u00e0 probabilmente impunita.\nNell'ultima azione di guerra della sua ferma di volontario, Chris scampa ad un micidiale agguato dei vietcong che annientano quasi completamente il plotone e al successivo bombardamento americano col napalm. Chris perde i sensi durante l'attacco del bombardiere, e al risveglio si imbatte in Barnes, che ferito alle gambe tenta con le poche forze che gli restano di mettersi in salvo. Chris lo uccide ignorando le sue richieste di aiuto, vendicando in questo modo Grodin e le vittime civili dello spietato sottufficiale.\nIl ragazzo lascia finalmente il Vietnam in elicottero per far ritorno a casa ed il film si chiude con la sua ultima riflessione sulla guerra.\nProduzione.\nStone decide di iniziare la lavorazione di una sceneggiatura di quello che sar\u00e0 il suo film pi\u00f9 celebre: il risultato sar\u00e0 \"Platoon\" in cui le vicende narrate sono le reali esperienze vissute dal regista statunitense durante la sua permanenza nella guerra del Vietnam. Egli infatti inizia la scrittura del copione non molto tempo dopo esser rientrato dal Vietnam nel 1968. Inizialmente Hollywood snobba la sceneggiatura in quanto molti produttori son del parere che quello che c'\u00e8 da dire sulla guerra del Vietnam \u00e8 gi\u00e0 stato riportato in film di grande successo come \"Apocalypse Now\" e \"Il cacciatore\", tuttavia la forza del copione di Stone attira ugualmente alcuni produttori che vedono in lui un'enorme potenzialit\u00e0. Gli verr\u00e0 quindi assegnata la stesura di una sceneggiatura per un altro film, Stone accett\u00f2 e scrisse \"Fuga di mezzanotte\" nel 1977, grazie a cui vinse l'Oscar alla migliore sceneggiatura non originale (prima statuetta per Stone) fatto che fece comprendere a tutta Hollywood l'enorme potenziale di Stone; non gli fu difficile quindi trovare il produttore per poter iniziare la lavorazione di Platoon.\nIl film \u00e8 stato girato, seguendo il grande esempio di \"Apocalypse Now\", capolavoro del regista Francis Ford Coppola, sull'isola di Luzon, nelle Filippine, a partire dal febbraio 1986. La produzione del film \u00e8 stata quasi annullata per colpa degli sconvolgimenti politici nel paese, a causa di Ferdinand Marcos, dittatore del Paese. Superati i problemi, le riprese continuarono come previsto. All'arrivo nelle Filippine, i componenti del cast furono sottoposti ad un corso di due settimane di formazione intensiva da parte di Dale Dye (ex-capitano dei Marines durante la guerra del Vietnam e interprete del capitano Harris), durante il quale dovettero scavare trincee e subire marce forzate e \"agguati\" notturni.\nLa produzione ha fatto un accordo con l'esercito filippino per l'uso di attrezzature militari. Il film ha avuto veri rifugiati vietnamiti che agirono in diversi ruoli nel film. Le riprese durarono un totale di 54 giorni.\nDopo che i ruoli principali furono offerti ad attori come William Petersen, Keanu Reeves e Kyle MacLachlan e rifiutati dagli stessi per vari motivi, Stone si circond\u00f2 di un cast di attori del calibro di Charlie Sheen (figlio di Martin, protagonista di \"Apocalypse Now\"), Willem Dafoe, Tom Berenger e i giovanissimi Johnny Depp e Forest Whitaker.\nDistribuzione e incassi.\nIl film \u00e8 stato distribuito il 19 dicembre 1986 negli Usa e ha incassato 140 milioni di dollari a fronte di un budget di soli 6 milioni di dollari. Il Italia \u00e8 uscita il 13 marzo 1987, classificandosi terzo al box-office della stagione 1986/87 dietro a \"Il nome della rosa\" e \"Top Gun\".\nColonna sonora.\nIl 29 aprile 1987 \u00e8 stata pubblicata la colonna sonora del film, intitolata \"Platoon\" e prodotta dalla Atlantic Records.\nMerchandising.\nTra il 1986 e il 1988 venne a formarsi un marketing pubblicitario in modo da sostenere il successo del film. La Ocean Software produsse il videogioco \"Platoon\" basato sul film e destinato a diverse piattaforme; inoltre uscirono un gioco da tavolo e un adattamento letterario. Un altro videogioco sempre intitolato \"Platoon\", basato sul film ma non collegato al precedente, usc\u00ec nel 2002 per Windows."}
{"id": "515989", "revid": "2131451", "url": "https://it.wikipedia.org/wiki?curid=515989", "title": "Reverse engineering", "text": "Reverse engineering (in italiano \"ingegneria inversa\", \"ingegnerizzazione inversa\") \u00e8 un anglicismo che indica quell'insieme di analisi delle funzioni, degli impieghi, della collocazione, dell'aspetto progettuale, geometrico e materiale di un manufatto o di un oggetto che \u00e8 stato rinvenuto (ad esempio un reperto, un dispositivo, componente elettrico, un meccanismo, software).\nIl fine pu\u00f2 essere quello di produrre un altro oggetto che abbia un funzionamento analogo o migliore, o pi\u00f9 adatto al contesto in cui ci si trova (\"fitting\"); un altro fine pu\u00f2 essere, quello di tentare di realizzare un secondo oggetto in grado di interfacciarsi con l\u2019originale.\nDescrizione.\nIn molti casi il processo produttivo di un oggetto inizia con la creazione manuale di una scultura realizzata da un artista o da un designer con materiali come legno, creta o speciali plastiche. Il prototipo viene modellato in modo tale da conferirgli specifiche caratteristiche funzionali ed estetiche; spesso per\u00f2, viene poi cambiato durante il ciclo produttivo. Nel caso di superfici a geometria libera, i cambiamenti alle parti originali del progetto sono molto difficili da effettuare, spesso non possono essere neppure analizzati o descritti in rapporto al disegno originale. Appare chiara, quindi, l'utilit\u00e0 di una tecnica finalizzata alla creazione, in modo automatico ed in tempi brevi, del modello CAD dell'oggetto fisico da realizzare. Il compito dell'ingegneria inversa \u00e8 proprio quello di soddisfare questa esigenza. Partendo da un prototipo, o da un oggetto che si vuole ricostruire, o da parti specifiche delle quali si vogliono effettuare particolari analisi, mediante il processo di ingegneria inversa, ricavare il relativo modello CAD. Questo viene utilizzato per effettuare agevolmente la modifica di parti esistenti, lo sviluppo di nuove parti, l'analisi dimensionale e dare il via al processo produttivo (CAM process).\nSignificato e scopi della reingegnerizzazione inversa:\nNelle varie discipline.\nArchitettura.\nA partire dalla fine degli anni ottanta alcuni architetti di fama internazionale, come Frank Owen Gehry, si avvalgono di questa tecnica per poter progettare al meglio le loro architetture. Queste opere sono costituite principalmente da superfici libere, di difficile gestione da parte di programmi CAD tradizionali.\nInfatti la progettazione di tali edifici comincia da un modello tridimensionale reale, come un plastico o addirittura una vera e propria scultura che poi verr\u00e0 scansionata con uno scanner 3D per digitalizzare tali forme e viene poi gestita per mezzo di software di modellazione 3D.\nQuesta procedura \u00e8 afferente al mondo CAE (Computer Aided Engineering), che attraverso sofisticati sistemi di scansione, permette di acquisire i dati di superficie di topologie anche complesse di prototipi artigianali e di restituirli sotto forma di modelli di superfici all'interno dell'ambiente di lavoro digitale. Questa tecnica \u00e8 particolarmente usata nel mondo informatico della Motion Capture.\nInformatica.\nL'ingegneria inversa in informatica \u00e8 \"il processo di analisi di un sistema software esistente, eseguito al fine di crearne una rappresentazione ad alto livello di astrazione.\"\nIn senso stretto, l'attivit\u00e0 di ingegneria inversa consiste nella comprensione del funzionamento e della realizzazione di un dispositivo fisico o virtuale al fine di produrre il nuovo dispositivo. Il termine reingegnerizzazione, invece, comprende, oltre all'analisi, anche il ridisegno.\nPer affrontare seriamente la retro ingegneria in ambito software sono essenziali conoscenze di Assembly, programmazione e logica.\nIn genere le pratiche di ingegneria inversa vengono utilizzate quando una casa sviluppatrice mantiene un codice proprietario per i suoi prodotti. A quel punto il retro ingegnere analizza i programmi e cerca di capirne il funzionamento senza avere a disposizione un codice sorgente. Alternativamente, l'ingegneria inversa ha anche il fine di ampliare le funzionalit\u00e0 di dispositivi e/o applicativi oltre quelle originali. Eloquente, a tal proposito, il caso dei lettori Mp3 nonch\u00e9 quello dei titoli videoludici ai quali \u00e8 stata aggiunta la funzionalit\u00e0 multigiocatore, originariamente non prevista.\nL'ingegneria inversa \u00e8 anche usata dalle forze armate al fine di copiare la tecnologia di altre nazioni, spesso in congiunzione a operazioni di spionaggio militare. \u00c8 stata ampiamente impiegata durante la seconda guerra mondiale e la guerra fredda.\nAltri scopi dell'ingegneria inversa comprendono le verifiche di vulnerabilit\u00e0, la rimozione della protezione da copia, l'aggiramento di restrizioni d'accesso (spesso presenti nei prodotti d'elettronica di consumo) e la personalizzazione di sistemi integrati.\nLa legislazione nel mondo.\nLa retro ingegneria informatica, applicata cio\u00e8 a sistemi software o hardware con scopi di interoperabilit\u00e0, per esempio al fine di supportare formati di file o periferiche hardware non documentati, , sebbene i detentori spesso facciano valere i loro brevetti. Tuttavia, poich\u00e9 nell'Unione europea la legge per i brevetti software non \u00e8 mai stata approvata, si applica la legge del diritto penale informatico locale.\nItalia.\nNel caso specifico italiano, la reingegnerizzazione a scopo di interoperabilit\u00e0 con altri sistemi (e solo a questo scopo) \u00e8 un atto pienamente lecito ai sensi dell'art. 64 della legge 22 aprile 1941, n. 63 come modificata dall'art. 5 del 29 dicembre 1992 n. 518, sia in senso \"leggero\" (\"qualora egli compia tali atti durante operazioni di caricamento, visualizzazione, esecuzione, trasmissione o memorizzazione del programma che egli ha il diritto di eseguire\") che in senso di decompilazione vera e propria, \"ma solo al fine di permettere l'interoperabilit\u00e0 del software con altri programmi\". L'accezione di \"software\" \u00e8 estesa per analogia a concetti informatici quali il \"formato\" di un file o la struttura interna di un protocollo."}
{"id": "515991", "revid": "599013", "url": "https://it.wikipedia.org/wiki?curid=515991", "title": "Fer", "text": ""}
{"id": "515995", "revid": "287204", "url": "https://it.wikipedia.org/wiki?curid=515995", "title": "Provincia di Caceres", "text": ""}
{"id": "516015", "revid": "124261388", "url": "https://it.wikipedia.org/wiki?curid=516015", "title": "Homo hop", "text": "Con il termine Homo hop, chiamato anche Queer hip hop, si indica collettivamente il fenomeno degli artisti GLBTQ (cio\u00e8 gay, lesbiche, bisessuali, transgender e queer) che praticano il genere musicale hip hop.\nI primi passi di questo genere-movimento si hanno verso la fine degli anni 1990 anche grazie al deejay inglese Mister Maker che d\u00e0 vita al sito gayhiphop.com che diventer\u00e0 presto riferimento della comunit\u00e0 appassionata di questo genere. Mister Maker \u00e8 un convinto assertore della possibilit\u00e0 di espressione dell'hip hop per veicolare anche sentimenti ed aspirazioni della comunit\u00e0 omosessuale, per lui la parola \"phang\" (\"finocchio\" in gergo) viene utilizzata spesso dal mondo hip hop non tanto come esternazione di omofobia, ma come semplice insulto come altri.\nIl primo gruppo hip hop di questo genere comunque si \u00e8 formato all'inizio del 2000, i Deep Dickollective si sono immediatamente dichiarati gay. A questi sono seguiti diversi altri artisti che hanno trovato buon seguito di pubblico tanto che attualmente esiste persino un festival itinerante dedicato a questo genere, il \"Peace Out\" che raccoglie artisti come JenRO, Miss Money e Cazwell. Il punto centrale dello spirito che anima questo genere \u00e8 che la musica hip hop \u00e8 principalmente fatta di improvvisazione, nacque come improvvisazione sulle manipolazioni dei dischi, quindi appare del tutto castrante una improvvisazione che faccia allo stesso tempo attenzione a non toccare temi come le proprie attitudini sessuali, all'inverso invece molto utilizzate se non abusate da altri artisti noti al grande pubblico.\nIl movimento sino a met\u00e0 degli anni 2000 si \u00e8 esibito principalmente in locali e manifestazioni legate al movimento GLBTQ, nonostante in alcuni casi sia stato criticato dalla stessa comunit\u00e0 gay come nel caso di Deadlee per la presunta volgarit\u00e0 nelle sue liriche. Tuttavia dopo la presentazione al \"Toronto Film Festival\" del documentario \"Pick Up The Mic\", i media si sono interessati al fenomeno tanto che Katastrophe, uno dei leader del genere, \u00e8 stato invitato alla partecipazione di un talent show intitolato \"White Rapper\", nonostante ci fosse in palio un vero contratto discografico, il rapper ha rinunciato intendendo non essere utilizzato nella parte dell'artista \"freak\". Il duo God-Des and She ha avviato una trattativa con la Sony per un contratto.\nNonostante parte del mondo hip hop non creda in questa nuova apertura (Kanye West ha notato con amarezza che \"gay \u00e8 l'esatto opposto della parola hip hop\") il movimento si \u00e8 ritagliato un suo spazio, tanto che il rapper Katastrophe ha ottenuto anche diversi ingaggi fuori dagli Stati Uniti come in Italia dove si \u00e8 esibito al \"Metaverso\" di Roma.\nIn marzo 2014 il magazzino online Norient.com ha pubblicato un primo compendio di videoclip da artisti del Homo hop, chiamato da Norient \"queer hip hop\". L'articolo parla di temi, estetiche e sfide di musicisti lesbiche, gay, bisessuali, transessuali in paesi come Angola, Argentina, Cuba, Germania, Israele, Serbia, Afrika del Sud e USA.\"."}
{"id": "516017", "revid": "767487", "url": "https://it.wikipedia.org/wiki?curid=516017", "title": "C'\u00e8 gente che deve dormire", "text": "C'\u00e8 gente che deve dormire \u00e8 un album del gruppo italiano dei Marta sui Tubi, pubblicato nel 2005 dalla Eclectic Circus Records.\nDall'album sono stati estratti i singoli \"Perch\u00e9 non pesi niente\", \"L'abbandono\" e \"Via Dante\"."}
{"id": "516021", "revid": "68105", "url": "https://it.wikipedia.org/wiki?curid=516021", "title": "C'\u00e8 Gente Che Deve Dormire - 2005", "text": ""}
{"id": "516030", "revid": "5695", "url": "https://it.wikipedia.org/wiki?curid=516030", "title": "Preraffaellita", "text": ""}
{"id": "516055", "revid": "729019", "url": "https://it.wikipedia.org/wiki?curid=516055", "title": "Ex opere operato", "text": "Ex opere operato \u00e8 un'espressione latina della dottrina cattolica dei sacramenti.\nSignifica letteralmente \"per il fatto stesso di aver fatto la cosa\". Si riferisce al fatto che nei sacramenti il peccato del ministro non pu\u00f2 inficiare il risultato dell'azione sacramentale. Per esempio, l'assoluzione sacramentale impartita da un presbitero in peccato mortale mantiene tutta la sua validit\u00e0, purch\u00e9 il ministro abbia l'intenzione di fare quello che farebbe la Chiesa.\nL'uso dell'espressione si \u00e8 sviluppato nella Chiesa cattolica nell'ambito della contrapposizione con la dottrina protestante: Lutero sosteneva infatti che un sacerdote in peccato mortale non poteva amministrare i sacramenti.\nSi contrappone a \"ex opere operantis\", che al contrario afferma la necessit\u00e0 della santit\u00e0 del ministro perch\u00e9 il sacramentale si dia.\nL'insegnamento del Concilio di Trento.\nIl Concilio di Trento defin\u00ec il 3 marzo 1547 contro Lutero che i sacramenti conferiscono la grazia \"ex opere operato\" (can. 8), \"per ci\u00f2 che dipende da Dio\" (can. 7):\nLa frase \"ex opere operato\", come si pu\u00f2 dedurre dalle discussioni dei padri di Trento, non vuol dire \"automaticamente\", quasi che i sacramenti siano dei riti magici, che agiscono su una persona indipendentemente dalla sua volont\u00e0, ma significa \"indipendentemente dalle intenzioni non manifestate del ministro\", a cui si richiede di porre esattamente il segno \"almeno con l'intenzione di fare ci\u00f2 che fa la Chiesa\" (can. 11), cio\u00e8 almeno con l'intenzione di compiere un rito sacro.\nLo scopo di questa precisazione, voluta dal concilio, era di togliere ai fedeli ogni dubbio di coscienza sulla validit\u00e0 di un sacramento nel caso di un ministro che \"facesse finta\" di amministrarlo, ma con l'intenzione, non manifestata, di non amministrarlo. Il Concilio dice: se il ministro ha compiuto correttamente il rito (\"ex opere operato\"), Dio si \u00e8 impegnato e perci\u00f2 \"ex parte Dei\" (= \"per ci\u00f2 che dipende da Dio\") il sacramento \u00e8 completo.\nPer l'efficacia del sacramento pu\u00f2 invece mancare la parte che dipende dal cristiano, ma delle\nproprie eventuali cattive disposizioni che renderebbero inefficace il sacramento, egli non pu\u00f2 non\navere coscienza.\nL'interpretazione del Catechismo della Chiesa Cattolica.\nIl Catechismo della chiesa cattolica spiega al riguardo:\nCuriosit\u00e0.\nUn'interpretazione dell\"'ex opere operato\" sganciata dall'ecclesiologia e dalla storia della salvezza ha portato in passato a formulare dottrine dei sacramenti nelle quali trovava posto la \"consacrazione della panetteria\"."}
{"id": "516071", "revid": "1060", "url": "https://it.wikipedia.org/wiki?curid=516071", "title": "Syllabus errorum", "text": ""}
{"id": "516072", "revid": "73560", "url": "https://it.wikipedia.org/wiki?curid=516072", "title": "Agices", "text": ""}
{"id": "516073", "revid": "484362", "url": "https://it.wikipedia.org/wiki?curid=516073", "title": "Nostra Signora del Monte Carmelo", "text": "Nostra Signora del Monte Carmelo (o anche del Carmine, dal corrispondente in catalano \"Verge del Carme\", o dal spagnolo \"Virgen del Carmen\") \u00e8 uno dei titoli sotto cui viene invocata Maria, madre di Ges\u00f9.\nNella tradizione cattolica e carmelitana in particolare, infatti, la Signora del monte Carmelo rappresenta il \"fiore pi\u00f9 bello del giardino di \nDio\", la Vergine purissima che possiede la bellezza di tutte le virt\u00f9, il perfetto modello di ogni vita contemplativa e in particolare la premurosa madre, sorella e patrona dei religiosi carmelitani e di tutti i fedeli che si impegnano a \"salire il monte del Signore per stare nel suo luogo santo\" sotto il segno dello Scapolare, foriero delle speciali promesse di salvezza eterna attribuite dalla tradizione alla stessa Vergine e simbolo di consacrazione a Lei.\nCon questo titolo, la Vergine \u00e8 dunque invocata come madre e decoro del Carmelo (da cui ebbe origine e fu promosso il culto) e di coloro che attraverso lo Scapolare ne vivono la spiritualit\u00e0, sui quali - come la piccola nube apparsa ad Elia \u2013 riversa il \ntorrente delle sue grazie e della sua protezione, nonch\u00e9 come \"speciale conforto delle anime Purganti\", in relazione alle promesse legate allo stesso Scapolare.\nLa sua memoria liturgica \u00e8 fissata al 16 luglio. Paolo VI la anno\u00advera tra le feste \"celebrate da particolari famiglie religiose, ma che oggi, per la diffusione raggiunta, possono dirsi veramente ecclesiali\" (Ma\u00adrialis cultus, 8).\nLe origini del culto.\nIl culto della Signora del Monte Carmelo \u00e8 inscindibilmente legata all'eredit\u00e0 spirituale del profeta Elia, alla storia e al carisma dell\u2019Ordine dei frati Carmelitani e alla diffusione del loro sacro Scapolare. Caso unico tra i culti dei santi, il culto mariano affonda le sue radici pi\u00f9 profonde ben nove secoli prima della nascita di Maria.\nIl monte Carmelo.\nIl titolo di \"Madonna del Carmine\" richiama anzitutto un luogo, il monte Carmelo, \"giardino verdeggiante\" della terra palestinese.\nNella simbologia della Sacra Scrittura, soprattutto dell'Antico Testamento, il monte rappresenta il luogo privilegiato dell'incontro con Dio, metafora dello stesso Paradiso, come ricorda anche il salmista: \"Chi salir\u00e0 il monte del Signore, chi star\u00e0 nel suo luogo santo? \nChi ha mani innocenti e cuore puro, chi non pronunzia menzogna, chi non giura a danno del suo prossimo.\nEgli otterr\u00e0 benedizione dal Signore, giustizia da Dio sua salvezza.\nEcco la generazione che lo cerca,\nche cerca il tuo volto, Dio di Giacobbe\" (Salmo 23).\nIn particolare, il monte Carmelo - il cui nome significa \"giardino di Dio\" - rappresenta uno dei luoghi pi\u00f9 belli della Palestina, che si sviluppa poco lontano da Nazareth nell'alta Galilea in direzione nordovest-sudest da Haifa a Jenin (e dove, secondo la tradizione, la sacra Famiglia avrebbe in seguito sostato di ritorno dall'Egitto). Tale bellezza \u00e8 spesso esaltata nella Sacra Scrittura; si veda ad esempio l'espressione usata dallo sposo del Cantico dei Cantici 7,5, che per esprimere lo splendore della sua sposa esclama: \u00abCaput tuum ut Carmelus\u00bb, \u00abla tua testa \u00e8 bella come il Carmelo\u00bb; oppure il passo in cui Isaia, per indicare lo splendore del futuro Messia, lo dipinge rivestito di tutte le bellezze del Carmelo, sede di giustizia e di santit\u00e0. \nIl profeta Elia e la piccola nube.\nSu questo monte, secondo il racconto del Primo Libro dei Re, nel IX secolo a.C. si stabil\u00ec il profeta Elia, uomo contemplativo e strenuo difensore del monoteismo di Israele. Egli vi fond\u00f2 una comunit\u00e0 di uomini, difendendo la purezza della fede nell'unico Dio del popolo di Israele, che si stava dimenticando del Signore seguendo i sacerdoti del dio Baal. Dopo una siccit\u00e0 di tre anni e mezzo, Elia elev\u00f2 dalla cima del Carmelo una preghiera ed ebbe la visione di una piccola nube \"come mano d'uomo\" che dal mare si alzava verso il monte, portando la sospirata pioggia e salvando Israele dalla siccit\u00e0.\nSi legge infatti:\nIn questa immagine una tradizione radicata negli scritti dei Padri della Chiesa vedeva nella piccola nube, segno del perdono di Dio e della sua riconciliazione con il popolo pentito, una profezia della Vergine Maria che - innalzandosi purissima dal mare dell\u2019umanit\u00e0 peccatrice - ha portato in s\u00e9 il Verbo di Dio e ha donato al mondo vita e fecondit\u00e0, continuando a offrire agli uomini la sua potente intercessione, come spiega Giovanni de la Rochelle in un testo del 1245: \"La settima volta, ovvero \nnella settima et\u00e0, che inizi\u00f2 con \nla morte di Cristo, una nube, cio\u00e8 \nMaria \u2013 nube a causa dell'umilt\u00e0 interiore, piccola per l'umilt\u00e0 \nesteriore \u2013 sal\u00ec dal mare, ossia dalle miserie di questo mondo. (...) Che cosa far\u00e0 dunque l'anima arida? Ricorra in fretta a Maria, perch\u00e9 ella, come una nube, invier\u00e0 la pioggia.\"\nQuesta tradizione, dunque, qualifica la Vergine come Madre di Misericordia e mediatrice di grazia e salvezza e, propagata massimamente nel periodo medievale, trova in accordo tutti gli esegeti e i mistici cristiani.\nL'Ordine del Carmelo.\nAd imitazione del profeta Elia, verso la fine del XII secolo un gruppo di pellegrini latini si stabil\u00ec in questi luoghi, con l\u2019intento di abbracciare la vita eremitica, sotto il patrocinio della Vergine Maria.\nSin da subito i frati guardarono alla Vergine Maria, loro patrona, come al pi\u00f9 alto esempio di purezza, perfezione e contemplazione, vedendo in Lei la \"sorella\" e il prototipo nella vita contemplativa. \nVerso il 1235, i frati dovettero abbandonare l\u2019Oriente, a causa dell\u2019invasione saracena, stabilendosi perlopi\u00f9 in Europa e fondando il loro primo convento a Messina, in localit\u00e0 Ritiro, nel 1238; altri conventi sorsero anche a Marsiglia (sempre nel 1238), a Kent in Inghilterra (1242), a Pisa (1249), a Parigi (1254); i Carmelitani andarono cos\u00ec diffondendo il culto di Colei a cui \"\u00e8 stata data la gloria del Libano, lo splendore del Carmelo e di Saron\" (Isaia ).\nIntorno al 1247 il frate Simone Stock, che una certa tradizione ritiene un priore generale dell'ordine, avrebbe composto l'inno \"Flos Carmeli\" e avrebbe ricevuto l'apparizione con la quale la Vergine istituiva il Sacro Scapolare, che da quel momento sarebbe diventato uno speciale simbolo di consacrazione a Lei nello spirito del Carmelo e avrebbe contribuito in modo determinante alla diffusione del suo culto.\nAlla luce di tutta questa storia, si comprende la ricchezza del titolo di Signora del Monte Carmelo: in quanto Vergine purissima, Maria \u00e8 considerata il fiore pi\u00f9 bello del \"Giardino di Dio\", la Bellezza del Carmelo, la Gloria del Libano, la Madre Illibata; in quanto modello di vita contemplativa \u00e8 \"madre e sorella\" dei Carmelitani, dei contemplativi, e di tutti i fedeli che nello spirito del Carmelo si impegnano nella \"salita del Monte di Dio\"; in quanto \"nube di Elia\", Ella riversa su chi la invoca le sue grazie santificatrici, mirabilmente significate nel dono dello Scapolare e nelle promesse ad esso collegate, in relazione alle quali \u00e8 anche considerata \"conforto delle anime purganti\". Il contenuto di questa devozione pu\u00f2 essere riassunto nelle parole di Santa Teresa Benedetta della Croce: \"O Maria, sulla vetta del Carmelo\nsei apparsa come nube all'orizzonte\nper portare a noi la pioggia della grazia,tu pura senza macchia.\nIl profeta ed i santi del Carmelo\nci han portati sulle vie di questo monte:qui noi siamo i tuoi piccoli fratelli, o madre di bont\u00e0\".\nLo Scapolare del Carmine.\nLo scapolare marrone della Beata Vergine Maria del Monte Carmelo \u00e8 uno dei segni della Chiesa da ormai molti secoli, associato ad alcune importanti promesse di salvezza che la Vergine avrebbe fatto in alcune apparizioni, promesse comunque confermate dal Magistero della Chiesa Cattolica negli anni successivi. Esso costituisce un sacramentale approvato dalla Chiesa e accettato dall\u2019ordine carmelitano in quanto \"segno esteriore dell\u2019amore per Maria, della fiducia che i suoi figli hanno in lei e dell\u2019impegno a vivere una vita ispirandosi a lei.\"\nIn origine lo scapolare era un indumento senza maniche e aperto sui lati; nel Medioevo veniva utilizzato da monaci e frati per ricoprire l\u2019abito sul petto e sulla schiena.\nOggi l'abitino del Carmelo si \u00e8 ridotto di dimensioni ed \u00e8 formato da due pezzetti rettangolari di lana marrone uniti da stringhe; va portato sul petto e sulla schiena.\nEsso giunge a simbolizzare la speciale dedizione che i carmelitani hanno per Maria, Madre di Dio, e la fiducia nella sua protezione materna, cos\u00ec come anche il desiderio di essere come lei nel suo impegno per Cristo e verso gli altri. \u00c8 interessante notare che, essendo essenzialmente un manto, si pu\u00f2 scorgere un suo antesignano biblico proprio nel libro dei Re, nel mantello con cui il profeta Elia investe Eliseo per conferirgli la sua stessa potenza e il suo zelo.\nLa prima promessa.\nSecondo la tradizione Simone Stock, priore generale dei Carmelitani, era profondamente devoto della Madonna e capitava spesso che la supplicasse di concedere al suo Ordine speciale protezione, con il dono di qualche privilegio. La leggenda narra che la Vergine volle dargli ascolto e la domenica 16 luglio 1251 apparve al santo all'et\u00e0 di 86 anni, circondata dagli angeli e con il Bambino in braccio, gli mostr\u00f2 uno scapolare e gli disse: \u00ab Prendi figlio dilettissimo, prendi questo scapolare del tuo Ordine, segno distintivo della mia Confraternita, privilegio a te e a tutti i Carmelitani. Chi morr\u00e0 rivestito di questo abito non soffrir\u00e0 il fuoco eterno; questo \u00e8 un segno di salute, di salvezza nei pericoli, di alleanza di pace e di patto sempiterno\u00bb. In questo modo la Vergine lasciava nelle mani di Simone il pegno della Sua Prima \u00abGrande Promessa\u00bb: la protezione e la salvezza eterna a chi indossava il suo santo abito.\nLa seconda promessa (o Privilegio Sabatino).\nUn'altra tradizione vuole che, diversi anni dopo la prima promessa, agli inizi del 1300 la Vergine sia apparsa a monsignor Jacques Du\u00e8ze, futuro papa Giovanni XXII, e gli avrebbe detto: \u00abColoro che sono stati vestiti con questo santo abito saranno tolti dal purgatorio il primo sabato dopo la loro morte\u00bb; a lui la Vergine avrebbe anche chiesto di confermare in terra il Privilegio ottenuto da Lei in Cielo dal Suo diletto Figlio.\nNel 1322 monsignor Du\u00e8ze si rifer\u00ec alle parole della Madonna in una Bolla \u2013 oggi ritenuta non autentica dagli storici \u2013 nella quale parl\u00f2 di questo \u00abPrivilegio sabatino\u00bb.\nPerci\u00f2, se con la prima promessa la Vergine garantiva la salvezza eterna, con la seconda riduceva al massimo ad una settimana la permanenza dell'anima in purgatorio.\nPer usufruire di questo privilegio, per\u00f2, la Madonna chiedeva che oltre a portare l'Abitino si facciano anche preghiere e alcuni sacrifici in Suo onore. \nIndipendentemente dalla certezza o meno della tradizione, il magistero della Chiesa Cattolica ha sostanzialmente confermato le promesse associate all'uso dello Scapolare.\nImposizione e uso dello Scapolare.\nCos\u00ec, da oltre sette secoli i fedeli indossano lo Scapolare del Carmine per assicurarsi la protezione di Maria in tutte le necessit\u00e0 della vita e per ottenere, mediante la sua intercessione, la salvezza eterna e una sollecita liberazione dal Purgatorio.\nLe Costituzioni Carmelitane lo definiscono un \"segno dell\u2019amore materno, permanente e stabile, di Maria verso i suoi fratelli e le sorelle carmelitani. Nel seguire la sua tradizione, soprattutto a partire dal secolo XVI, il Carmelo esprime la vicinanza amorosa di Maria al popolo di Dio mediante la devozione dello scapolare: segno di consacrazione a Lei, veicolo dell\u2019aggregazione dei fedeli all\u2019Ordine, e mediazione popolare ed efficace di evangelizzazione.\"\nPer potere usufruire delle promesse confermate dalla Chiesa Cattolica, lo scapolare deve essere necessariamente di panno di lana e non di altra stoffa, di forma quadrata o rettangolare, di colore marrone o nero; esso deve essere imposto in modo valido, cio\u00e8 attraverso l'apposito rito di imposizione. \nAttraverso di esso, infatti, 'ipso facto' il fedele entra formalmente nella Confraternita dello Scapolare, divenendo membro della famiglia carmelitana, di cui se ne condividono cos\u00ec i benefici. Ne deriva che tutti i fedeli rivestiti dello Scapolare \"sono perci\u00f2 confratelli e figli di Maria\".\nInfine, in seguito all\u2019imposizione, nell'uso quotidiano lo Scapolare pu\u00f2 essere lecitamente sostituito - ex decreto del 16 dicembre 1910 di papa Pio X - con una medaglietta che abbia da una parte l\u2019effige di Ges\u00f9 e del suo Sacro Cuore e dall\u2019altra quella della Beata Vergine del Carmelo; a differenza dello Scapolare, \u00e8 sempre necessario benedire la medaglietta.\nPer ottenere il privilegio sabatino, oltre a indossare lo Scapolare, \u00e8 anche richiesta la recita di determinate preghiere quotidiane.\nIl legame con Fatima.\nLe promesse legate al Santo Scapolare sono state confermate dalla Vergine anche a Fatima. Il 13 ottobre 1917, infatti, mentre avveniva il grande miracolo del Sole visto da pi\u00f9 di cinquantamila persone, Maria si mostrava ai pastorelli nelle vesti della Madonna del Monte Carmelo, presentando nelle loro mani lo Scapolare.\nSenza dubbio, avvenendo in concomitanza con il fenomeno pi\u00f9 alto fra tutti quelli accaduti nella Cova da Iria, la presentazione dello Scapolare durante quest'apparizione finale non fu un dettaglio senza importanza; anzi, in questo modo, Maria mostr\u00f2 come una sintesi tra lo storicamente pi\u00f9 remoto (il Monte Carmelo), il pi\u00f9 recente (la devozione al Cuore Immacolato di Maria) ed il futuro glorioso, che \u00e8 il trionfo di questo stesso Cuore (Fatima e la Madonna del Carmelo, P. Higino di santa Teresa, Coimbra, 1951). Si pu\u00f2 perci\u00f2 affermare che i privilegi inestimabili legati allo Scapolare sono parte integrante del Messaggio Mariano di Fatima, unitamente al Rosario ed alla devozione al Cuore Immacolato di Maria.\nInfatti, i riferimenti all'Inferno e al Purgatorio, la necessit\u00e0 della penitenza e l'intercessione di Nostra Signora contenuti nel Messaggio sono in assoluta consonanza con le promesse collegate allo Scapolare.\nNon a caso la stessa Lucia, l'unica dei tre pastorelli ad essere rimasta in vita, divenne carmelitana scalza e disse che nel messaggio della Madonna \u201cil Rosario e lo Scapolare sono inseparabili\u201d.\nLa devozione dei pontefici.\nLa Chiesa Cattolica ha sempre riconosciuto e apprezzato il Santo Scapolare, attraverso la vita di tanti santi e di molti sommi pontefici che l'hanno raccomodato e portato.\nIl primo fu Giovanni XXII, nella \"Bolla Sabatina\"; questa fu poi confermata da Alessandro V, Clemente VII, Pio V, Gregorio XIII e Paolo V.\nSan Pio X, pur consigliando sempre l\u2019uso dello scapolare tradizionale, concesse ai fedeli \u2013 con decreto del 16 dicembre 1910- di poter sostituire allo scapolare la medaglia benedetta recante le immagini della Madonna del Carmelo e del Sacro Cuore di Ges\u00f9.\nPio XII (Eugenio Pacelli, 1939-1958) afferm\u00f2 che \"chi lo indossa viene associato in modo pi\u00f9 o meno stretto, all'Ordine Carmelitano\", aggiungendo \"quante anime buone hanno dovuto, anche in circostanze umanamente disperate, la loro suprema conversione e la loro salvezza eterna allo Scapolare che indossavano! Quanti, inoltre, nei pericoli del corpo e dell\u2019anima, hanno sentito, grazie ad esso, la protezione materna di Maria! La devozione allo Scapolare ha fatto riversare su tutto il mondo, fiumi di grazie spirituali e temporali\"; e ancora: \"La piissima Madre non tralascer\u00e0 di intervenire con la sua preghiera a Dio, perch\u00e9 i suoi figli, che espiano in Purgatorio i loro peccati, raggiungano al pi\u00f9 presto la patria celeste secondo il cosiddetto \u201cprivilegio sabatino\u201d tramandato dalla tradizione\"; in altra occasione ha ricordato anche che quanti portano lo Scapolare appartengono \"per un particolare vincolo d'amore alla medesima famiglia della Beatissima Madre\".\nAnche san Giovanni XXIII (Angelo Giuseppe Roncalli, 1958-1963), ne conferm\u00f2 e ne raccomand\u00f2 pi\u00f9 volte l'utilizzo mentre san Paolo VI nel 1965 esortava: \"Abbiamo in grande stima le pratiche e gli esercizi di piet\u00e0 verso la Beatissima Vergine, raccomandati lungo i secoli dal Magistero della Chiesa, tra i quali stimiamo di dover ricordare espressamente la religiosa prassi del Rosario e dello Scapolare del Carmelo\"; in precedenza, mentre era ancora Nunzio a Parigi, ebbe a dire ai Padri Carmelitani Scalzi di Avon: \"Per mezzo dello Scapolare io appartengo alla vostra famiglia del Carmelo e apprezzo molto questa grazia come assicurazione di una specialissima protezione di Maria\".\nLo stesso san Giovanni Paolo II (Karol J\u00f3zef Wojty\u0142a, 1978-2005) ne fu grande devoto; egli, in una lettera del 25 marzo 2001 ai padri carmelitani Joseph Chalmers e Camilo Maccise scrisse: \u00abChi riveste lo Scapolare viene quindi introdotto nella terra del Carmelo, perch\u00e9 \u201cne mangi i frutti e i prodotti\u201d (cfr Ger 2,7), e sperimenta la presenza dolce e materna di Maria, nell\u2019impegno quotidiano di rivestirsi interiormente di Ges\u00f9 Cristo e di manifestarlo vivente in s\u00e9 per il bene della Chiesa e di tutta l\u2019umanit\u00e0. (...) Anch'io porto sul mio cuore, da tanto tempo, lo Scapolare del Carmine! Per l'amore che nutro verso la comune Madre celeste, la cui protezione sperimento continuamente, auguro che quest'anno mariano aiuti tutti i religiosi e le religiose del Carmelo e i pii fedeli che la venerano filialmente, a crescere nel suo amore e a irradiare nel mondo la presenza di questa Donna del silenzio e della preghiera, invocata come Madre della misericordia, Madre della speranza e della grazia. Con questi auspici, imparto volentieri la Benedizione Apostolica a tutti i frati, le monache, le suore, i laici e le laiche della Famiglia carmelitana, che tanto operano per diffondere tra il popolo di Dio la vera devozione a Maria, Stella del mare e Fiore del Carmelo!\u00bb.\nFesta Liturgica.\nEra convinzione dei carmelitani di avere un rapporto del tutto speciale con Maria, loro Patrona, sotto il titolo \"del Monte Carmelo\"; in origine essi celebravano in suo onore in modo speciale la festa dell'Annunciazione, quella dell'Immacolata Concezione, e la commemorazione solenne in luglio. Quest'ultima si inizi\u00f2 a celebrare in Inghilterra dalla seconda met\u00e0 del 1300 ogni 17 luglio, in riferimento alla data dell\u2019ultima sessione del Concilio di Lione (1274), nella quale l\u2019Ordine ricevette un\u2019approvazione che lo salv\u00f2 dalla soppressione; essa fu istituita con lo scopo di ringraziare la Vergine Maria per tutti i benefici concessi all'Ordine, come protettrice e avvocata. In seguito, spe\u00adcialmente nel secolo XVI, fu data primaria importanza allo Scapolare, che divenne il motivo pi\u00f9 immediato per ringraziare e affermare il proprio amore alla Madre di Dio. Pertanto la sua celebrazione venne anticipata al 16 luglio, in riferimento al giorno in cui, secondo la tradizione, la Madonna sarebbe apparsa a san Simone Stock consegnandogli lo Scapolare (1251). Tale ricorrenza si diffonder\u00e0 rapidamente in tutto il mondo, al punto che - nell'esortazione apostolica \"Marialis Cultus\" - papa Paolo VI la annovera tra le feste \"celebrate originariamente da particolari famiglie religiose, ma che oggi, per la diffusione raggiunta, possono dirsi veramente ecclesiali\".\nLiturgia.\nL\u2019appellativo \u00abMadre e Bellezza del Carmelo\u00bb che echeggia Isaia 35,2, venne usato nella liturgia fin dal tardo periodo medioevale, segno che il titolo di Madre era molto gradito nell\u2019Ordine; per parecchi secoli la liturgia carmelitana ha mostrato inoltre un affetto speciale per la scena evangelica ai piedi della Croce (Gv 19, 25-27), dove Maria \u00abdivenne la Madre di tutti, associata all\u2019offerta di suo Figlio e data a tutti nel momento in cui Ges\u00f9 la diede al discepolo prediletto\u00bb.\nOggi la colletta della messa della beata Vergine Maria del Monte Carmelo si appella alla materna protezione di Maria nella salita dei suoi figli al Santo Monte, che \u00e8 Cristo Signore, e poi la liturgia della parola presenta anzitutto l'immagine profetica della piccola nube (Elia preg\u00f2 sul monte Carmelo e il cielo diede la pioggia vivificatrice), alla quale fa eco il salmo 14. La seconda lettura esplicita tutto questo con la testimonianza paolina (Dio mand\u00f2 il suo Figlio, nato da donna, perch\u00e9 coloro che vivevano sotto la Legge ricevessero l\u2019adozione a figli); il Vangelo, proclamato dopo la sequenza del Flos Carmeli, presenta proprio il momento in cui Maria, sotto la Croce, diventa la madre di tutti mentre si associa al sacrificio di Cristo, che dono nuova vita al mondo.\nInfine, i prefazi propri meditano sulla Vergine come modello di contemplazione, splendore di bellezza, madre spirituale di tutti gli uomini, segno di consolazione nel cammino verso il monte della gloria e guida di coloro che sono rivestiti del santo abito, mentre la preghiera dopo la Comunione richiama all'imitazione delle sue virt\u00f9.\nSi comprende dunque che la Liturgia presenta \"Maria del Monte Carmelo\" come la Vergine che possiede la bellezza di tutte le virt\u00f9 ed \u00e8 \"Madre tenera dei Carmelitani\", intendendo con \"carmelitani\" tutti componenti della famiglia carmelitana: i religiosi, le religiose e i terziari dell'Ordine Carmelitano e dell'Ordine Carmelitano Scalzo nonch\u00e9 tutti i fedeli che indossano lo Scapolare, perch\u00e9 questa consacrazione - inserendo ipso facto nella Confraternita dello Scapolare - comporta anche la partecipazione ai benefici spirituali dell'Ordine e un impegno a viverne la spiritualit\u00e0.\nIl perdono del Carmine.\nIl Sommo Pontefice Leone XIII in data 16 maggio 1892 concesse all\u2019Ordine Carmelitano, a beneficio di tutta la cristianit\u00e0, \"l\u2019insigne privilegio del perdono del Carmine\", ossia dell\u2019indulgenza plenaria. Esso fu ulteriormente allargato dai pontefici successivi. In base alle norme vigenti, il 16 luglio di ogni anno, dal mezzogiorno del 15 luglio alla mezzanotte del 16 luglio, oppure la \ndomenica stabilita dal Vescovo, \nantecedente o seguente la festa, \nnelle chiese od oratori pubblici \ndell\u2019Ordine si acquista una volta sola l\u2019indulgenza plenaria del perdono del Carmine, alle solite condizioni previste dalla Chiesa Cattolica per l'acquisto delle Indulgenze.\nPreghiera del Flos Carmeli.\nUna delle preghiere pi\u00f9 importanti e famose, dedicate alla Madonna del Monte del Carmelo, \u00e8 il \"Flos Carmeli\" (in latino, in italiano: Fiore del Carmelo) che secondo la tradizione \u00e8 attribuita al santo inglese eremita Simone Stock:\nIconografia.\nSecondo la moderna iconografia la Vergine del Carmelo \u00e8 rappresentata con il Bambino Ges\u00f9 in braccio, spesso con abito e scapolare bruni e mantello bianco, nell'atto di mostrare lo scapolare carmelitano. All'immagine di Maria sono spesso associate quelle dei santi dell'ordine o di anime purganti tra le fiamme.\nL'iconografia pi\u00f9 antica, invece, rappresentava la Vergine mentre, aprendo le sue braccia, accoglie i suoi devoti sotto il suo grande manto, che \u00e8 sostenuto dai profeti Elia ed Eliseo, considerati dai Carmelitani come i loro fondatori."}
{"id": "516074", "revid": "486946", "url": "https://it.wikipedia.org/wiki?curid=516074", "title": "Madonna del Carmine", "text": ""}
{"id": "516075", "revid": "339392", "url": "https://it.wikipedia.org/wiki?curid=516075", "title": "Madonna del Carmelo", "text": ""}
{"id": "516100", "revid": "6923", "url": "https://it.wikipedia.org/wiki?curid=516100", "title": "Prefettura di Yamanashi", "text": " \u00e8 una prefettura giapponese con circa 880.000 abitanti, si trova nella regione di Ch\u016bbu, sull'isola di Honsh\u016b. Il suo capoluogo \u00e8 K\u014dfu.\nConfina con le prefetture di Kanagawa, Nagano, Saitama, Shizuoka e Tokyo."}
{"id": "516101", "revid": "1013865", "url": "https://it.wikipedia.org/wiki?curid=516101", "title": "Prefettura di Ishikawa", "text": " \u00e8 una prefettura giapponese con circa 1,15 milioni di abitanti. Sita nella regione di Ch\u016bbu, sull'isola di Honsh\u016b, il suo capoluogo \u00e8 Kanazawa, e confina con le prefetture di Fukui, Gifu e Toyama.\nStoria.\nIshikawa venne costituita nel 1872 dalla fusione della provincia di Kaga con la pi\u00f9 piccola provincia di Noto."}
{"id": "516103", "revid": "741067", "url": "https://it.wikipedia.org/wiki?curid=516103", "title": "Alberto Lupo", "text": "Biografia.\nDi famiglia borghese (il padre era preside dell'Istituto Tecnico Gaslini di Genova Bolzaneto) nacque in via Nazionale (l'attuale via Bolzaneto), e dimostr\u00f2 fin dalla prima giovent\u00f9 trascorsa a Pegli (una targa posta al civico 1 della via Amerigo Vespucci ne ricorda la dimora) un vivo interesse per la recitazione, frequentando a vent'anni corsi impartiti da Andrea Miano e prendendo successivamente lezioni da Lea Zanzi. S'iscrisse alla facolt\u00e0 di giurisprudenza per assecondare il desiderio del padre, ma continu\u00f2 a nutrire la passione per il teatro, al punto da costituire una filodrammatica nella fabbrica di elettrodomestici San Giorgio, dove nel frattempo era stato assunto come impiegato. Con i suoi compagni d'avventura mise in scena \"Piccola citt\u00e0\" di Thornton Wilder, riscuotendo un lusinghiero successo. A lui \u00e8 dedicato con una targa il \"foyer\" del Teatro Rina e Gilberto Govi di Bolzaneto. \nNel 1946 fece il suo esordio al Centro Sperimentale Universitario di Genova \"Luigi Pirandello\", successivamente denominato Teatro d'Arte Citt\u00e0 di Genova, lavorandovi fino al 1952, in seguito recit\u00f2 al Piccolo Teatro di Milano ed al Teatro Nuovo, dove nella stagione 1953-54 recit\u00f2 accanto a Gino Cervi nel \"Cyrano de Bergerac\" di Edmond Rostand.\nEsord\u00ec come attore cinematografico nel 1954 con un ruolo nel film \"Ulisse\" di Mario Camerini. Perlopi\u00f9 otteneva parti secondarie in film di genere tipici dell'epoca. Recit\u00f2 nel film \"Il sicario\", diretto nel 1960 da Damiano Damiani.\nNel 1955 esord\u00ec in televisione nel romanzo sceneggiato \"Piccole donne\" diretto da Anton Giulio Majano. Da allora fu protagonista di molti altri sceneggiati televisivi come \"Una tragedia americana\" del 1962, \"La cittadella\" del 1964, nel quale interpretava il ruolo del protagonista dottor Manson. A questo fecero seguito diversi altri romanzi sceneggiati, tra i quali \"Resurrezione\", del 1965, tratto dal romanzo di Lev Tolstoj, \"Un certo Harry Brent\" del 1970 e \"Come un uragano\" del 1971, e programmi televisivi di intrattenimento ai quali, ormai celebre e famoso, prest\u00f2 la sua figura di impeccabile presentatore.\nNegli anni sessanta fu protagonista di vari fotoromanzi pubblicati sui settimanali \"Bolero Film\", \"Grand Hotel\" e \"Sogno\"; tra i suoi fotoromanzi ci sono \"Sposa per una notte\" (1964) con Giulia Lazzarini, \"Smarrimento\" (1965) con sua moglie Lyla Rocco, \"L'impossibile verit\u00e0\" (1967) con Leonora Ruffo, e \"La donna che non era mai nata\" (1967) con Nadia Marlowa.\nLavor\u00f2 nel doppiaggio di film stranieri (per la C.I.D.) e aveva anche attratto l'attenzione dei produttori discografici, che gli chiesero d'incidere dei brani recitativi quali \"Io ti amo\" nel 1967 (\"cover\" di \"I Love You\", recitato da Anthony Quinn) e \"Una telefonata\" nel 1971. Dal primo dei due venne tratto nel 1968 un film diretto da Antonio Margheriti.\nIl successo giunse inaspettatamente nel 1971, quando venne scritturato per presentare insieme a Mina il programma televisivo di variet\u00e0 della Rai \"Teatro 10\" con la regia di Antonello Falqui. Gli autori della trasmissione Leo Chiosso e Giancarlo Del Re desideravano che entrambi i conduttori incidessero la sigla finale del programma e, per adattarla alle corde interpretative dell'attore ligure, decisero insieme al direttore d'orchestra Gianni Ferrio di scrivere una canzone che comprendesse una parte recitata da una voce maschile a complemento della melodia cantata da Mina. Nacque cos\u00ec \"Parole parole\", brano che lo port\u00f2 alla notoriet\u00e0 anche in campo discografico, salendo al primo posto della \"hit parade\" e rimanendovi per diverse settimane. Di questa canzone, che ancora oggi conserva una grande popolarit\u00e0, furono anche incise versioni in svariate lingue straniere, la pi\u00f9 famosa delle quali \u00e8 quella francese interpretata da Dalida e Alain Delon. Parimenti, in quello stesso periodo fu \"testimonial\" della pubblicit\u00e0 di un noto bagnoschiuma (con il sottofondo musicale proprio di \"Parole parole\"). Nel 1974 inoltre esegu\u00ec una versione ironica del pezzo durante una delle puntate di \"Milleluci\". Durante la sua esibizione, l'attore si guardava allo specchio e recitava - con sarcastico autocompiacimento - \"mi guardo ed \u00e8 come se fosse la prima volta\".\nNell'autunno 1976 fu uno dei protagonisti, insieme a Nino Castelnuovo, di una serie di gialli polizieschi abbinati alla trasmissione televisiva \"Chi?\" dove interpretava la parte del commissario Serra: in ogni episodio non mancava mai una scena nella quale egli, fumatore incallito, al momento di accendersi una sigaretta trovava il filtro della stessa sempre rivolto erroneamente verso l'accendino. Fu inoltre l'ultimo presentatore del popolare spettacolo musicale televisivo \"Senza rete\". Nel 1977, all'apice della sua carriera, accett\u00f2 di interpretare in teatro il dramma \"Chi ha paura di Virginia Woolf?.\" Durante le prove venne colpito da una trombosi cerebrale. Ricoverato d'urgenza, rimase in coma per un lungo periodo e al suo risveglio si ritrov\u00f2 afono e affetto da un'emiparesi. Dovette in seguito sottoporsi a una lunga e complessa riabilitazione per recuperare la voce e le facolt\u00e0 motorie, aiutato dalla moglie Lyla Rocco.\nFortemente provato, riapparve in televisione nel 1978 ospite di Renzo Villa nella trasmissione \"Il Bingooo\" in onda su Antenna 3 Lombardia. In quella occasione recit\u00f2, con voce malferma, \"If\", la celebre poesia di Rudyard Kipling. Il 12 novembre 1979 ritorn\u00f2 in televisione con la trasmissione \"Buonasera con... Alberto Lupo\", programma giornaliero del tardo pomeriggio su Rete 2. Nello stesso anno apparve sul grande schermo nel film \"Action\", diretto da Tinto Brass; nel 1982, interpret\u00f2 l'episodio \"Tre colpi di fucile\" della serie \"Dentro una stanza chiusa\", diretto da Daniele D'Anza; del 1983, comparve nello sceneggiato televisivo \"L'amante dell'Orsa Maggiore\", diretto dal fedele Anton Giulio Majano.\nMorte.\nMor\u00ec d'infarto il 13 agosto 1984 all'et\u00e0 di 59 anni a San Felice Circeo. Le sue spoglie sono sepolte nel cimitero cittadino, poco lontano della tomba di Anna Magnani.\nCarosello.\nPrese parte come testimonial a vari numeri della rubrica pubblicitaria televisiva \"Carosello\": nel 1960, insieme a Valeria Moriconi, per i biscotti Saiwa, nel 1964 e 1965 per il rasoio elettrico Sunbeam (nel 1965 con Edy Campagnoli), negli anni dal 1966 al 1969 per le confezioni maschili Facis (Gruppo Finanziario Tessile), nel 1971, insieme a Fulvio Mingozzi, per profumi della Paglieri."}
{"id": "516109", "revid": "409613", "url": "https://it.wikipedia.org/wiki?curid=516109", "title": "Labbratura", "text": "La labbratura \u00e8 una tecnica di decorazione ornamentale e di nobilitazione grafica del \"labbro\" (il bordo sul taglio) delle pagine, in imitazione alla laminazione in foglia oro usata nella produzione del taglio oro libro di pregio.\nPu\u00f2 essere eseguita con macchine per stampa con lamina a caldo, con l'applicazione ad esempio di colori effetto similoro in oro o argento imitazione a specchio, o con stampa a freddo, opaca con colori Pantone sotto forma liquida,con inchiostri interamente a base d'acqua.\nQuesta tecnica serve, oltre che a valorizzare il prodotto cartaceo, a impedire l'ingiallimento delle pagine dovuto al deposito della polvere specie nel lato superiore della testa, che deteriora la carta col trascorrere degli anni. La labbratura non compromette la traspirazione della carta, ma al tempo stesso impedisce che venga attaccata dagli acari.\nIn una buona labbratura il materiale apportato non deve assolutamente staccarsi e deve essere ben ancorato anche in fase di sfogliatura; non deve n\u00e9 creparsi, n\u00e9 pallinare a causa della distorsione meccanica che subisce la fibra della carta, come ad esempio arrotolandola a pergamena o nella fase Artistica della filigrana di carta o semplicemente per l'abrasione dovuta ai polpastrelli delle dita: l'unico modo per toglierla dovrebbe essere graffiarla o bagnarla.\nOggigiorno questa lavorazione \u00e8 sempre pi\u00f9 rara, e viene principalmente utilizzata in nobilizzazione grafica per decorare volumi importanti o per l'anti-falsificazione di documenti speciali, cartoncini per partecipazioni, \"pass\" per eventi importanti riservati ad un numero selezionato di ospiti. La labbratura in questi casi impedisce che si possa clonare il biglietto da visita o il pass con le comuni tecnologie informatiche,quali la Fotocopiatrice o Scanner per immagini; infatti basta inclinare l'invito per visionare la labbratura a specchio e quindi poter accedere all'evento."}
{"id": "516110", "revid": "17351", "url": "https://it.wikipedia.org/wiki?curid=516110", "title": "Saab Gripen", "text": ""}
{"id": "516112", "revid": "121926833", "url": "https://it.wikipedia.org/wiki?curid=516112", "title": "Festa del Redentore", "text": "La Festa del Redentore, nota anche come Festa famosissima, \u00e8 una festa tradizionale di Venezia, con fulcro nell'isola della Giudecca, celebrata la terza domenica di luglio di ogni anno per ricordare la fine dell'epidemia di peste del 1575-1577.\nOrigini.\nLa festa del Redentore \u00e8 l'evento che ricorda la Grazia ricevuta dalla citt\u00e0 di far terminare la peste e, per volere del doge ai tempi in cui fu chiesta, fu fatta la promessa che ogni anno, nel giorno in cui la citt\u00e0 fosse stata dichiarata libera dal flagello, si sarebbe tenuta una processione fino alla nuova chiesa votiva. La sua costruzione per ordine del Senato veneziano (4 settembre 1576) avvenne sull'isola della Giudecca nell'area del convento francescano. La nuova Chiesa del Redentore quale \"ex voto\" per la liberazione della citt\u00e0 dalla peste del 1575-1577, flagello che provoc\u00f2 la morte di pi\u00f9 di un terzo della popolazione della citt\u00e0 in soli due anni, fu commissionata al Palladio.\nAlla fine della pestilenza, nel luglio del 1577, si decise di festeggiare con decorrenza annuale la liberazione, con allestimento di un ponte votivo.\nQuesta celebrazione diventa una tradizione ancora attiva dopo quasi cinque secoli. Cos\u00ec come altre in Venezia: l'apparizione della Madonna sull'isola di Pellestrina nel 1516, che chiese preghiere in cambio dell'arresto dell'attacco turco, e un altro ex voto di liberazione da un'altra pestilenza,\nquella del 1600 di cui narr\u00f2 anche il Manzoni, che port\u00f2 alla costruzione della Madonna della Salute (del Longhena) e che oggi viene parimenti ricordata con una processione su ponte di barche e con il tipico piatto \"castradina\".\nCelebrazioni.\nIl sabato che precede la terza domenica di luglio (non \u00e8 sempre il terzo sabato) viene aperto un lungo ponte votivo di barche, allestito sul Canale della Giudecca collegando l'isola con le Fondamenta delle Zattere all'altezza della Chiesa dello Spirito Santo, consentendo cos\u00ec il raggiungimento pedonale della chiesa del Redentore.\nInaugura i festeggiamenti la benedizione del patriarca di Venezia, che ha luogo sulle gradinate del Redentore nel momento dell'apertura del ponte, mentre la folla inizia la sua processione verso la Giudecca.\nSegue la prima celebrazione eucaristica delle 19.30, alla quale seguono quella delle 0.30 e le otto della giornata di domenica: tra queste, quella delle 19.00 \u00e8 presieduta dal Patriarca ed officiata in forma solenne.\nOltre che per il carattere religioso, la festa va ricordata per un grande spettacolo di fuochi d'artificio che si tiene nella notte tra il sabato e la domenica sul bacino di San Marco (sospeso per l\u2019edizione 2020 causa COVID-19, ripreso nel 2021, ma con accessi limitati e controllati) e per le tre regate di imbarcazioni tipiche veneziane organizzate nella giornata successiva, attraendo cos\u00ec un pubblico vasto e proveniente da tutto il mondo.\nIl 15 luglio 1989, in occasione della festa del Redentore, venne organizzato il celebre concerto dei Pink Floyd a Venezia, considerato uno tra i pi\u00f9 straordinari e controversi concerti rock avvenuti in Italia. Per l'occasione venne allestito un grande palco galleggiante nel bacino di San Marco e lo spettacolo fu visto da circa 200.000 persone assiepate sulle rive e sulle imbarcazioni e trasmesso in mondovisione dalla Rai con un pubblico di circa 100 milioni di telespettatori. A causa della cattiva organizzazione dell'evento, il concerto fu causa di aspre polemiche."}
{"id": "516116", "revid": "4175", "url": "https://it.wikipedia.org/wiki?curid=516116", "title": "Brand name", "text": ""}
{"id": "516117", "revid": "1543377", "url": "https://it.wikipedia.org/wiki?curid=516117", "title": "M79 (astronomia)", "text": "M 79 (conosciuto anche come NGC 1904) \u00e8 un ammasso globulare visibile nella costellazione della Lepre.\nOsservazione.\nM79 \u00e8 rintracciabile con una certa facilit\u00e0, trovandosi a sud della stella Nihal (), circa alla stessa distanza fra questa e Arneb (), ma in direzione sud. Per poterla scorgere con un binocolo di media potenza come un 10x50 occorre una notte molto buia, mentre \u00e8 gi\u00e0 pi\u00f9 semplice individuarlo con un telescopio da 80mm di apertura; in un 140mm a 25x si mostra come una macchia rotondeggiante, nella quale sono immersi alcuni minutissimi astri, che diventano oltre una cinquantina in un 200mm. Con un 300mm la risoluzione \u00e8 molto avanzata, con oltre cento componenti visibili immerse in un chiarore pi\u00f9 luminoso al centro.\nM79 pu\u00f2 essere osservata da entrambi gli emisferi terrestri, sebbene gli osservatori dell'emisfero australe siano maggiormente avvantaggiati: l'ammasso infatti si trova in una posizione tale per cui nelle regioni molto settentrionali, come la parte del Nord Europa oltre il circolo polare artico, non sia mai osservabile, mentre dalla fascia temperata resta sempre relativamente basso sull'orizzonte; dalle regioni australi invece l'oggetto si pu\u00f2 mostrare piuttosto alto. Il periodo migliore per la sua osservazione nel cielo serale \u00e8 quello compreso fra novembre e aprile.\nStoria delle osservazioni.\nL'ammasso fu scoperto da Pierre M\u00e9chain nel 1780 e riosservato da Charles Messier nel dicembre dello stesso anno, che nel suo catalogo lo descrive cos\u00ec: \"Nebulosa senza stelle, situata sotto la Lepre, e sul parallelo di una stella di sesta magnitudine: vista da M. M\u00e9chain il 26 ottobre 1780...questa nebulosa \u00e8 bella; il centro brillante, la nebulosit\u00e0 poco diffusa: la sua posizione \u00e8 determinata dalla stella e della Lepre, quarta magnitudine\"; tuttavia, potrebbe essere gi\u00e0 stato osservato 120 anni prima dall'astronomo siciliano Giovan Battista Hodierna. William Herschel lo risolse con suo potente telescopio senza difficolt\u00e0, descrivendolo come un ammasso globulare molto ricco.\nCaratteristiche.\nM79 si trova ad una distanza di circa 40.000 anni luce dalla Terra e 60.000 anni luce dal centro della nostra galassia. Ha un'estensione apparante di 8,7 minuti d'arco che corrispondono ad un'estensione lineare di oltre 100 anni luce. L'ammasso \u00e8 moderatamente ellittico e in esso si conoscono 7 variabili. Recede rispetto a noi alla velocit\u00e0 di circa 185 km/s.\nCos\u00ec come per M54, si crede che M79 non si sia formato nella nostra Via Lattea, ma nella Galassia Nana Ellittica del Cane Maggiore, una sua galassia satellite scoperta nel 2003 che in questa epoca sta sperimentando un incontro estremamente ravvicinato con la nostra Galassia, al punto che si crede sar\u00e0 difficile che in futuro potr\u00e0 mantenere la sua forma intatta; c'\u00e8 tuttavia un dibattito in corso sulla natura reale di questa galassia, perci\u00f2 bisogna essere prudenti quando si afferma che quest'oggetto sia originario della Galassia Nana Ellittica del Cane Maggiore."}
{"id": "516121", "revid": "125199676", "url": "https://it.wikipedia.org/wiki?curid=516121", "title": "Claudio Capone", "text": "\u00c8 noto per essere stato la voce dei documentari naturalistici e scientifici dei programmi televisivi \"Quark\" (1981-1995) e \"Superquark\" (dal 1995 fino alla scomparsa), oltre che dei personaggi Luke Skywalker (Mark Hamill) in \"Guerre stellari\" e Ridge Forrester (Ronn Moss) nella soap opera \"Beautiful\".\nBiografia.\nClaudio Capone nacque a Roma, citt\u00e0 nella quale inizi\u00f2 le prime esperienze giovanili come attore in televisione: fra l'altro, interpret\u00f2 nel 1964 il personaggio di Cecchino Bellucci ne \"Il giornalino di Gian Burrasca\" diretto da Lina Wertm\u00fcller e, pi\u00f9 tardi, fu nel cast della serie televisiva \"Qui squadra mobile\" trasmessa nel 1976. Fu anche tra gli interpreti della riduzione teatrale di don Raffaello Lavagna su disco (1967) di \"Marcellino pane e vino\", accanto a voci storiche come Riccardo Paladini, Luigi Almirante, Silvio Noto, Roldano Lupi. Cos\u00ec decise di dedicarsi esclusivamente al doppiaggio agli inizi degli anni Settanta.\nSposato e padre di due figli, fu doppiatore in film, telefilm, soap opera, cartoni animati e messaggi pubblicitari nazionali e locali.\nTra i personaggi doppiati ricordiamo Ridge Forrester (Ronn Moss) nella soap opera \"Beautiful\" e il reverendo Eric Camden (Stephen Collins) della serie \"Settimo cielo\"; altri suoi celebri doppiaggi sono: Luke Skywalker (Mark Hamill) nella prima trilogia di \"Guerre stellari\", Stephen Fry nel ruolo di Oscar Wilde nel film \"Wilde\", Francesco Giuseppe nel ridoppiaggio della trilogia di \"Sissi\", Brad Davis nella parte di Billy Hayes in \"Fuga di mezzanotte\", John Travolta in \"Face/off\" e nel film \"Phenomenon\", Steve Guttenberg dal primo al quarto capitolo della saga cinematografica di \"Scuola di polizia\", Don Johnson nei telefilm \"Miami Vice\" e \"Nash Bridges\", Martin Sheen nel ruolo di Kit Carruthers in \"La rabbia giovane\" (1973) di Terrence Malick.\nNel 1995 vinse il premio \"Leggio d'oro\" come \"miglior voce maschile televisiva\" per il doppiaggio di Ronn Moss in \"Beautiful\".\nElegante ed avvolgente, l'inconfondibile voce di Claudio Capone resta tuttavia legata soprattutto al commento di documentari e servizi in programmi di divulgazione scientifica, come \"Quark\", \"Superquark\", \"Geo\", \"Nel regno degli animali\", \"La macchina del tempo\", \"Passaggio a Nord-Ovest\", \"Ulisse\" e molti altri affini, tanto da divenire, nell'immaginario degli italiani, la voce narrante dei documentari naturalistici, scientifici e culturali per antonomasia.\nProprio per tale fama veniva spesso coinvolto, sempre come voce narrante, anche in versioni satirico-parodistiche di tali documentari.\nMor\u00ec improvvisamente il 23 giugno 2008, all'et\u00e0 di 55 anni, colpito da un ictus, mentre era in Scozia in compagnia del documentarista Mauro Riga per lavoro e per diletto, vista la passione per l'attivit\u00e0 venatoria: durante la notte del 21 giugno accus\u00f2 un malore e la mattina successiva venne trasportato da Crieff nella vicina citt\u00e0 di Perth ove, aggravatosi, mor\u00ec due giorni dopo nel locale ospedale.\nLa prima puntata di \"Superquark\" andata in onda dopo la sua morte, il 3 luglio 2008, gli dedic\u00f2 un omaggio. In tale circostanza un commosso Piero Angela lo defin\u00ec \u00abun uomo molto speciale, con il quale abbiamo percorso una lunga strada\u00bb, e ricord\u00f2 che \u00abnon soltanto possedeva una voce splendida e inconfondibile, ma la sua era soprattutto una lettura intelligente, che dava significato ai testi e contribuiva a renderli chiari\u00bb."}
{"id": "516122", "revid": "1543377", "url": "https://it.wikipedia.org/wiki?curid=516122", "title": "Galassia Girandola del Sud", "text": "La cosiddetta Galassia Girandola del Sud (nota anche come M83 o NGC 5236) \u00e8 una galassia a spirale intermedia visibile nella costellazione dell'Idra e distante circa 15 milioni di anni luce. \u00c8 una delle galassie a spirale pi\u00f9 vicine e luminose nel cielo, ed \u00e8 individuabile anche con un binocolo. Il suo nome \"Galassia Girandola\" \u00e8 dovuto ai suoi bracci a spirale.\nOsservazione.\nM83 \u00e8 una fra le galassie pi\u00f9 luminose del cielo; la si pu\u00f2 individuare circa 18\u00b0 a sud della brillante stella Spica, poco a nord delle stelle che rappresentano la testa del Centauro ed \u00e8 visibile anche con un binocolo di potenza medio-bassa sotto cieli discreti. Un telescopio da 150mm di apertura lo mostra come una macchia nebulosa senza una forma ben definita, in cui il nucleo occupa una posizione di rilievo e domina con la sua luminosit\u00e0 l'alone; con strumenti pi\u00f9 potenti, come un 250mm, quest'ultimo appare tormentato e attraversato da una banda scura a sud.\nM83 pu\u00f2 essere osservata da entrambi gli emisferi terrestri, sebbene gli osservatori dell'emisfero australe sian fortemente avvantaggiati: la galassia infatti si trova in una posizione tale per cui nelle regioni molto settentrionali, come parte del Nord Europa, non sia mai osservabile, mentre dalla fascia temperata resta sempre piuttosto bassa sull'orizzonte; dalle regioni australi invece l'oggetto si pu\u00f2 mostrale piuttosto alto. Il periodo migliore per la sua osservazione nel cielo serale \u00e8 quello compreso fra marzo e luglio.\nStoria delle osservazioni.\nPierre M\u00e9chain scopr\u00ec questa galassia 1780, mentre Nicolas Louis de Lacaille l'aveva gi\u00e0 osservata durante la sua permanenza a Citt\u00e0 del Capo; la segnal\u00f2 al suo collega Charles Messier, che la aggiunse al suo catalogo col numero 83 nel marzo 1781. Egli la descrisse come una nube senza stelle che appare come un bagliore soffuso e subito invisibile al minimo accenno di disturbo luminoso esterno. William Herschel e suo figlio John non furono in grado di determinare la direzione della spirale, notando specialmente la forma del nucleo, mentre il primo a notare la spirale fu Lassell.\nCaratteristiche.\nM83 appare vista quasi perfettamente di faccia, pertanto \u00e8 ben studiata e le sue strutture dei bracci sono ben conosciute; la sua distanza \u00e8 stimata sui 15 milioni di anni luce appena, diventando cos\u00ec una delle galassie pi\u00f9 vicine a noi. Il suo moto nello spazio tuttavia la fa allontanare da noi alla velocit\u00e0 di 337 km/s. Gran parte delle stelle di M83 sono giovani e sono disposte sulle spirali, rendendole cos\u00ec molto luminose e dal caratteristico colore azzurro; le stelle centrali sono invece pi\u00f9 vecchie e appaiono di colore giallo o rossastro. M83 \u00e8 ben nota anche per il gran numero di Supernovae osservate, ben sei: la SN 1923A, la SN 1945B, la SN 1950B, la SN 1957D, la SN 1968L e la SN 1983N.\nIl 16 giugno 2008 il progetto Galaxy Evolution Explorer della NASA scopre un gran numero di stelle neonate fra le spirali di M83; la stranezza risiede nel fatto che sono state scoperte in una regione dove si credeva che non vi fosse materiale a sufficienza per avviare i fenomeni di formazione stellare.\nGruppo di M83.\nM83 si trova al centro di uno dei due sottogruppi del Gruppo Centaurus A/M83, un gruppo di galassie vicino al nostro Gruppo Locale; al centro del sottogruppo adiacente si trova invece la celebre radiogalassia Centaurus A. Questi due gruppi sono talvolta identificati come un gruppo unico e altre volte come due gruppi distinti; tuttavia queste galassie attorno a Centaurus A e quelle attorno a M83 sono fisicamente molto vicine fra di loro ed entrambi i sottogruppi non sembrano muoversi in avvicinamento o in allontanamento fra di loro, apparendo dunque in equilibrio."}
{"id": "516133", "revid": "1543377", "url": "https://it.wikipedia.org/wiki?curid=516133", "title": "M85 (astronomia)", "text": "M 85 (nota anche come NGC 4382) \u00e8 una galassia lenticolare visibile nella costellazione della Chioma di Berenice; fu scoperta da Pierre M\u00e9chain nel 1781. \u00c8 l'elemento pi\u00f9 settentrionale dell'Ammasso della Vergine.\nOsservazione.\nM85 si trova in una regione di cielo priva di stelle di riferimento, fra le costellazioni della Vergine e della Chioma di Berenice; la pi\u00f9 brillante della zona \u00e8 Denebola (), che per\u00f2 si trova a quasi 10\u00b0 di distanza. La galassia si trova al limite della visibilit\u00e0 con un binocolo di media potenza: quasi invisibile in un 10x50, diventa simile ad un pallino luminoso con un 20x80; nonostante sia una delle galassie pi\u00f9 appariscenti del gruppo di cui fa parte, per poterne apprezzare l'alone occorre un telescopio amatoriale da 80mm di apertura. Con un 140mm \u00e8 visibile come un oggetto allungato in senso nord-sud e con un alone del diametro di 4' x 2'; in un 200mm tuttavia questo alone permane privo di particolari.\nM85 pu\u00f2 essere osservata con facilit\u00e0 da entrambi gli emisferi terrestri e da tutte le aree abitate della Terra, grazie al fatto che la sua declinazione non \u00e8 eccessivamente settentrionale; dalle regioni boreali \u00e8 maggiormente osservabile e si presenta estremamente alto nel cielo nelle notti di primavera, mentre dall'emisfero australe appare mediamente pi\u00f9 basso, ad eccezione delle aree prossime all'equatore. Il periodo migliore per la sua osservazione nel cielo serale \u00e8 quello compreso fra febbraio e agosto.\nStoria delle osservazioni.\nLa galassia fu scoperta da Pierre M\u00e9chain nel 1781, assieme a molte altre visibili in questa regione di cielo; la posizione e la descrizione furono fornite da Charles Messier, che oltre ad inserirla nel suo celebre catalogo ne indic\u00f2 i dettagli osservativi: afferma infatti che \u00e8 talmente debole da poter essere visibile solo in notti limpide e solo quando passa il meridiano. John Herschel la descrisse come una nebulosa tondeggiante, mentre Lord Rosse indic\u00f2 che possiede una forma ovaleggiante e che nel suo centro si trova una stella di tredicesima grandezza.\nCaratteristiche.\nM85 \u00e8 una galassia di forma ellittica molto schiacciata o lenticolare, senza traccia di strutture a spirale; come parte dell'Ammasso della Vergine, la sua distanza \u00e8 pari a circa 60 milioni di anni luce. La sua massa \u00e8 di 400 miliardi di masse solari e la sua magnitudine assoluta \u00e8 stata stimata di -21,9; il diametro sarebbe invece di 115.000 anni luce, dunque leggermente pi\u00f9 grande della nostra Via Lattea. Si allontana da noi alla velocit\u00e0 di 729 km/s. Il 20 dicembre 1960 fu scoperta una Supernova del tipo Ia, catalogata come 1960R, che raggiunse la magnitudine apparente di 11,7. Il 25 giugno 2020 \u00e8 stata scoperta un'altra Supernova Ia, SN 2020nlb.\nM85 \u00e8 in interazione con la galassia a spirale NGC 4394 e la piccola galassia ellittica catalogata come MCG 3-32-38."}
{"id": "516135", "revid": "1543377", "url": "https://it.wikipedia.org/wiki?curid=516135", "title": "M88 (astronomia)", "text": "M 88 (nota anche come NGC 4501) \u00e8 una galassia a spirale visibile nella costellazione della Chioma di Berenice; fu scoperta da Charles Messier nel 1781. Fa parte dell'Ammasso della Vergine.\nOsservazione.\nM88 si trova in una regione di cielo priva di stelle di riferimento, fra le costellazioni della Vergine e della Chioma di Berenice; la si pu\u00f2 trovare circa a met\u00e0 strada e poco a nord della linea che congiunge le stelle Denebola e Vindemiatrix. La sua luminosit\u00e0 \u00e8 al limite della visibilit\u00e0 con un binocolo di media potenza, mentre con un telescopio da 80mm di apertura si presenza come una chiazza chiara leggermente allungata; in un 150mm appare come un'ellisse allungato in senso SE-NW, con un nucleo centrale pi\u00f9 luminoso. Telescopi da 200 o 300mm mostrano un alone esteso in cui si evidenziano tracce dei bracci di spirale.\nM88 pu\u00f2 essere osservata con facilit\u00e0 da entrambi gli emisferi terrestri e da tutte le aree abitate della Terra, grazie al fatto che la sua declinazione non \u00e8 eccessivamente settentrionale; dalle regioni boreali \u00e8 maggiormente osservabile e si presenta estremamente alto nel cielo nelle notti di primavera, mentre dall'emisfero australe appare mediamente pi\u00f9 basso, ad eccezione delle aree prossime all'equatore. Il periodo migliore per la sua osservazione nel cielo serale \u00e8 quello compreso fra febbraio e agosto.\nStoria delle osservazioni.\nLa galassia fu scoperta da Charles Messier nel corso del 1781, il quale oltre ad inserirla nel suo celebre catalogo ne forn\u00ec i dettagli osservativi: afferma infatti che \u00e8 una nebulosa estremamente debole; assieme a questa il Messier scopr\u00ec un gran numero di altre galassie in questa regione di cielo. John Herschel la descrisse come una nebulosa luminosa, molto larga e di forma fortemente ellittica, lunga 8' e larga 1' e con la met\u00e0 superiore pi\u00f9 luminosa di quella meridionale; altri osservatori, come l'ammiraglio Smyth e Lord Rosse descrissero quest'oggetto in maniera simile.\nCaratteristiche.\nM88 appartiene all'Ammasso della Vergine; la sua inclinazione rispetto alla nostra linea di vista \u00e8 di circa 30\u00b0, sufficiente perch\u00e9 siano visibili le strutture dei bracci di spirale, che appaiono ben marcati; le sue dimensioni sono pari a 130.000 anni luce, dunque superiori a quelle della Via Lattea, cos\u00ec come la sua massa, stimata in circa 200 miliardi di masse solari. La distanza sarebbe di circa 50 milioni di anni luce. Secondo le stime sulla sua velocit\u00e0 radiale la galassia retrocede da noi alla velocit\u00e0 di 2.285 km/s; nel maggio del 1999 \u00e8 stata osservata una supernova denominata come SN 1999cl, che raggiunse una magnitudine apparente pari a 13,6."}
{"id": "516138", "revid": "599013", "url": "https://it.wikipedia.org/wiki?curid=516138", "title": "Val Fontanabuona", "text": "La val Fontanabuona \u00e8 una delle principali valli della citt\u00e0 metropolitana di Genova, in Liguria, e si trova a nord del golfo Paradiso, del promontorio di Portofino, e del golfo del Tigullio.\n\u00c8 attraversata dalla strada statale 225 (chiamata della val Fontanabuona), e dalla strada provinciale 77 di Boasi, dove nasce la vallata. Via autostrada \u00e8 raggiungibile dai caselli di Recco, Busalla, Genova-Est, Chiavari e Lavagna.\nLa citt\u00e0 di Cicagna \u00e8 considerata il capoluogo della valle.\nConosciuta soprattutto per essere stata un feudo della potente dinastia dei Fieschi e per le sue numerose cave di pregiata ardesia, \u00e8 situata nella parte di levante della provincia di Genova, nell'entroterra del golfo del Tigullio. Si sviluppa alle spalle del promontorio di Portofino ed ha nell'entroterra di Chiavari i suoi centri principali. Fanno parte della valle i comuni di Carasco, Cicagna, Cogorno, Coreglia Ligure, Favale di Malvaro, Leivi, Lorsica, Lumarzo, Moconesi, Neirone, Orero, San Colombano Certenoli e Tribogna.\nAttraverso strade secondarie \u00e8 accessibile tanto da nord-ovest, per la galleria di Boasi e il traforo delle Ferriere (Bargagli) quanto da sud-est (risalendo il corso del torrente Lavagna e transitando per i centri di Carasco, alla base del monte Carnella, e Cicagna, dove ha sede l'Ecomuseo \"La via dell'ardesia\").\nGeografia fisica.\nClima.\nLa sua posizione parallela al mare e i contrafforti a nord piuttosto alti (alcuni ben oltre i 1000 metri) riparano parzialmente la val Fontanabuona dai freddi venti provenienti da nord e da nord-est durante i mesi invernali. Questo fattore orografico \u00e8 decisivo per il clima, che \u00e8 sostanzialmente mite, anche se i contrafforti a sud, pi\u00f9 bassi ma comunque in grado di sfiorare i 1000 metri nell'alta valle, impediscono una piena influenza dell'azione temperata del tiepido mar Ligure.\nI punti pi\u00f9 esposti all'ingresso dei venti sono il nord-ovest (dove l'Appennino si abbassa fin sotto i 700 metri) e il sud-est (in corrispondenza dell'imbocco della valle, dove il torrente Lavagna \u2013 che la percorre tutta\u00a0\u2013 si tuffa nel fiume Entella, appena dietro a Chiavari). Nell'alta valle, nel tardo inverno o a inizio primavera, il maestrale pu\u00f2 occasionalmente portare la neve fino al piano e lo scirocco, per effetto stau, pu\u00f2 scaricare grandi quantit\u00e0 di pioggia sui pendii esposti nella stagione autunnale e in quella invernale.\nTutta la valle ha precipitazioni abbondantemente superiori ai 1000\u00a0mm annui. Si raggiungono i 2000\u00a0mm sui contrafforti settentrionali e, in particolare, nell'alta valle del Neirone dove\u00a0\u2013 in localit\u00e0 Giassina\u00a0\u2013 la Fontanabuona confina con la val Trebbia e la val d'Aveto. Importante \u00e8 pure la quantit\u00e0 di pioggia che cade nell'alta valle (da Ferriere di Lumarzo in su) e sulle alture alle spalle del promontorio di Portofino. Il mese pi\u00f9 secco \u00e8 luglio ma anche in piena estate non mancano i temporali. La stagione tendenzialmente pi\u00f9 piovosa \u00e8 quella autunnale ma\u00a0\u2013 soprattutto negli ultimi anni\u00a0\u2013 la latitanza del flusso perturbato atlantico ha reso meno prevedibile la distribuzione delle piogge che, comunque, rimane poco lontana dalle medie trentennali in tutta la zona.\nNella stagione invernale la temperatura \u00e8 mediamente compresa tra 0 e 10 gradi centigradi. Normalmente \u00e8 dicembre il mese dei primi freddi e delle prime brinate nel fondovalle ma non sono mancati episodi di gelo anche a novembre. In pieno inverno le brinate possono raggiungere tutto il fondovalle. Le temperature pi\u00f9 rigide, in casi di inversione termica, si registrano tra Gattorna e Ferriere dove\u00a0\u2013 nelle zone in ombra - a volte la brina resiste per l'intera giornata. La neve compare quasi tutti gli anni al di sopra dei 200 metri, ma difficilmente \u00e8 abbondante o persistente. La valle, infatti, quasi non risente degli effetti della famosa tramontana scura che periodicamente coinvolge le zone comprese tra Genova e Savona. I rilievi a nord sono infatti troppo alti per poter consentire alle depressioni sul mar Ligure di risucchiare aria fredda dalle zone padane verso questa valle. Le uniche zone marginalmente esposte alla tramontana scura sono quelle dell'alta valle. Sui rilievi a sud, invece, si hanno a volte temperature di 3/5 gradi superiori a quelle della citt\u00e0 di Genova. Importanti episodi nevosi si verificano ogni 5-6 anni. Negli ultimi due decenni sono da menzionare le abbondanti nevicate del 28 febbraio 2001, del 5 marzo 2005, del 26-27 gennaio 2006 e l'ondata di gelo del febbraio 2012. Dal comune di Cicagna in gi\u00f9 verso Lavagna la neve \u00e8 un evento raro perch\u00e9 la zona \u00e8 pi\u00f9 sensibile all'influsso del mar Ligure e perch\u00e9 l'eventuale \"cuscino\" di aria fredda \u00e8 eroso pi\u00f9 rapidamente.\nLe estati sono caratterizzate da giornate calde e assolate e notti fresche; l'escursione termica \u00e8 pi\u00f9 pronunciata rispetto alla costa e il tasso di umidit\u00e0 nelle ore diurne \u00e8 quasi sempre inferiore al 50%, con temperature generalmente comprese tra i 15 e i 30 gradi. Sempre in estate, in svariati casi le temperature massime possono superare anche di 3-4 gradi quelle delle localit\u00e0 costiere e, durante le ondate di calore pi\u00f9 intense, portarsi a ridosso dei 40 gradi nel fondovalle.\nStoria.\nStoria.\nIl toponimo \"Fontanabuona\" (\"Fontann-a bonn-a\" in Lingua ligure), citato per la prima volta nel 1148 nel registro della Curia arcivescovile di Genova, prende il nome dalla presenza di un'antica fontana situata nella frazione di Castello, chiamata \"fontana di Can\u00e0\"nel comune di Favale di Malvaro. Gli abitanti del paese qui venivano a rifornirsi di questa pregiata acqua, tanto da aggiungerne la parola \"buona\". Fu cos\u00ec che l'intera vallata prese il nome di \"Fontana Buona\", ad oggi poi chiamata \"Fontanabuona\".\nFin dall'epoca longobarda nella zona vi operano i monaci dell'Abbazia di San Colombano di Bobbio, il territorio con vari possedimenti era inserito nel grande feudo reale ed imperiale monastico.\nIn seguito sua storia seguir\u00e0 quella della Repubblica di Genova - che divise la valle in tre aree comprese nei rispettivi capitaneati di Recco, Rapallo e Chiavari - e si snoda lungo otto secoli, dal 1147 al primo Ottocento. La famiglia Fieschi segn\u00f2 un'importante presenza feudale nella valle e proprio nel borgo medievale di San Salvatore dei Fieschi (presso Cogorno) i nobili avevano residenza feudale con un proprio palazzo.\nIl 26 dicembre 1896, a Lumarzo, in localit\u00e0 Rossi, nacque Natalina Garaventa, futura madre di Frank Sinatra.\nLa valle, che fino al 2011 faceva parte della Comunit\u00e0 montana Fontanabuona e la cui importanza storica \u00e8 testimoniata dalla presenza di numerosi palazzi signorili e antiche chiese, durante la seconda guerra mondiale fu campo di battaglia per numerose formazioni partigiane della Resistenza italiana.\nTerra di origine di Colombo?\nFonti storiche sostengono che la famiglia del navigatore genovese Cristoforo Colombo fosse originaria della val Fontanabuona, in particolare della zona di Terrarossa di Moconesi. A conferma del dato, tuttavia, non esistono documentazioni storiche.\nL'et\u00e0 napoleonica.\nL'et\u00e0 napoleonica vide numerose insorgenze anti-francesi manifestarsi in tutta la Penisola; per quanto riguarda la Liguria la Valle Fontanabuona fu uno dei maggiori epicentri di queste rivolte, spesso sobillate dal clero impaurito dalla neonata Repubblica Ligure, dai suoi provvedimenti dal sapore giacobino e soprattutto timoroso di veder cancellati i propri privilegi feudali. Il 4 settembre del 1797 i contadini della Fontanabuona presero le armi contro il governo e in difesa della religione; la zona, non a caso, nelle cronache dell'epoca, viene indicata come la \u00abVandea\u00bb ligure. \nLe migrazioni.\nLa Fontanabuona fu percorsa, fin dall'Ottocento, da grandi emigrazioni verso l'estero che lasciarono un segno tangibile nei censimenti: comuni come Lumarzo e San Colombano Certenoli videro dimezzata la loro popolazione, mentre a Neirone \u00e8 rimasto, dall'inizio dei flussi migratori, un abitante su quattro.\nLe principali correnti migratorie estere sono tre:\nLa prima, rivolta soprattutto verso le regioni amburghesi, coinvolse i comuni dell'alta Fontanabuona, ovvero Neirone, Moconesi, Tribogna e Lumarzo, e cominci\u00f2 a delinearsi attorno al 1880. La peregrinazione (non si pu\u00f2 in effetti parlare di migrazione in senso proprio, essendo uno spostamento stagionale) aveva come unico obiettivo il commercio dei giocattoli; questi piccoli e semplici balocchi artigianali venivano esibiti su piccoli tavolini (\"fondini\") lungo le strade affollate di bambini, che accorrevano numerosi per comprare ad esempio trombette, fischietti, \"pelouche\", palloncini e girandole.\nAncora oggi \u00e8 presente una \"Kleinesschimdtstrasse\" in alcune citt\u00e0 amburghesi, una sorta di quartiere dove intere famiglie operavano in questo settore: a volte la migrazione diventava annuale.\nA testimonianza di quei proficui periodi che alimentavano il passaggio di denaro in quella che era una valle piuttosto isolata, sta la costruzione di un \"albergo moderno\" situato nella frazione di Gattorna (nella quale in seguito gran parte della popolazione avrebbe parlato il tedesco), resa possibile da un abitante della zona con i denari guadagnati in Germania con il commercio dei giocattoli.\nLa seconda fu contemporanea, ma pi\u00f9 lunga in termini di tempo, a quella \"tedesca\", ed interess\u00f2 il versante atlantico oppure, caso tipico dei favalesi (gli abitanti di Favale di Malvaro) che volevano ricongiungersi ai compaesani, il versante pacifico. Questo spostamento in massa della popolazione, seppur interrotto (ma subito ripreso) dallo scoppio della prima guerra mondiale, and\u00f2 a diminuire di un quinto l'intera popolazione della val Fontanabuona.\nComunque, i paesani che attraversarono l'oceano in cerca di sorte migliore, riuscirono a poco a poco ad imporsi: chi da umile spazzino fondava una societ\u00e0 di smaltimento di rifiuti, chi apriva pasticcerie offrendo (o spacciando per tali) tipiche prelibatezze liguri.\nL'ultimo flusso migratorio, successivo al 1945, si rivolse verso regioni del Sudamerica quali il Cile.\nSebbene le distanze che dividevano i due continenti erano a quei tempi enormi, le famiglie riuscirono a tenersi strettamente in contatto con gli emigrati; la costruzione della chiesa di Ferrada di Moconesi e la ristrutturazione di quella di Gattorna furono resi possibili dai loro aiuti economici, che talvolta andavano letteralmente a riempire i portafogli di ogni abitante del paese: singolare il caso della popolazione di San Marco D'Urri (comune di Neirone), dove ad ogni abitante una famiglia emigrata ed arricchitasi nelle Americhe, sped\u00ec una somma di centinaia di dollari, una fortuna a quel tempo.\nA tutto ci\u00f2 si aggiungono poi migrazioni interne: antichi borghi posti a mezzacosta (pi\u00f9 difendibili in epoca medievale) furono abbandonati, e la gente si rivolse verso i centri posti sul fondovalle, che offrivano pi\u00f9 possibilit\u00e0 di occupazione oltre a un minor isolamento, oppure verso Genova e la Riviera ligure di levante.\nCultura.\nLa valle Fontanabuona fa parte della zona delle Quattro Province (Alessandria, Genova, Pavia, Piacenza), area culturalmente omogenea caratterizzata dalla musica da piffero.\nIl repertorio musicale \u00e8 corposo, antico, trasmesso attraverso i secoli (il \"fifaro\" \u00e8 citato in uno scritto del Pessagno su fatti della val Fontanabuona del 1578) comprende oltre le melodie da ballo, brani che scandivano i momenti della vita contadina.\nIl pi\u00f9 rinomato costruttore di pifferi fu Nicol\u00f2 Bacigalupo, detto \"\u00fc Grixiu\" (Cicagna, 1863-1937) attivo a Cicagna, dal 1900, dopo il suo ritorno dal Per\u00f9, fino alla sua morte. Ci\u00f2 che rimane della bottega del Grixiu, gli strumenti musicali semilavorati e gli attrezzi tra cui il tornio a pedale, \u00e8 conservato nel museo etnografico Ettore Guatelli di Ozzano Taro, frazione di Collecchio in provincia di Parma.\nNella valle nacque probabilmente la tradizione degli offi\u00e7i\u00eau, candele devozionali utilizzate durante il periodo tra Ognissanti e la commemorazione dei defunti per le orazioni serali ed il rosario.\nInfrastrutture e trasporti.\nStrade.\nLa costruzione della strada della Val Fontanabuona \u00e8 iniziata nel 1846 con il tronco Carasco-Gattorna lungo il torrente Lavagna e terminata nel 1934 con il tronco Ferriere-Sottocolla di Boasi.\nTunnel della Val Fontanabuona.\nDai primi anni 1990 \u00e8 in discussione la realizzazione d'una nuova galleria autostradale tra Moconesi e Rapallo, chiamata \"tunnel della Val Fontanabuona\".\nNonostante le tante pressioni fatte dai sindaci dei comuni della valle e dalla deputata Raffaella Paita, ad oggi i lavori per la costruzione della galleria non sono ancora iniziati.\nIl 15 ottobre 2021 il Ministero delle Infrastrutture annuncia un accordo con Societ\u00e0 Autostrade che prevederebbe la realizzazione del tunnel della Val Fontanabuona da parte dell'azienda stessa, come opera compensativa ai cittadini liguri per i danni sub\u00ecti dal crollo del ponte Morandi nell'estate 2018.\nLa notizia \u00e8 stata accolta positivamente e con cauto ottimismo dai sindaci e dagli amministratori locali della valle.\nSecondo l'accordo firmato tra il ministero e Societ\u00e0 Autostrade, le gallerie della Val Fontanabuona dovrebbero essere pronte entro il 2030.\nFerrovie.\nLa valle non \u00e8 servita da alcuna linea ferroviaria, l'unica stazione di riferimento \u00e8 quella di Chiavari. Nel 1895 nacque a Genova un comitato composto dal mondo finanziario e commerciale della citt\u00e0 con l\u2019obiettivo di costruire una linea ferroviaria diretta Genova-Piacenza attraverso la Val Fontanabuona, nel 1905 venne presentato un progetto per costruire una ferrovia Genova-Borgo Val di Taro attraverso la val Fontanabuona, ma entrambi non entrarono nella fase esecutiva.\nPista ciclabile.\nLa \"ciclovia dell'ardesia\" \u00e8 una pista ciclabile, lunga circa 35\u00a0km, che costeggiando tramite sentieri sterrati e asfaltati in buona parte il percorso del fiume Entella (nella zona a sud), e quindi del torrente Lavagna inoltrandosi nella valle, permette un collegamento bici \"costa-entroterra\" dalla zona di Lavagna fino alla localit\u00e0 Bassi di Tribogna.\nNel 2012, in collaborazione con la Regione Liguria, \u00e8 stata promossa una manifestazione per la riscoperta di questa pista ciclabile fontanina - una delle pi\u00f9 lunghe del territorio regionale - tra visite guidate ai borghi e localit\u00e0 che la \"ciclovia dell'ardesia\" attraversa e degustazione di prodotti tipici del territorio."}
{"id": "516140", "revid": "580197", "url": "https://it.wikipedia.org/wiki?curid=516140", "title": "Porto d'Ascoli", "text": "Porto d'Ascoli \u00e8 una localit\u00e0 delle Marche, un quartiere di San Benedetto del Tronto, situato presso la foce del fiume Tronto. Possiede anche una stazione ferroviaria, sulla linea adriatica Pescara-Ancona.\nStoria.\nNel nome ricorda la concessione di Federico II del 1245, fatta alla citt\u00e0 di Ascoli, per la costruzione di un porto alla foce del Tronto.\nPorto d'Ascoli apparteneva allo Stato della Chiesa e rientrava nella provincia denominata Marca Fermana; il suo territorio giungeva al Tronto, secolare confine col Regno di Napoli, poi Regno delle Due Sicilie. Infatti vicino all'antico ponte di barche alla foce del fiume Tronto, nel 1847 fu posto l'ultimo cippo di confine (il numero 649) che indicava il confine tra gli stati pontifici e il regno delle Due Sicilie. Questi cippi in pietra, alti circa un metro e riportanti gli stemmi papali e borbonici, furono posti al confine fra i due Stati nel 1846 e 1847 partendo dalla foce del torrente Canneto (tra Fondi e Terracina) sul mar Tirreno e finendo appunto alla foce del Tronto sul mar Adriatico.\nNel 1935, mediante regio decreto, la frazione di Porto d'Ascoli fu staccata dal comune di Monteprandone e annessa al comune di San Benedetto del Tronto. L'accorpamento, che avvenne dopo molti vani tentativi precedenti, fu determinato da motivi di convenienza territoriale: San Benedetto infatti era all'epoca in piena espansione e aveva bisogno di spazio per il proprio sviluppo.\nRimase frazione fino al 1961, anno in cui viene ufficialmente incorporata al nucleo urbano di San Benedetto del Tronto dall'ISTAT (in occasione del Censimento), divenendone parte integrante. Anche il Codice di Avviamento Postale di Porto d'Ascoli, contrassegnato dal n. 63037, con la riforma del settembre 2006, \u00e8 stato abolito: da tale data, l'unico CAP in vigore per tutto il territorio comunale di San Benedetto del Tronto era il 63039.\nDal 29 ottobre 2010 il nuovo CAP del comune \u00e8 63074.\nMonumenti e luoghi d'interesse.\nLungomare.\nTra il 2004 e il 2007 \u00e8 stato completato il radicale ammodernamento della parte sud del lungomare di San Benedetto del Tronto in cui, oltre all'area pedonale ed alla pista ciclabile (facente parte del pi\u00f9 esteso progetto della Ciclovia Adriatica che una volta completato collegher\u00e0 l'intera costa adriatica), sono presenti dei \"giardini tematici\", le \"oasi\": giardino arido, giardino umido, giardino delle palme, giardino delle rose, giardino della macchia mediterranea. I materiali scelti sono compatibili con la nuova vocazione del lungomare in modo da far apparire tali tratti veri e propri spazi naturali sul mare, ove sostare per ammirare il panorama, o per l'accesso diretto alla spiaggia. Tutto questo fa parte di un grande progetto che prevede il rifacimento dell'intero lungomare di San Benedetto del Tronto, che verr\u00e0 completato a partire dal 2010.\nTorre guelfa.\nSi trova all'interno di una villa privata (Marchesi Laureati), ma si pu\u00f2 scorgere dalla S.S. 16. Si tratta di una torre di difesa a base quadrata del XIV secolo con opera a sporgere costituita da beccatelli e piombatoi. Costituita in muratura a sacco con paramenti esterni ed interni in laterizio, faceva parte del forte ricostruito dalla citt\u00e0 di Ascoli dopo il 1348, distrutta poi da Gentile da Mogliano, signore di Fermo.\nCaserma pontificia.\n\u00c8 ubicata al bivio tra la S.S. 16 Adriatica e la via del Mare, strada principale di Porto d'Ascoli. Edificio cinquecentesco fortificato a pianta quadrangolare con chiostro interno e portale d'ingresso in pietra, conserva ancora lo stemma in pietra della citt\u00e0 di Ascoli ed \u00e8 stata la sede di un'importante dogana pontificia presso il fiume Tronto, per secoli confine col Regno di Napoli divenuto poi Regno delle Due Sicilie. La struttura, in epoca recente, \u00e8 stata in parte trasformata in luogo di ristorazione.\nLa riserva naturale Sentina.\nSituata a nord della foce del fiume Tronto, la riserva naturale regionale Sentina \u00e8 un'area di 200 ettari nella quale sono presenti solo pochissimi edifici rurali e che, nonostante qualche zona coltivata e nonostante i tentativi di bonifica integrali effettuati nel passato, presenta una zona umida di grandissima importanza a livello biologico e aviofaunistico. \u00c8 indicata come una delle ultime zone umide per la migrazione dell'avifauna, presente tra la foce del Po e il Gargano ed \u00e8 uno dei rarissimi tratti di spiaggia sabbiosa con retroterra non edificato di tutto l'Adriatico. \u00c8 ricca di specie vegetali e animali a rischio o sempre pi\u00f9 rare sul suolo italiano, e la sua importanza in ottica ambientale \u00e8 crescente, data la continua antropizzazione di tutte le zone costiere sia delle Marche che del confinante Abruzzo.\nSport.\nGinnastica artistica.\nLa World Sporting Academy ha la propria sede di allenamento presso la tensostruttura per la ginnastica all'interno del centro sportivo \"Sabatino D'Angelo\", di cui rivendica la gestione.\nCalcio.\nLa principale squadra di calcio del luogo \u00e8 \"S.S.D. Porto d'Ascoli S.r.l.\", storica societ\u00e0 dilettantistica sambenedettese fondata nel 1963, che milita nel campionato di Serie D. Le altre squadre di calcio sono: \"A.S.D. Molo Sud\" e \"Agraria Club\" che militano entrambe in Seconda Categoria.\nEconomia.\nLa principale voce dell'economia \u00e8 il turismo. Porto d'Ascoli infatti \u00e8 una nota stazione balneare di San Benedetto del Tronto, veicolata dal marchio Riviera delle Palme. Sono presenti numerose aziende del settore agro-alimentare (soprattutto nel campo dei surgelati), che costituiscono un vero e proprio \"distretto\".\nMobilit\u00e0 e trasporti.\nFerrovie.\nLa stazione ferroviaria di Porto d'Ascoli, posta lungo ferrovia Adriatica, \u00e8 localit\u00e0 di diramazione della ferrovia Ascoli Piceno-San Benedetto del Tronto, servita dalle relazioni regionali Trenitalia svolte nell'ambito del contratto di servizio stipulato con la Regione Marche.\nMobilit\u00e0 urbana.\nIl trasporto pubblico urbano e suburbano \u00e8 gestito con autolinee della societ\u00e0 START."}
{"id": "516142", "revid": "110157", "url": "https://it.wikipedia.org/wiki?curid=516142", "title": "The Modern Age", "text": "The Modern Age \u00e8 un EP del gruppo musicale The Strokes.\nI brani sono tratti da \"Is This It\", il CD di debutto della band, uscito nel 2001."}
{"id": "516150", "revid": "228587", "url": "https://it.wikipedia.org/wiki?curid=516150", "title": "Last Nite", "text": "Last Nite \u00e8 il secondo singolo tratto da \"Is This It\", album di debutto dei newyorkesi The Strokes.\nPrima della pubblicazione ufficiale era stata pubblicata una versione demo di \"Last Nite\" su vinile 7inch per l'etichetta XL Records.\nIl B-side del CD1, \"When It Started\" \u00e8 la canzone che ha sostituito \"New York City Cops\" nella versione USA di \"Is This It\".\nDel singolo esistono pi\u00f9 versioni versioni: la CD1 e CD2, quella ceca in vinile a 45 giri rosso, quella europea con solo 2 tracce (\"Last Nite\" e \"When It Started\"), quella giapponese-australiana con 4 canzoni.\nCuriosit\u00e0.\nIn Italia, sull'emittente VIVA (poi All Music) il video di \"Last Nite\" fu erroneamente intitolato \"Fiesta\", come una canzone degli Ska-P che circolava nello stesso periodo.\nIl video di \"Last Nite\" \u00e8 una performance live degli Strokes.\nNel 2003 la cantautrice americana Vitamin C ha realizzato una cover di \"Last Nite\", modificando le sonorit\u00e0 da rock a pop anni ottanta e inserendo delle citazioni musicali di \"Heart Of Glass\" di Blondie.\nDel video esiste anche una seconda versione live registrata per MTV Europe dove, ancora una volta, gli Strokes esprimono le proprie capacit\u00e0 live.\nCollegamenti.\nTesto \"Last Nite\" \nVideo \"Last Nite\" - The Strokes \nVideo \"Last Nite\" - Vitamin C \nVideo \"Last Nite\" @ MTV Europe "}
{"id": "516156", "revid": "183581", "url": "https://it.wikipedia.org/wiki?curid=516156", "title": "Malcondizionamento", "text": ""}
{"id": "516157", "revid": "729019", "url": "https://it.wikipedia.org/wiki?curid=516157", "title": "Schwere Panzerabteilung 507", "text": "Lo schwere Panzerabteilung 507, comunemente abbreviato in s.Pz.Abt. 507 fu una delle principali unit\u00e0 corazzate d'\u00e9lite delle \"Wehrmacht\", e venne impegnata su diversi fronti come forza di pronto intervento.\nCreato il 23 settembre 1943 con personale del I. Abteilung del Panzer-Regiment 4 della 13. Panzer-Division, l'unit\u00e0 ricevette tutti i propri Panzer VI Tiger I tra il dicembre 1943 e il febbraio 1944. Dopo il necessario periodo di addestramento il battaglione venne inviato sul Fronte Orientale nel marzo del 1944, dove venne impegnato in continui combattimenti contro le forze avanzanti dell'Armata Rossa.\nNel dicembre del 1944 il battaglione poteva contare su una forza di 55 Tiger, e con queste forze venne investito dall'offensiva invernale sovietica sul Tarnapol, nei pressi di Vitebsk e Narev: la cruenza dei combattimenti \u00e8 dimostrata dal fatto che al 1\u00ba febbraio 1945 il battaglione poteva contare solamente su 7 carri, nessuno dei quali in grado di combattere.\nIl 6 febbraio 1945, l'unit\u00e0 venne fatta pertanto rientrare al campo di addestramento di Sennelager, e riequipaggiata con i Panzer VI Tiger II. Gli ultimi giorni della guerra per il battaglione furono legati a una serie di scontri proprio nella zona di Sennel\u00e4ger."}
{"id": "516158", "revid": "235890", "url": "https://it.wikipedia.org/wiki?curid=516158", "title": "Sistema integrabile", "text": ""}
{"id": "516159", "revid": "1924342", "url": "https://it.wikipedia.org/wiki?curid=516159", "title": "Jump (Madonna)", "text": "Jump \u00e8 una canzone della cantautrice statunitense Madonna estratta come quarto singolo dall'album \"Confessions on a Dance Floor\" nel 2006.\nIl singolo.\nPubblicato in Europa il 3 novembre 2006, \"Jump\" riporta in auge uno dei primi temi delle canzoni di Madonna: nella vita bisogna buttarsi e mai guardare insieme.\nIn un'intervista sul sito web Popjustice, Stuart Price, produttore dell'intero \"Confessions on a dance floor\", ha rivelato che Jump sarebbe stata ispirata direttamente da Chris Lowe, membro dei Pet Shop Boys dei quali sia Madonna che Price sono grandi fan.\n\"Jump\" contiene un campionamento della popolare \"West End Girls\" dei Pet Shop Boys. A quanto pare, durante la registrazione del disco, Madonna avrebbe esclamato, a un certo punto:\n\u00abPet Shop Boys! I fucking love them! \u00bb\nIl singolo contiene una b-side: \"History\", brano scartato dall'album \"Confessions on a Dance Floor\". Il brano era in procinto di essere lanciato come terzo singolo estratto dall'album \"Confessions on a Dance Floor\" e quindi come brano per il periodo estivo, ma la scelta \u00e8 poi ricaduta su \"Get Together\", che l'ha sostituito per coincidere con l'avvio del Confessions Tour.\nIl video.\nIl video di \"Jump\" \u00e8 stato girato a Tokyo il 19 settembre 2006 in Giappone, paese in cui Madonna era giunta in quel periodo per esibirsi con il suo \"Confessions Tour\". Il video inizia con lo skyline di Tokyo. Il video mostra ballerini fare parkour e Free Running (acrobazie, capriole e salti tra i palazzi cittadini) intervallati dalla cantante che si muove o si contorce in una gabbia nera fra mille insegne al neon colorate, in alcune insegne c'\u00e8 scritto Madonna o Jump in giapponese.\nL'artista infatti si dimena come per liberarsi, o scalcia verso l'aria ma invano. Guarda lo schermo ed ammicca a prendere le rampe per fare anche lei stessa delle acrobazie o passi scattanti. Madonna cambia look con un caschetto biondo e indossa una tuta di pelle nera. . Quel taglio di capelli lo ha indossato negli ultimi due concerti del \"Confessions Tour\" al Tokyo Dome (il 20 settembre 2006 e Il 21 settembre 2006). Inoltre, si vede l'artista fendere l'aria con le braccia o dare calci per aumentare la propria espressivit\u00e0, anche ripresa da pi\u00f9 angolazioni. Il video termina con lo skyline di Tokyo di sera."}
{"id": "516164", "revid": "30753", "url": "https://it.wikipedia.org/wiki?curid=516164", "title": "Guillotine leg drop", "text": ""}
{"id": "516165", "revid": "1391549", "url": "https://it.wikipedia.org/wiki?curid=516165", "title": "Tokyo (disambigua)", "text": ""}
{"id": "516166", "revid": "1522738", "url": "https://it.wikipedia.org/wiki?curid=516166", "title": "Capitano McAllister", "text": ""}
{"id": "516167", "revid": "729019", "url": "https://it.wikipedia.org/wiki?curid=516167", "title": "Schwere Panzerabteilung 506", "text": "Lo schwere Panzerabteilung 506, comunemente abbreviato in s.Pz.Abt. 506 fu una delle principali unit\u00e0 corazzate d'\u00e9lite delle \"Wehrmacht\", e venne impegnata su diversi fronti come forza di pronto intervento.\nCreato nel luglio del 1943 con personale del III. Abteilung del Panzer-Regiment 33 della 9. Panzer-Division. Dopo aver ricevuto i propri 45 Tiger I, il battaglione venne impegnato per tutto il resto del 1943 nella battaglia del basso Dnieper. Il 1\u00ba gennaio del 1944 l'unit\u00e0 venne inviata a sud di Korovograd, combattendo a Krivoi Rog.\nFatto rientrare in Germania nell'agosto del 1944, per essere riequipaggiato, i Tiger I superstiti vennero ripartiti tra altre unit\u00e0, mentre vennero utilizzati i nuovi Tiger II nel confronto contro le forze anglo-americane. In settembre, dopo aver ricevuto i 45 carri pesanti, l'unit\u00e0 venne impegnata nella zona di Oosterbeek, a sud di Arnhem per fronteggiare l'Operazione Market Garden.\nLo schwere Panzerabteilung 506 fu l'unico tra i battaglioni pesanti dell'esercito a prendere parte all'Offensiva delle Ardenne, successivamente alla quale continu\u00f2 a combattere in Germania, arrendendosi infine nella sacca della Ruhr nell'aprile del 1945."}
{"id": "516173", "revid": "767487", "url": "https://it.wikipedia.org/wiki?curid=516173", "title": "Heart in a Cage", "text": "Heart in a Cage \u00e8 il secondo singolo del gruppo rock statunitense The Strokes dal terzo album della band First Impressions of Earth. \u00c8 stato pubblicato il 20 marzo 2006 nel Regno Unito e il 18 aprile nel resto del mondo.\n\u00c8 stato anche pubblicato un videoclip per questo pezzo, diretto da Samuel Brayer e filmato a New York City.\nIl singolo \u00e8 stato pubblicato in due differenti versioni: la prima include \"Life's a Gas\", cover dell'omonimo brano dei Ramones presente nell'ultimo studio album della band, \u00a1Adios Amigos!, mentre la seconda include \"I'Il Try Anything Once\", versione alternativa ed originaria del pezzo \"You Only Live Once\", successivamente distribuito come terzo singolo.\nLa versione del singolo commercializzata in vinile 7\" include invece una versione di \"I'Il Try Anything Once\" eseguita alla tastiera dal frontman Julian Casablancas."}
{"id": "516174", "revid": "124684172", "url": "https://it.wikipedia.org/wiki?curid=516174", "title": "Tristano e Isotta (opera)", "text": "Tristano e Isotta (Tristan und Isolde) \u00e8 un dramma musicale di Richard Wagner, su libretto dello stesso compositore. Costituisce il capolavoro del Romanticismo tedesco e, allo stesso tempo, \u00e8 uno dei pilastri della musica moderna, soprattutto per il modo in cui si allontana dall'uso tradizionale dell'armonia tonale.\nLinee portanti e rappresentazioni.\nLa trama \u00e8 basata sul poema \"Tristan\" di Gottfried von Stra\u00dfburg, a sua volta ispirato dalla storia di Tristano raccontata in lingua francese da Tommaso di Bretagna nel XII secolo. Wagner condens\u00f2 la vicenda in tre atti, staccandola quasi completamente dalla storia originale e caricandola di allusioni filosofiche di stampo schopenhaueriano.\nDecisivo per la stesura dell'opera fu l'amore intercorso tra il musicista e Mathilde Wesendonck (moglie del suo migliore amico), destinato a restare inappagato. Wagner era ospite dei Wesendonck a Zurigo, dove ogni giorno Mathilde poteva ammirare pagina per pagina l'evolvere della composizione. Trasferitosi a Venezia per fuggire lo scandalo, Wagner si ispir\u00f2 alle notturne atmosfere della citt\u00e0 lagunare, dove scrisse il secondo atto e dove attinse l'idea per il preludio del terzo. Scrisse Wagner nella sua autobiografia:\nTerminato a Lucerna nel 1859, \"Tristano\" venne inizialmente proposto al teatro di Vienna, dove per\u00f2 fu respinto in quanto giudicato ineseguibile. Dovettero trascorrere ben sei anni prima che il dramma potesse essere rappresentato per la prima volta al Koenigliches Hof- und National- Theater (Opera di Stato della Baviera) di Monaco di Baviera il 10 giugno 1865, diretta da Hans von B\u00fclow con Ludwig e Malwina Schnorr von Carolsfeld nelle parti dei due protagonisti, e con il concreto sostegno del re Ludwig II.\nLa critica dell'epoca si divise tra coloro che videro in quest'opera un capolavoro assoluto e quelli che la considerarono una composizione incomprensibile. Tra questi ultimi figura il critico austriaco Eduard Hanslick, noto per le sue posizioni conservatrici in ambito musicale. Fu proprio l'atteggiamento di Hanslick a fornire a Wagner l'idea per il personaggio di Sixtus Beckmesser ne \"I maestri cantori di Norimberga.\"\nIl 2 giugno 1888 avviene la prima di \"Tristano e Isotta\" al Teatro Comunale di Bologna nella traduzione di Arrigo Boito diretta da Giuseppe Martucci.\nAl Teatro alla Scala di Milano, il 29 dicembre 1900, and\u00f2 in scena nella traduzione italiana di Boito ed Angelo Zanardini con la direzione di Arturo Toscanini. Nel 1902 avvenne la prima rappresentazione in concerto nel Th\u00e9\u00e2tre du Ch\u00e2teau-d'Eau di Parigi di \"Tristan et Isotte\" nella traduzione francese di Alfred Ernst.\nMusica.\nNella musica del \"Tristano\" si \u00e8 voluta vedere un'anticipazione del futuro. Servendosi dell'uso ossessivo del cromatismo e della tecnica della sospensione armonica, Wagner ottiene un effetto di suspense che dura per tutto il corso dell'azione. Le cadenze incomplete del preludio non vengono risolte fino alla fine del dramma, che si chiude col canto di amore e morte di Isotta (\"Liebestod\"). Come dice il critico Rubens Tedeschi, il linguaggio musicale del \"Tristano\" deve farsi infinitamente duttile per dipingere - oltre il pochissimo che accade - il moltissimo che viene alluso. Il Leitmotiv deve quindi smussare la propria nettezza melodica a favore della massima incertezza. In questo sbiadire dei contorni melodici si insinua l'allentamento dei rapporti armonici, come l'ombra notturna dei due amanti contribuisce all'ambiguit\u00e0 dei significati. \u00c8 una sorta di ondeggiamento perpetuo simile al movimento del mare. Hanslick stronc\u00f2 il valore della partitura affermando che \"\u201ccontiene della musica ma non \u00e8 musica\u201d\" e denunciando \"\u201cil fumo dell'oppio suonato e cantato\u201d.\" Lo stesso Wagner, in una lettera a Mathilde Wesendonck, defin\u00ec il proprio lavoro \"\"qualcosa di terribile, capace di rendere pazzi gli ascoltatori\".\"\nParticolarmente impressionanti per la loro modernit\u00e0 - al limite della dodecafonia - sono le variazioni del tema del Filtro d'amore e della Canzone mesta del pastore, a met\u00e0 del terzo atto, che accompagnano il protagonista nella sua delirante allucinazione. Il cromatismo e il prevalere dell'armonia sulla melodia appaiono gi\u00e0 evidenti fin dalle prime battute del preludio (tema del Desiderio). Carl Dahlhaus definisce queste battute come una serie informe e insignificante di intervalli se non fosse per gli accordi che sorreggono e determinano la condotta melodica. La condotta armonica del tema del Desiderio (ossia il famoso \u201caccordo del \"Tristano\"\u201d) acquista carattere motivico in proprio. Allo stesso modo, il motivo del Destino deve la sua inconfondibile fisionomia non tanto alla condotta melodica quanto al collegamento con una successione di accordi che ha l'evidenza inquietante dell'enigma. In altre parole, la condotta armonica (che se ascoltata autonomamente non avrebbe senso) scaturisce nel rapporto che intercorre tra il motivo melodico del tema del Destino e un contrappunto cromatico a suo modo integrato nel motivo stesso: affiora l'idea paradossale di un \u201cmotivo polifonico\u201d.\nLa prima rappresentazione del \"Tristano\" nel 1865 ebbe un effetto non indifferente sul pubblico dell'epoca. Rubens Tedeschi segnala che l'estetica del decadentismo europeo nacque in quel momento, sebbene all'interno di un processo che sarebbe accaduto anche senza il diretto intervento di Wagner. La \u201cvalanga intellettuale\u201d invest\u00ec letterati, pittori e musicisti preparando la ribellione della avanguardie novecentesche. Valgono tra tutte le parole di Giulio Confalonieri:\nInterpretazione.\nSi dice spesso che nel \"Tristano\" Wagner abbia voluto mettere in scena la filosofia di Schopenhauer. In effetti, in una lettera spedita a Franz Liszt nel dicembre del 1854, Wagner scrisse che l'incontro col grande filosofo gli aveva rivelato un \"\u201caccorato e sincero desiderio di morte, la piena incoscienza, la totale inesistenza, la scomparsa di tutti i sogni, unica e definitiva redenzione\u201d.\" Ma (come nota il critico Petrucci nel suo \"Manuale wagneriano\"), se cos\u00ec fosse, Tristano e Isotta avrebbero saputo dominare la loro passione. Schopenhauer insegna che per raggiungere la serenit\u00e0 occorre accettare la sofferenza e rassegnarsi alla concezione pessimistica dell'impossibilit\u00e0 del desiderio. Tristano \u00e8 invece letteralmente divorato dal desiderio. L'esaltazione della notte - cantata per tutto il secondo atto come brama irrisolta di fuggire la luce del giorno e con essa la vacuit\u00e0 del reale - trova nella morte la sua naturale conseguenza in quanto liberazione. Una liberazione, dunque, non pessimistica rinuncia ma simbolo (per met\u00e0 ascetico, per altra met\u00e0 panteistico) di unione cosmica. Per questo motivo, \"Tristano\" era addirittura venerato dal filosofo Nietzsche, anche in virt\u00f9 delle sue ideologie dell'ateismo:\"\u201cVorrei immaginare un uomo capace di ascoltare il terzo atto del \"Tristano\" senza il supporto del canto, come una gigantesca sinfonia, senza che la sua anima esali l'ultimo respiro in un doloroso spasimo\u201d.\"\nSchopenhauer e la filosofia della pace dei sensi saranno piuttosto trattati nel mistico \"Parsifal,\" che decret\u00f2 l'allontanamento di Nietzsche dalla concezione wagneriana.\nA proposito del presunto ateismo del \"Tristano\", vale la pena di segnalare un'osservazione di Antonio Bruers:\n\"\"A chi giudicasse esagerato l'uso della parola \"ateo\", dobbiamo rilevare un fatto che non si discute: in tutto il \"Tristano\" non \u00e8 mai nominato Dio.\" \"\nUn altro dubbio circa il legame con Schopenhauer arriva da Thomas Mann:\"\u201cTristano si rivela profondamente legato al pensiero del Romanticismo e non avrebbe avuto bisogno di Schopenhauer come padrino. La notte \u00e8 il regno di ogni romanticismo; scoprendola esso ha sempre identificato in lei la verit\u00e0, in contrasto con la vaga illusione del giorno, il regno del sentimento in antitesi a quello della ragione\u201d.\"In effetti \"Tristano\" racchiude in s\u00e9 la percezione di un mondo misterioso e fantastico in cui esprimere la propria \u201ceterna eccezionalit\u00e0\u201d; racchiude l'inconsapevole ricordo di eventi passati e fondamentali; racchiude l'individuo che per comprendersi si isola dalla societ\u00e0. Cos'altro simboleggiano, per esempio, i favolosi castelli che Ludwig II eresse tra i monti della Baviera? Lo stesso Ludwig che, un'ora dopo aver assistito alla prima rappresentazione, decise di ritirarsi da solo nella notte, cavalcando nel bosco in preda ad una fortissima emozione. Allo stesso modo far\u00e0 Zarathustra di Nietzsche, che per ritrovare se stesso si ritira sulla cima di una montagna. Siamo gi\u00e0 molto lontani dall'eroe medievale del soggetto originale. L'eroe \u00e8 stato trasferito dalla dimensione dell'amore cortese alla tenebrosa atmosfera degli \"Inni alla notte\" di Novalis.\nDel resto, come sempre capita in Wagner, non \u00e8 possibile non rintracciare alcune latenti allusioni politiche che tanto fecero discutere in seno alla \"Tetralogia.\" Gi\u00e0 il poeta H\u00f6lderlin aveva decantato la \u201cgrande missione\u201d della Germania, situata al centro dell'Europa e considerata come il \u201ccuore sacro dei popoli\u201d. In questa direzione, Tristano e Isotta potrebbero forse simboleggiare la verit\u00e0 intima che la forza del filtro magico ha saputo rivelare contrapponendola al resto del mondo, all'apparenza delle convenzioni sociali. Tali allegorie (che in futuro avrebbero contagiato pericolosamente la politica intesa come purezza dello spirito tedesco) si associano per\u00f2 al costante desiderio di annullamento nutrito dai protagonisti. Il loro desiderio non \u00e8 deputato a risolversi nell'opulenza della vita materiale ma in un'altra dimensione, simbolo metafisico della vita pi\u00f9 autentica e segreta. Questo \u00e8 il vero dramma dei due amanti: l'impossibile conciliazione della dicotomia in cui sono costretti a vivere, divisi come sono tra anima e corpo, tra essenza e apparenza, come rivela il tormento allucinato di Tristano nel terzo atto, mirabilmente reso nell'incisione discografica di Wilhelm Furtw\u00e4ngler.Tristano e Isotta non vivono un amore normale ostacolato dalle avversit\u00e0 come accade in \"Romeo e Giulietta\", bens\u00ec inappagabile per sua stessa natura, condannato a vivere nel finito e soddisfabile solo nella morte. \u00c8 la verit\u00e0 pi\u00f9 profonda che gli amanti avrebbero taciuto reprimendola nel subcosciente. Non c'\u00e8 da stupirsi, quindi (anche se per altri comprensibili motivi) che Cosima Wagner ironizz\u00f2 riguardo all'amore intercorso tanti anni prima tra suo marito e Mathilde Wesendonck. Nel suo libro \"La mia vita a Bayreuth\", Cosima scrisse:\"\u201cPoverina, si spaventerebbe se sapesse cosa c'\u00e8 nel Tristano!\u201d\"\nTrama.\nAntefatto.\nPer liberare la Cornovaglia da un ingiusto tributo imposto dagli irlandesi, Tristano ha ucciso il cavaliere Morold, patriota irlandese e fidanzato della principessa Isotta, figlia del re d'Irlanda. Ferito durante il combattimento, viene amorevolmente curato dalla stessa Isotta, la quale non conosce la sua identit\u00e0. Soltanto il ritrovamento di un frammento della spada le fa capire di trovarsi davanti all'assassino del suo uomo; allora lo risparmia, facendosi promettere di sparire per sempre dalla sua vita. In seguito, Tristano infrange il giuramento e ritorna per portarla in sposa al Re di Cornovaglia, come pegno di riconciliazione tra i due paesi.\nAtto I.\nScena 1\u00aa\nLa voce di un giovane marinaio si alza dal ponte di un vascello:\n\"\u201cVerso levante muove la nave, soffia il vento verso il nostro paese: e tu, bimba irlandese, dove rimani?...\u201d\"\nIn rotta verso l'Inghilterra, Isotta sfoga la sua rabbia contro il giovane Tristano, cui la lega un confuso sentimento di amore e di odio. Lo fa chiamare affinch\u00e9 la venga a trovare ma Tristano, turbato, risponde di non poter abbandonare il timone della nave.\nScena 2\u00aa\nIsotta ricorda il passato, racconta alla sua ancella Brangania di essersi affezionata a un misterioso guerriero di nome Tantris, il giovane rimasto ferito nella battaglia, che lei raccolse curandone le ferite. In realt\u00e0, Tantris era Tristano, che presentandosi sotto falso nome era riuscito a scampare alla vendetta di Isotta grazie al suo sguardo supplicante.\n\"\u201cCon lucida spada mi presentai davanti a lui, per vendicare la morte di Morold. Dal suo giaciglio egli mi guard\u00f2: non sulla lama, non sulla mano, ma sui miei occhi egli alz\u00f2 lo sguardo. Con mille giuramenti mi promise lealt\u00e0 eterna ed ebbi piet\u00e0 per la sua pena. Ma ben altro sfoggio fece Tristano di ci\u00f2 che in me celavo. Colei che tacendo gli ridava la vita, colei che tacendo lo salvava dall'odio, tutto egli ha messo in mostra! Borioso del successo, mi ha additata quale preda di conquista. Sii maledetto, infame!...\u201d\"\nReprimendo l'amore che li unisce, Isotta vorrebbe uccidersi con lui per cancellare l'affronto.\nScena 3\u00aa\nTristano arriva e, in un impeto di rabbia, accetta di sacrificarsi con onore.\n\"\u201cLa signora del silenzio, silenzio a me impone. Se comprendo ci\u00f2 che ha taciuto, taccio ci\u00f2 che non comprende.\u201d \"\nEntrambi credono di bere un potente veleno ma Brangania ha sostituito il veleno con un filtro d'amore. Nell'orchestra, ricompaiono i temi del Desiderio e dello Sguardo, che erano gi\u00e0 apparsi nel preludio strumentale. Il loro sentimento si rivela con forza alla realt\u00e0, ogni incomprensione svanisce e il mondo circostante non ha pi\u00f9 alcun significato. Quando lo scudiero di Tristano, Kurwenald, giunge ad avvertire dell'imminente incontro col Re, Tristano risponde: \"\u201cQuale re?\u201d\" ormai del tutto ignaro di ci\u00f2 che sta avvenendo. Nel momento in cui la nave approda nel porto, Tristano e Isotta si gettano l'uno nelle braccia dell'altro.\nAtto II.\nScena 1\u00aa\nNel giardino del castello di re Marke, durante la notte, Isotta attende l'arrivo di Tristano. Brangania la avverte del pericolo che stanno correndo, sapendo che Melot, amico di Tristano, ma innamorato segretamente di Isotta, potrebbe rivelare al Re l'amore clandestino della coppia. Isotta non le crede. Tristano si precipita in scena con un abbraccio travolgente.\nScena 2\u00aa\nIncomincia la lunga notte dei due innamorati che \u00e8 la vera protagonista del dramma, \u00e8 l'oscurit\u00e0 che circonda i due amanti e li riassorbe in un'originaria, individuale armonia. Dice Isotta:\n\"Chi l\u00e0 segretamente celai, come mi parve malvagio quando, nello splendore del giorno, l'unico fedelmente amato sparve agli sguardi d'amore, e quale nemico s'erse dinnanzi a me! Trascinarti voglio laggi\u00f9, con me nella notte, dove il mio cuore mi promette la fine dell'errore, dove svanisce la follia del presentito inganno.\"\nDice Tristano:\n\"Su noi discendi, notte arcana! Spargi l'oblio della vita!... Quel che l\u00e0 nella notte vegliava cupamente richiuso, quel che, senza sapere e pensarci, oscuramente concepii - l'immagine che i miei occhi non osavano osservare, ferita dalla luce del giorno - mi si rivel\u00f2 scintillante.\"\n\"\"Gloria al filtro e alla sua forza! Mi dischiuse le vaste porte dove solo in sogno ho soggiornato. Dalla visione celata nel segreto scrigno del cuore, esso cacci\u00f2 lo splendore ingannevole del giorno, s\u00ec che il mio orecchio, penetrando la notte, potesse vederla davvero.\"\n\"\"Chi amoroso osserva la notte della morte, a chi essa confida il suo profondo mistero: la menzogna del giorno, fama e onore, forza e ricchezza, come vana polvere di stelle\"\n\"innanzi a lui svanisce!...\" \"Fuor dal mondo, fuor del giorno, senza angosce, dolce ebbrezza, senza assenza, mai divisi, soli, avvinti, sempre sempre, nell'immenso spazio!..\"\"\nMa nel momento pi\u00f9 impetuoso della passione, quando le voci e la musica vengono sospinte dal motivo della Felicit\u00e0, improvvisamente l'incanto si spezza. Arrivano il Re, Melot e i cortigiani del castello, che circondano inorriditi la coppia degli amanti. Il tema musicale del Giorno avverso invade la scena. Sorge l'alba.\nScena 3\u00aa\nMelot, tradendo Tristano, presenta al Re la sua vittima. Il magnanimo re Marke si perde allora in un lungo monologo cantato sul tema del Cordoglio, addolorato per il comportamento di Tristano e rievocando le vicende che li unirono in passato.\n\"A me, questo? Perch\u00e9? Chi mi \u00e8 fedele, se il mio Tristano mi trad\u00ec?... Se non c'\u00e8 redenzione, chi pu\u00f2 spiegare al mondo tale cupo immenso abisso?...\"\nMa Tristano, come trasognato, non pu\u00f2 fornire alcuna spiegazione. \"\"Ci\u00f2 che tu domandi non potrai mai comprendere\",\" e si volge quindi verso l'amata:\n\"Dove ora Tristano s'avvia, vuoi tu seguirlo, Isotta? \u00c8 terra buia, muta, da cui mia madre m'invi\u00f2, quando mi partor\u00ec dal regno della morte...\"\nMentre Isotta lo bacia, Melot incita il Re a reagire. Tristano sfida l'amico a duello e si lascia cadere sulla sua spada. Cade ferito tra le braccia di Kurwenald.\nAtto III.\nScena 1\u00aa\nTra le rovine del suo castello, accudito dal fedele Kurwenald, Tristano riprende lentamente conoscenza. Ferito nel corpo e nell'anima, egli ha delle allucinazioni. Ci\u00f2 che desidera gli \u00e8 negato e il pensiero di Isotta, simbolo di quel desiderio, lo travolge. Immobile sul letto la cerca, in preda al delirio la invoca:\n\"Kurwenald, non la vedi?!\"\nMa l'orizzonte del mare \u00e8 completamente vuoto. Tristano, allora, maledice il filtro magico che gli rivel\u00f2 l'amore e la verit\u00e0:\n\"\"Il terribile filtro, che m'ha votato al tormento, io stesso l'ho distillato! Nell'affanno del padre, nel dolore della madre, nel riso e nel pianto, ho trovato i veleni del filtro!\"...\"\nSono pagine molto drammatiche, dove la musica rompe definitivamente con la tonalit\u00e0 tradizionale anticipando per la prima volta il sistema dodecafonico. Ma intanto la nave di Isotta \u00e8 apparsa davvero all'orizzonte, salutata da un'allegra cantilena del corno inglese. Tristano \u00e8 fuori di s\u00e9 dalla gioia. Egli segue l'arrivo del veliero e manda Kurwenald a ricevere l'amata. Rimasto solo, si strappa le bende della ferita e si alza in piedi sanguinante:\n\"\"O sangue mio, scorri giulivo!... Lei, che un d\u00ec mi guar\u00ec le ferite, a me s'avvicina per salvarmi!... Possa il mondo perir, dinnanzi alla mia esultante fretta!\"...\"\nIsotta entra in scena. Sulle grandi note del tema del Giorno avverso, i due amanti si abbracciano. Sul tema dello Sguardo, Tristano esala l'ultimo respiro.\nScena 2\u00aa\nMentre Isotta piange la morte di Tristano, un'altra nave approda al castello. Si tratta di re Marke che, venuto a conoscenza del filtro magico e dell'inevitabile verit\u00e0, \u00e8 accorso con Melot a chiedere perdono. Ma Kurwenald, furibondo per la morte del suo padrone, si scaglia contro di lui. Appena Melot arriva lo uccide in un colpo; resta ferito a sua volta e muore egli stesso accanto al corpo di Tristano. Il Re, addolorato, cerca di spiegarsi con Isotta ma lei, ormai, non lo ascolta pi\u00f9. Nel suo canto supremo, Isotta invoca la celebre Liebestod, la \"morte d'amore\" che riunir\u00e0 i due amanti:\n\"Son forse onde di teneri zeffiri? Son forse onde di voluttuosi vapori? Nel flusso ondeggiante, nell'armonia risonante, nello spirante universo del respiro del mondo, annegare, inabissarmi, senza coscienza, suprema volutt\u00e0!\"\nSulle note della Felicit\u00e0, Isotta cade trasfigurata sul corpo di Tristano. Il Re benedice i cadaveri. Si chiude lentamente il sipario.\nOrganico orchestrale.\nLa partitura prevede l'utilizzo di:\nDa suonare internamente:"}
{"id": "516175", "revid": "66955", "url": "https://it.wikipedia.org/wiki?curid=516175", "title": "Madrassa", "text": ""}
{"id": "516176", "revid": "599013", "url": "https://it.wikipedia.org/wiki?curid=516176", "title": "Doratura", "text": "La doratura \u00e8 un processo di decorazione ornamentale usato su diversi materiali e con diverse tecniche per impreziosire un oggetto tramite l'apposizione di un sottilissimo strato di oro, detto \"foglia oro\". Pi\u00f9 raramente sono usati sostituti per l'oro, quali leghe che simulano il color oro, argento o rame.\nI suoi usi principali sono nella produzione di volumi di pregio per bibliofili, nella decorazione di mobili di lusso e nell'arte.\nLa doratura era una tecnica molto diffusa nell'arte e nell'architettura medievale, specialmente in quelle bizantina e rinascimentale, dove la foglia d'oro veniva usata nei dipinti su tavola di legno, per esaltare l'effetto visivo delle aureole dei santi, o il brillare del sole: l'inattaccabilit\u00e0 alla corrosione dell'oro ha permesso a queste tavole di giungere fino ad oggi con immutato splendore.\nEsistono diverse tecniche di doratura, che non vanno confuse con la tecnica della placcatura, che prevede l'applicazione meccanica di uno strato d'oro misurabile in 1 o 2 decimi di mm di spessore.\nDoratura a guazzo.\nLa doratura a guazzo \u00e8 la tecnica tradizionale, la pi\u00f9 difficile, usata sin dal 1200 dai grandi artisti italiani ed europei.\nLa decorazione in oro arricchiva il dipinto sia materialmente che artisticamente, donando luminosit\u00e0 all'opera ed esaltando i colori della parte a pittura. Non sono rari i casi di tavole in cui tutto il fondo, ad eccezione del santo rappresentato, \u00e8 interamente dorato.\nNella doratura a guazzo l'oro viene steso per primo sulla tavola, ed in seguito si passa alla pittura vera e propria.\nLa tavola viene preparata incidendo il bordo dell'area da dorare, dopo di che si applica un composto colloso ed infine la lamina metallica.\nIl substrato usato in passato era composto da acqua, albume d'uovo montato a neve e bolo, un composto di argilla grassa e finissima; oggi la composizione \u00e8 cambiata, e si usa dare due strati, eventualmente preceduti da un trattamento antitarlo.\nPer primo uno strato (\"Ammanitura\" o \"imprimitura\") di solfato di calcio idrato, detto anche \"Gesso di Bologna\", \"bianco di Meudon\"(non \u00e8 solfato di calcio ma carbonato, troppo duro per la doratura a bolo) o \"bianco di Spagna\"(idem), scaldato a bagnomaria con colla animale. Necessita solitamente di 2-5 mani di stesura, e va levigato con grande cura per lasciare la tavola perfettamente liscia. Per la levigatura, in gergo detta \"scartatura, \"attualmente si utilizza la \"carta vetrata\", ma in antico si usava lo \"smeriglio, \"pelle essiccata di pesce Smeriglio. In seguito si passa il bolo d'argilla: va mescolato con acqua e colla animale (in genere di coniglio) in proporzione rispettivamente di 6:10:1 o 7:8:1. In alternativa esiste anche il bolo sintetico acrilico, gi\u00e0 pronto. Il bolo influenza il colore finale della doratura, per cui a seconda della necessit\u00e0 pu\u00f2 essere giallo (oro brillante), rosso (oro scuro) o nero (oro antico).\nEsistono anche tecniche particolari, usate per lavorazioni specialistiche, tra cui l'applicazione del cosiddetto bolo armeno (un'argilla particolare, color terra di Siena disponibile in blocchi da sbriciolare) o l'uso di colle di pesce invece che di coniglio, pi\u00f9 resistenti e stabili ma difficili da applicare.\nSolo con una tavola perfettamente liscia si pu\u00f2 procedere alla doratura vera e propria, cio\u00e8 l'apposizione di lamine sottilissime di oro zecchino, trasferite con grande cura dalla base in carta alla tavola inumidita tramite un coltello sottile (\"coltello da doratore\") o un pennello morbido. Prima di questa operazione \u00e8 indispensabile stendere una sottilissima passata di \"guazzo\", un composto di alcol, acqua e colla di coniglio in rapporto rispettivamente di 80:200:1. Molto spesso viene usata anche una miscela detta \"tempera,\" composta da acqua con una piccola parte di colla di pesce. Il guazzo o la tempera vanno stesi immediatamente prima dell'applicazione dell'oro. Una volta posizionata, la foglia pu\u00f2 essere sagomata col medesimo coltello.\nLe foglie vanno sovrapposte di un paio di millimetri, per evitare inestetismi e distacchi. Il foglio usato pu\u00f2 essere di diverso tipo e valore, dall'oro a 22 o pi\u00f9 carati, alle imitazioni di argento.\nSi procede all'asciugatura in aria e alla levigatura dello stesso con uno strumento, detto brunitoio, in pietra dura (agata) o osso.\nUna volta applicata la foglia d'oro vi si possono realizzare differenti trattamenti. I pi\u00f9 comuni sono\nUna variante della doratura a guazzo \u00e8 la \"doratura a spolvero\", che invece delle foglie d'oro utilizza sottili polveri metalliche applicate a caduta sulla base in bolo e collante.\nDoratura a missione.\nLa \"missione\" \u00e8 uno speciale composto usato per applicare la doratura su parti ridotte: era una tecnica usata prevalentemente nel XVIII secolo, per impreziosire piccole parti di dipinti.\n\u00c8 necessario isolare il fondo della tavola con qualche stesura di colore acrilico, da levigare una volta conclusa l'applicazione.\nLa missione \u00e8 una colla di olio di lino, resina e pigmenti, che va distribuita con cautela con una o due mani di pittura, usando un pennello piccolo e morbido. Oggi esistono anche missioni viniliche, pi\u00f9 rapide da applicare dato che non necessitano di pre-asciugatura, ma il cui effetto \u00e8 meno luminoso.\nUna volta applicata si lascia asciugare parzialmente (fino a 12 o 24 ore) e si sovrappone la foglia d'oro. Premendo con del cotone si fa aderire su tutta la superficie, dopo di che si spolvera con un altro pennello morbido per togliere le impurit\u00e0.\n\u00c8 una tecnica di applicazione pi\u00f9 semplice, ma \u00e8 inadatta a grandi coperture. Un altro limite \u00e8 l'impossibilit\u00e0 di effettuare la brunitura, data la mancanza del bolo sottostante, che impedisce di ottenere un effetto molto brillante.\n\u00c8 detta anche \"doratura a mordente\".\nDoratura a conchiglia e a pastiglia.\nLa doratura a conchiglia \u00e8 una tecnica piuttosto semplice. Si tratta di applicare una vernice composta da polvere d'oro mista a un legante (gomma arabica), stendendola a pennello.\nIn passato era comune, specie nel medioevo una variante di questo tipo di applicazione, detto \"a pastiglia\": invece di una semplice vernice si preparava un composto pastoso, con gesso, farine e colle da plasmare in strati pi\u00f9 o meno spessi e poi rivestire con la foglia d'oro.\nDoratura galvanica.\nSi tratta di un procedimento galvanico, e come tale \u00e8 adatto solo all'uso su metalli. Un elemento metallico viene immerso in un bagno galvanico e attraversato da correnti elettriche. Le correnti passando da un elettrodo in oro all'altro elettrodo (l'oggetto immerso) apportano particelle di materiale sull'oggetto da dorare.\nIl risultato \u00e8 uno strato molto uniforme nonostante sia sottilissimo, si tratta di una tecnica relativamente semplice che si presta all'uso su oggetti da indosso (orecchini, anelli etc) che possono essere d'argento o metallo non nobile, pi\u00f9 raramente viene usata per uniformare il colore degli oggetti in oro. \nLa doratura viene utilizzata, oltre che per scopi ornamentali, anche per scopi tecnici; ad esempio, dove necessitasse una buona conducibilit\u00e0 elettrica come nei contatti con basse correnti oppure dove necessitasse una buona resistenza alla corrosione come nelle membrane di acciaio per pompe a contatto con agenti corrosivi. \nI bagni di doratura si possono raggruppare in base alle diverse soluzioni che intervengono, apportando propriet\u00e0 differenti tra loro:\nStoria.\nLa doratura galvanica nasce in Italia nel 1802; presso l'universit\u00e0 di Pavia, Luigi Valentino Brugnatelli conduce il primo esperimento di doratura galvanica utilizzando la neonata pila galvanica, messa a punto da Alessandro Volta del quale Brugnatelli era amico e collaboratore.\nLa soluzione adoperata era a base di fulminato di oro, che impropriamente egli chiamava \"ammoniuro di oro\".\nIl lavoro di Brugnatelli, pubblicato negli \"annali della chimica\" dell'universit\u00e0 di Pavia, rimase quasi sconosciuto a causa del rifiuto dello studioso di inviare copia del suo lavoro all'Accademia di Francia, per ritorsione del Brugnatelli contro Napoleone Bonaparte che aveva ironizzato pesantemente sui chimici italiani.\nDoratura a fuoco.\nLa \"doratura a fuoco\" o \"amalgama\", o \"doratura al mercurio\" \u00e8 una tecnica di doratura dei metalli.\nSi prepara un composto di doratura con oro e mercurio, dopo di che si va a spruzzare uniformemente l'oggetto da dorare con acido nitrico.\nSi bagna l'oggetto col composto oro-mercurio, e si pone in forno. il mercurio evapora, e l'oro rimane applicato sulla superficie.\nSi tratta di un processo esclusivamente industriale, da non fare assolutamente in casa o senza strumentazione adeguata, dato che fa uso di sostanze altamente tossiche. Essendo anche molto inquinante, \u00e8 stato soppiantato dal procedimento galvanico.\nEbbe grande diffusione nel XVIII secolo, specie in Francia, dove divenne una delle tecniche standard per la produzione di suppellettili in stile Impero.\nDoratura su pelle.\nLa creazione di decorazioni dorate su vari tipi di pelle, in special modo il cuoio, si effettua a caldo per mezzo di punzoni roventi. La tecnica, importata dal vicino oriente e dalla Spagna, destinata a creare soprattutto elementi per l'arredamento, era in gran voga gi\u00e0 nella Venezia del XV secolo. Qui l\"arte dei cuoridoro\" era associata con altre arti della decorazione nella \"scuola dei depintori.\" Attualmente la tecnica, destinata principalmente alla creazione di rilegature di pregio, sopravvive nella tradizione fiorentina\".\"\nDoratura su carta.\nLa doratura della carta \u00e8 un processo usato soprattutto per la produzione di manoscritti e prodotti cartacei di pregio. La tecnica nasce come arricchimento delle illustrazioni miniate su pergamena dove veniva applicata a freddo con l'ausilio di un collante (o una pastiglia cos\u00ec da ottenere leggeri rilievi) e successivamente lucidata o anche operata con trame. Attualmente la doratura sulla superficie del taglio delle pagine pu\u00f2 essere effettuata tramite un particolare tipo di lavorazione detto taglio oro libro o in falso oro detto labbratura."}
{"id": "516177", "revid": "66955", "url": "https://it.wikipedia.org/wiki?curid=516177", "title": "Medressa", "text": ""}
{"id": "516186", "revid": "1924342", "url": "https://it.wikipedia.org/wiki?curid=516186", "title": "You Only Live Once (The Strokes)", "text": "You Only Live Once \u00e8 la canzone di apertura ed il terzo e ultimo singolo estratto da \"First Impressions of Earth\", il terzo album dalla rock band statunitense The Strokes. Il singolo \u00e8 stato pubblicato il 24 luglio 2006 in tutto il mondo, tranne che negli USA, che \u00e8 uscito il 26 settembre.\nOltre che alla versione dell'album di \"You Only Live Once\", sul singolo \u00e8 presente il video della canzone e la cover della canzone \"Mercy, Mercy Me\" di Marvin Gaye, eseguita con Eddie Vedder dei Pearl Jam alla voce e Josh Homme dei Queens of the Stone Age e Eagles of Death Metal alla batteria.\nIl video doveva originariamente uscire il 24 maggio 2006, ma all'ultimo momento la band decise di modificarlo e cos\u00ec la premi\u00e8re slitt\u00f2 al 21 giugno 2006. La direzione del video \u00e8 stata affidata a Samuel Bayer che gi\u00e0 aveva diretto il video del singolo precedente \"Heart in a Cage\"."}
{"id": "516190", "revid": "1408685", "url": "https://it.wikipedia.org/wiki?curid=516190", "title": "Reggiano", "text": ""}
{"id": "516192", "revid": "66955", "url": "https://it.wikipedia.org/wiki?curid=516192", "title": "Metressa", "text": ""}
{"id": "516196", "revid": "119994761", "url": "https://it.wikipedia.org/wiki?curid=516196", "title": "Posidonio", "text": "Appartenente alla scuola stoica, fu considerato il pi\u00f9 grande filosofo della sua epoca, tanto che, per l'ampiezza degli studi, fu soprannominato \"Atleta\".\nBiografia.\nNato ad Apamea intorno al 135 a.C., probabilmente da una famiglia nobile, verso il 117 a.C. Posidonio si rec\u00f2 ad Atene, dove fu allievo di Panezio, la cui interpretazione dello stoicismo incise profondamente sulla formazione e la futura attivit\u00e0 del giovane filosofo.\nNegli anni a cavallo del 95 a.C. si trasfer\u00ec a Rodi, che all'epoca era un fiorente centro mercantile e culturale, e ne divenne cittadino, giungendo anche a ricoprire la carica di \"pritano\" (uno dei membri del collegio che presiedeva la bul\u00e8); sempre in questa citt\u00e0 egli fond\u00f2 la sua scuola, che fu frequentata anche da Cicerone e Pompeo Magno, anche se pochissimo si conosce sull'organizzazione di essa.\nNell'87 a.C./86 a.C. guid\u00f2 una delegazione di ambasciatori inviati rodiesi inviati a Roma presso Gaio Mario; fu proprio nella capitale della Repubblica romana che egli instaur\u00f2 rapporti coi circoli ellenizzanti del patriziato, dando impulso al legame tra le due citt\u00e0 e i due mondi. Posidonio strinse anche un forte legame con Gneo Pompeo Magno, a cui dedic\u00f2 una monografia storica.\nComp\u00ec, per motivi di studio, molti viaggi in Grecia, Spagna, Africa, Italia, Sicilia, Dalmazia, Gallia, Liguria, Nord Africa e sulla costa orientale dell'Adriatico; tra l'altro, in Spagna, egli giunse fino alla costa atlantica, dove studi\u00f2 le maree, che mise in connessione con l'orbita e i cicli lunari. In Gallia, invece, studi\u00f2 i Celti, di cui fece vivide descrizioni di usi e costumi, trattando anche dei druidi: Posidonio, in effetti, fu molto attento alle condizioni geografiche e di vita delle popolazioni da lui visitate ed alle realt\u00e0 da lui viste, traendo da esse il materiale per i suoi scritti.\nMor\u00ec, forse sempre a Rodi, intorno al 50 a.C.\nFilosofia e scienza.\nCome filosofo, Posidonio segu\u00ec le regole della filosofia post-aristotelica, concentrandosi su fisica, etica e logica. Al primo campo appartenevano numerose opere di tipo fisico propriamente detto e di tipo teologico-etico: un'ampia \"Filosofia naturale\" in almeno 8 libri, cui seguivano opere di cosmologia e meteorologia quali \"Sul cosmo\", in pi\u00f9 libri, \"Trattato elementare di meteorologia\", \"Fenomeni meteorologici\" in almeno 7 libri.\nIn campo etico Posidonio incentr\u00f2 la sua riflessione soprattutto sulla liberazione dalle passioni e sul ruolo dei concetti di onesto e di utile nella condotta umana, oltre ad occuparsi del ruolo della provvidenza nel regolare il mondo: tali teorie erano state esposte in opere come l\"'Etica\" e nei trattati in pi\u00f9 libri \"Sulle emozioni\", \"Sull'ira\", \"Sul conveniente\", \"Sulla sopportazione del dolore\" e \"Sulle virt\u00f9\". Alla teologia erano dedicate diverse opere: \"Sugli dei\", in almeno 5 libri; \"Su eroi e demoni\"; \"Sul fato\" in almeno 2 libri; \"Sulla divinazione\", in almeno 5 libri; \"Sull'anima\", in almeno 3 libri.\nCome studioso di logica, compose \"Sul criterio\", \"Contro Ermagora sull'ermeneutica\", cui fece seguire studi di tipo retorico, strettamente legati alla visione della logica quale criterio di argomentazione, come un\"'Introduzione allo stile\", \"Sulle congiunzioni\", \"Sul sublime\", delle \"Esercitazioni retoriche\" e gli \"Argomenti di Demostene\".\nPosidonio si occup\u00f2, inoltre, di astronomia, e molte delle sue teorie confluirono nelle \"Naturales Quaestiones\" di Seneca e nei primi capitoli del III libro della \"Geografia\" di Strabone. Egli calcol\u00f2 la lunghezza della circonferenza della Terra (come sappiamo da Cleomede), la grandezza della Luna, la sua distanza dalla Terra e la grandezza e la distanza del Sole. La circonferenza della Terra, stimata da Posidonio, era di circa 28.000\u00a0km, inferiore a quella pi\u00f9 vicina al reale (39.700\u00a0km) ed ottenuta un secolo e mezzo prima da Eratostene da Cirene; la \"piccola misura\" di Posidonio fu accettata da Cristoforo Colombo, il quale fondava su questa distanza il calcolo del percorso da compiere per raggiungere le Indie.\nFilosofi siriaci di origine semitica quali Posidonio, Diogene di Babilonia e Antipatro di Tiro fecero s\u00ec che l'astrologia, il culto degli astri e l'arte divinatoria entrassero a far parte dello studio e della pratica del saggio stoico.\nPer la prima volta nella storia del pensiero occidentale, a queste discipline erano attribuiti un ruolo e una dignit\u00e0 analoghi a quelli delle altre scienze seconde della filosofia.\nIl pensatore di Apamea fu, inoltre, il primo a misurare la profondit\u00e0 del mare, attaccando un sasso ad una cima e, secondo quanto riferito da Cicerone, aveva costruito un planetario che riproduceva il moto degli astri.\nScrisse anche sulle maree all'interno di un trattato che comprendeva trattazioni di zoologia marina, \"Sull'Oceano e le cose al suo interno\": su quest'ultima opera, che costituiva la pi\u00f9 completa trattazione dell'argomento dell'antichit\u00e0 ed esponeva una teoria astronomica del fenomeno in questione, si sono conservate le testimonianze di Plinio, Strabone e Prisciano Lidio.\nStoriografia.\nAlla luce della teoria secondo cui al progresso materiale corrisponde una decadenza dei costumi, Posidonio si dedic\u00f2 anche alla storiografia, assegnandole un valore pragmatico e didascalico ed interpretando l'azione storica secondo un modulo interpretativo di tipo moralistico, approccio che ebbe notevole influsso su autori come Sallustio.\nOltre alla gi\u00e0 citata monografia storica su Pompeo Magno, la pi\u00f9 importante opera storica di Posidonio \u00e8 rappresentata dalle \"Storie dopo Polibio\", in 52 libri, che narravano gli eventi dal 144 (data in cui si fermavano le \"Storie\" di Polibio) all'85 (vittoria di Silla su Mitridate).\nSebbene perduta anch'essa, come il resto della produzione posidoniana, quest'opera \u00e8 per noi ricostruibile nelle sue linee essenziali, grazie alla conservazione di ampie citazioni da essa, a testimonianza del largo utilizzo che ne fecero Diodoro Siculo nella \"Biblioteca\", Ateneo nei \"Sofisti a banchetto\" e Strabone nella sua \"Geografia\". \nEssendo, come si \u00e8 detto, di origine probabilmente nobile, Posidonio spos\u00f2 l'orientamento politico degli \"optimates\" romani, svalutando l'ascesa al potere degli \"equites\" e i loro eccessi: espresse, pertanto, anche giudizi negativi e sullo sfruttamento disumano degli schiavi, secondo la teoria tipica della filantropia stoica, oltre a criticare eccessi ed orrori dell'imperialismo con ritratti che assumono spesso la forma grottesca della caricatura.\nNella sua opera, inoltre, per meglio comprendere il teatro dell'azione, inser\u00ec numerosi \"excursus\" etnografici e geografici sui popoli che via via entrarono a contatto con i romani, tra i quali spiccavano quelli sui Celti (frutto, come si \u00e8 detto, di osservazione diretta): un esempio di tali digressioni \u00e8 il fr. 67 E.-K.:\nInflusso ed eredit\u00e0.\nCome erudito e filosofo, dunque, Posidonio guardava a un sapere enciclopedico e universale, da cui scaturirono varie opere filosofiche, scientifiche e storiche: esse costituirono un serbatoio di notizie notevolissimo, il che forse determin\u00f2 il naufragio dei suoi scritti, saccheggiati da autori posteriori come Seneca (per l'attenzione alle scienze naturali) e da compilatori come Plinio il Vecchio ed Ateneo, mentre la sua concezione moralistica della storiografia, che legava il declino di Roma a quello dei costumi, ag\u00ec in forma diretta, come detto, su Sallustio,soprattutto nelle \"Historiae\", e, per suo tramite, su alcuni passaggi della \"praefatio\" di Tito Livio; l'interesse etnografico, infine, ampiamente testimoniato da Strabone e Ateneo, rivive soprattutto in Tacito, che ne fece uso nella \"Germania\".\nAnche dal poco che ci \u00e8 stato tramandato per via indiretta, dunque, in Posidonio si intravede un enciclopedismo paragonabile, forse, solo a quello di Aristotele ed ispirato probabilmente dalla nozione tipicamente stoica di \u03c3\u03c5\u03bc\u03c0\u03ac\u03b8\u03b5\u03b9\u03b1, per cui la connessione tra le varie branche del sapere \"non esprime altro che l'unit\u00e0 e la connessione tra le varie parti dell'universo\"."}
{"id": "516198", "revid": "1318658", "url": "https://it.wikipedia.org/wiki?curid=516198", "title": "Mario Pirillo", "text": "Biografia.\nGiornalista pubblicista ha svolto l'attivit\u00e0 di tecnico di laboratorio presso l'Istituto professionale di Amantea, sua citt\u00e0 natale.\nInizia la sua esperienza politica con la Democrazia Cristiana, per la quale diventa consigliere e assessore comunale di Amantea (dal 1972 al 1981) e capogruppo consiliare. Alla fine dell'esperienza amministrativa comunale viene nominato presidente della USSL n. 11 di Amantea.\nNel 1990 viene eletto consigliere regionale e ricopre l'incarico di presidente della commissione sullo sviluppo economico; successivamente diventa presidente del collegio dei revisori dei conti. Ad agosto del 1994 viene nominato assessore regionale al Bilancio, nella giunta guidata dal DC Donato Veraldi.\nDopo lo scioglimento della DC, aderisce al Centro Cristiano Democratico (CCD) di Pier Ferdinando Casini e, nel 1995, viene rieletto in Consiglio regionale e riconfermato assessore nella giunta di Giuseppe Nistic\u00f2. A luglio dello stesso anno diventa vicepresidente della regione.\nNel 1997 passa dal CCD al CDU e ne diventa capogruppo in consiglio regionale e, un anno pi\u00f9 tardi, sostiene il progetto politico di Mastella e Cossiga di creare una nuova federazione di centro, cos\u00ec aderisce all'UDR prima e all'UDEUR poi.\nPassato dunque al centrosinistra, viene candidato ed eletto consigliere dall'UDEUR nel 2000 e, nello stesso anno, diventa segretario regionale del partito di Mastella. Nel 2002, in seguito alla nascita della Margherita, formazione politica cui l'UDEUR aveva inizialmente aderito, decide di rimanervi anche quando il Campanile abbandona il progetto, intensificando in questa occasione la sua collaborazione politica con Agazio Loiero, allora deputato alla Camera.\nDiventa uno degli esponenti di spicco della Margherita calabrese, che lo rielegge consigliere regionale nel 2005 (come primo degli eletti) e viene designato come assessore nella giunta guidata dallo stesso Loiero, con delega all'Agricoltura.\nNel 2006 \u00e8 tra i fondatori, seguendo la scia del presidente Loiero, del Partito Democratico Meridionale. Alle Elezioni politiche italiane del 2006 \u00e8 candidato come capolista alla Camera dei deputati tra le file della Lista Consumatori in Calabria ma non viene eletto.\nNel 2007 aderisce al Partito Democratico.\n\u00c8 stato eletto come eurodeputato per il PD nella Circoscrizione Meridionale alle Elezioni europee del 2009 in Italia . Al Parlamento europeo siede nel gruppo dell'Alleanza Progressista dei Socialisti e dei Democratici (S&amp;D) pur mantenendo la tessera del Partito Democratico Europeo (legato al gruppo ALDE). \u00c8 stato membro della commissione parlamentare per l'ambiente, la sanit\u00e0 pubblica e la sicurezza alimentare, della delegazione per le relazioni con il Canada e della delegazione all'Assemblea parlamentare euro-latinoamericana.\nSi candida con il PD per le Elezioni europee del 2014 in Italia nella Circoscrizione Italia meridionale ma con 63.841 preferenze non viene rieletto."}
{"id": "516199", "revid": "125610722", "url": "https://it.wikipedia.org/wiki?curid=516199", "title": "Island Records", "text": "La Island Records \u00e8 un'etichetta discografica fondata nel 1959 da Chris Blackwell in Giamaica. Fu la casa discografica che lanci\u00f2 il reggae a livello internazionale e divenne presto famosa per il successo di Bob Marley, che la fece diventare l'etichetta di riferimento per tale musica.\nStoria.\nQuando l'azienda fu fondata, la Giamaica faceva parte della Federazione delle Indie Occidentali britanniche. Nel 1962 il Paese guadagn\u00f2 l'indipendenza e Blackwell spost\u00f2 la Island nel Regno Unito, dove nel corso degli anni avrebbe mantenuto la sede pi\u00f9 importante.\nFra gli anni sessanta e gli anni ottanta pubblic\u00f2 le prime incisioni degli U2, dei Traffic, di Robert Palmer, dei Jethro Tull. Dall'inizio degli anni '70 fu distribuita in Italia da Ricordi.\nNel 1990 fu acquistata dalla PolyGram, a sua volta assorbita nel 1998 dalla Universal Music Group. Negli anni novanta annoverava tra gli artisti prodotti anche The Cranberries, Melissa Etheridge e PJ Harvey.\nQuando nel 1999 l'etichetta divenne la capofila di altre etichette, si aggiunsero al suo parco artisti altre celebrit\u00e0 quali Bon Jovi, Lionel Richie e i Def Leppard.\nAttualmente, l'etichetta \u00e8 di propriet\u00e0 della major Universal Music Group e negli USA ha operato come una divisione della Island Def Jam Music Group sino al 2014, anno in cui il gruppo \u00e8 stato chiuso e le sue sussidiarie Island, Def Jam e Motown sono diventate dipendenti direttamente dalla Universal.\nIsland Studios.\nGrande prestigio ottennero gli Island Studios fondati da Blackwell nel 1969 in una chiesa sconsacrata di Notting Hill, a Londra, che era diventata un magazzino per le statue obsolete di Madame Tussauds. Tra i maggiori musicisti della Island che incisero negli studi vi furono gli Iron Maiden, Bob Marley, Steve Winwood, i Free, i Bad Company, Robert Palmer, Jimmy Cliff, Nick Drake, i Fairport Convention, Amy Winehouse, John Martyn, i Mott the Hoople, i Roxy Music, Brian Eno, gli Sparks, Cat Stevens, gli Spooky Tooth, i Traffic e i Jethro Tull.\nMolti furono anche gli artisti che incisero negli studi e non avevano un contratto con la Island, tra i quali i Clash, gli Eagles, i Dire Straits, gli Emerson, Lake &amp; Palmer, The Rolling Stones, i Genesis, gli Yes, i Led Zeppelin e Joan Armatrading.\nNel 1982 gli studi furono venduti da Blackwell a una societ\u00e0 facente capo al musicista Trevor Horn e furono incorporati nella rete di studi discografici della SARM Studios. Nel corso degli anni, gli studi sono stati poi ridimensionati dai nuovi proprietari ma hanno continuato ad ospitare incisioni di artisti di fama internazionale.\nIn Italia.\nIn Italia l'etichetta, attualmente, \u00e8 gestita dal direttore Jacopo Pesce che segue tutti gli artisti che ne fanno parte. Da questa etichetta sono nate diverse realt\u00e0 indipendenti che lavorano in sinergia con Island e Universal; \u00e8 il caso della Billion Headz Music Group di Sfera Ebbasta, di Tanta Roba Label di DJ Harsh, di Thaurus di Shablo, della BFM di Luch\u00e8. \nArtisti sotto contratto.\nT.\nTom Waits"}
{"id": "516213", "revid": "339392", "url": "https://it.wikipedia.org/wiki?curid=516213", "title": "Complotto dei dottori", "text": ""}
{"id": "516219", "revid": "122363165", "url": "https://it.wikipedia.org/wiki?curid=516219", "title": "Rudolf Sl\u00e1nsk\u00fd", "text": "Biografia.\nNato a Nezv\u011bstice, Sl\u00e1nsk\u00fd si form\u00f2 all'\"Istituto Commerciale\" di Plze\u0148. Dopo la Prima guerra mondiale si trasfer\u00ec a Praga dove entr\u00f2 in contatto coi gruppi della sinistra marxista.\nNel 1921, dopo aver rotto con il Partito Socialdemocratico Cecoslovacco si un\u00ec al Partito Comunista della Cecoslovacchia, diventando una delle sue figure pi\u00f9 eminenti: nel 1926 divenne segretario regionale del Partito di Ostrava, seguito due anni pi\u00f9 tardi dalla nomina nella regione della Boemia Centrale, con sede a Kladno. A coronamento di questo percorso nel 1929, dopo il V Congresso del Partito Comunista della Cecoslovacchia entr\u00f2 nel Presidium, massimo organo del Partito, in concomitanza con l'ascesa di Klement Gottwald alla segreteria.\nDopo l'occupazione nazista dei Sudeti nell'ottobre del 1938, Sl\u00e1nsk\u00fd ed i dirigenti pi\u00f9 importanti del Partito si stabilirono a Mosca, presso l'hotel Lux, dove molti rimasero per l'intero conflitto mondiale. A differenza di Gottwald tuttavia, Sl\u00e1nsk\u00fd nel '44 ritorn\u00f2 entro i confini dell'ex Cecoslovacchia e fu tra gli animatori della fallita insurrezione nazionale slovacca contro gli occupanti tedeschi ed il governo collaborazionista di monsignor Tiso.\nDivenuto segretario generale coll'ottavo congresso del PCC nel marzo 1946, dopo il colpo di Stato dei comunisti nel 1948 divenne il secondo uomo pi\u00f9 potente del paese dopo Gottwald ed in quanto tale organizz\u00f2 le campagne di collettivizzazione forzata delle campagne.\nNel gennaio 1949 fu il capo della delegazione cecoslovacca alla riunione fondativa del Comecon a Mosca.\nDopo la rottura con Josip Broz Tito, presidente della Jugoslavia, Stalin temeva il ripetersi di altre insorgenze nazionaliste nei Paesi europei appena conquistati e individu\u00f2 negli ebrei il potenziale nucleo di un'opposizione organizzata al regime. Sin dal 1950 Sl\u00e1nsk\u00fd, di origine ebraica, venne indebolito tramite la rimozione e la messa sotto accusa di due dirigenti a lui vicini, Otto \u0160ling, segretario regionale del Partito in Moravia, e Bed\u0159\u00edch Rei\u010din, capo dell\"'intelligence\" militare.\nNel novembre dell'anno seguente Sl\u00e1nsk\u00fd fu arrestato senza preavviso al termine di una cena a casa del capo del governo cecoslovacco Anton\u00edn Z\u00e1potock\u00fd. Esattamente un anno pi\u00f9 tardi fu uno dei 14 dirigenti (11 dei quali di origine ebraica) che figurarono al processo pubblico di Praga, con l'accusa di alto tradimento.\nSperando di aver salva la vita, Sl\u00e1nsk\u00fd ammise al processo le proprie colpe, ma - nonostante la confessione e il proprio pubblico pentimento - venne emessa la sentenza di colpevolezza e la relativa condanna alla pena capitale. Fu impiccato cinque giorni pi\u00f9 tardi.\nCuriosit\u00e0.\nDopo la Rivoluzione di velluto del 1989, il nuovo presidente V\u00e1clav Havel nomin\u00f2 ambasciatore in Unione Sovietica il figlio di Sl\u00e1nsk\u00fd, anch'egli di nome Rudolf.\nControversie.\nStando alla testimonianza di Massimo Caprara, ai tempi dei fatti segretario personale di Togliatti prima di lasciare il Partito per aderire al gruppo de il manifesto nel '69, anche il Partito Comunista Italiano fu coinvolto nei fatti che portarono alla caduta di Sl\u00e1nsk\u00fd, nella persona del segretario Palmiro Togliatti, a suo tempo amico del dirigente. In visita a Praga proprio nei giorni dell'arresto, non si cur\u00f2 del disperato appello che la moglie Josefa Sl\u00e1nsk\u00e1 gli port\u00f2 per il tramite di Caprara stesso nell'hotel praghese dove risiedeva.. Tale versione \u00e8 rifiutata da un giornalista del PCI residente a Praga in quegli anni, nonch\u00e9 traduttore in italiano del libro di memorie della stessa vedova di Sl\u00e1nsk\u00fd, Giorgio Gandini: a suo dire Caprara commetterebbe due errori, confondendo l'hotel in cui alloggiavano i dirigenti del PCI e soprattutto dimenticando che la moglie fu arrestata insieme al marito e poi esiliata con la figlia in una cittadina al confine con la Polonia, e pertanto non poteva essere in grado di raggiungere l'hotel dove erano alloggiati Togliatti e Caprara.\n\u00c8 invece accertato un altro fatto riguardante sempre il segretario del PCI. Dopo la caduta del comunismo dagli archivi di Praga \u00e8 emerso che quando nel 1963 a Praga venne decisa la riabilitazione di Sl\u00e1nsk\u00fd, Togliatti invi\u00f2 una lettera al capo del partito cecoslovacco Anton\u00edn Novotn\u00fd per chiedere che nulla trapelasse prima delle imminenti elezioni politiche italiane, visto che il Pci aveva notoriamente\nelogiato il processo. La decisione presa\ndal Parlamento di Praga nella sessione del 3-4 aprile 1963 venne infatti\nresa nota in agosto."}
{"id": "516220", "revid": "324090", "url": "https://it.wikipedia.org/wiki?curid=516220", "title": "Castro (San Francisco)", "text": "Castro \u00e8 un quartiere di San Francisco, in California, conosciuto in tutto il mondo per essere il cuore della comunit\u00e0 gay di una delle citt\u00e0 con la pi\u00f9 alta concentrazione di omosessuali al mondo.\nStoria.\nPrima quartiere di immigrazione scandinava e poi irlandese, \u00e8 nella seconda met\u00e0 degli anni sessanta che inizia a diventare punto di riferimento per i tanti giovani omosessuali che da ogni parte degli Stati Uniti accorrono a San Francisco, attirati dalla ventata di libert\u00e0 che il nuovo movimento di controcultura hippie sta portando alla citt\u00e0 californiana.\nNel 1975, Harvey Milk, che di l\u00ec a breve diventer\u00e0 uno dei pi\u00f9 attivi e noti esponenti del nascente movimento gay, apre proprio a Castro, in Castro Street, il suo negozio di fotografia.\nIl centro di Castro \u00e8 rappresentato dall'intersezione tra Castro Street e la diciassettesima strada, in una piazza al centro della quale \u00e8 issata una grande bandiera arcobaleno.\nNel cuore del quartiere di Castro, al centro di Castro Street, sorge il Castro Theatre, un esempio di architettura coloniale spagnola, costruito nel 1922 ed oggi monumento nazionale. Ospita rassegne di teatro e festival di cinema, in particolare legati alla cultura LGBT."}
{"id": "516223", "revid": "226458", "url": "https://it.wikipedia.org/wiki?curid=516223", "title": "Polinomio osculatore", "text": "In matematica applicata, si definisce polinomio osculatore un polinomio interpolatore che nei nodi formula_1 (\"i\" = 1, ..., \"n\") soddisfa alcune condizioni pi\u00f9 restrittive in aggiunta alla semplice interpolazione di punti:\nformula_2\nSi hanno i seguenti casi particolari:\nPolinomio osculatore di Hermite.\nDati formula_5 nodi formula_1 il polinomio osculatore di Hermite \u00e8 un polinomio di grado al pi\u00f9 formula_7 tale che:\nper i che va da 0 a n.\nPu\u00f2 essere rappresentato nella forma:\nformula_10\ndove a loro volta i polinomi formula_11e formula_12 sono funzioni dei polinomi di Lagrange:\nSi pu\u00f2 quindi facilmente verificare che:"}
{"id": "516224", "revid": "228587", "url": "https://it.wikipedia.org/wiki?curid=516224", "title": "Glay", "text": ""}
{"id": "516225", "revid": "1543377", "url": "https://it.wikipedia.org/wiki?curid=516225", "title": "Dir En Grey", "text": "I Dir En Grey (reso graficamente come DIR EN GREY o Dir en grey) sono un gruppo musicale experimental metal giapponese. Il nome del gruppo viene spesso contratto dai fan in \"Diru\" (pronuncia della trascrizione in katakana della prima parola del loro nome) o semplicemente \"Dir\". Il gruppo \u00e8 uno dei maggiori esponenti della corrente visual kei.\nIl loro stile musicale si \u00e8 modificato nel corso del tempo: se ad inizio carriera, la band suonava un rock sperimentale sullo stile di molte band indie visual kei giapponesi, nel corso degli anni sono diventati una band sempre pi\u00f9 sperimentale, adottando uno stile dal sound duro e heavy, con evidenti contaminazioni di metal estremo in molti dei loro brani, soprattutto a partire dall'album \"The Marrow of a Bone\". In particolare, lo stile vocale di Kyo si \u00e8 evoluto, passando (anche nello stesso brano) da un canto pulito e melodico, ad una tonalit\u00e0 molto acuta e tagliente, ad un potente scream e ad un cupo growl, dimostrandosi un vocalist molto capace e versatile.\nBiografia.\nL'inizio coi La:Sadie's.\nLa carriera musicale del gruppo inizia con la formazione della band del kansai \"indie\" La:Sadie's nel dicembre del 1995, che si presentava come una classica band visual kei, sia nello stile che nel sound, ispirandosi a band famose nel territorio nazionale, come i Kuroyume, del cui affermato cantante Kyo sembra infatti essere un grande fan.\nLa formazione originale vedeva Kyo come cantante, Die e Shio come chitarristi, Kisaki (il leader) come bassista e, infine, Shinya come batterista. La band pubblic\u00f2 due singoli e nove demo tapes.\nInsieme, ebbero una carriera molto breve: il primo a lasciare la band fu, infatti, Shio che nel 1996 venne sostituito da Kaoru, mentre il 15 gennaio del 1997 fu, invece, Kisaki ad abbandonare il gruppo. La band assunse cos\u00ec Toshiya un giovane bassista originario della prefettura di Nagano, e dette vita alla prima ed unica formazione ufficiale del gruppo, con la quale si esibirono per un certo periodo a Nagano con il nome di Deathmask, prima di cambiare il nome della band in Dir en grey (nome ispirato alla canzone \"Dir en gray\", uno dei primissimi brani dei Lareine).\nIl debutto major e il successo.\nNel 1997 realizzarono il loro primo EP, \"Missa\", riscuotendo i primi assaggi di notoriet\u00e0 nella classifica musicale giapponese. Nel 1998 inizi\u00f2 la loro scalata al successo.\nNell'agosto di quell'anno un loro singolo scala le classifiche di vendita raggiungendo la 7\u00aa posizione della Oricon chart giapponese.\nDopo vari tentativi attirarono l'attenzione di uno dei loro idoli e grande produttore musicale, Yoshiki, ex batterista dei famosi e (in quel periodo scioltisi) X Japan.\nDurante il 1999, dopo la pubblicazione di vari singoli di successo, realizzarono il primo album sotto etichetta major, Gauze.\nL'album riprese molte sonorit\u00e0 del loro periodo indie risultando leggermente discordante dalle vedute pop delle produzioni di Yoshiki. Malgrado il successo ricevuto sotto l'ala protettiva del celebre batterista, il gruppo decise di staccarsi dalla sua supervisione gi\u00e0 dopo il concerto del dicembre 1999 all'Osaka-j\u014d Hall.\nDa allora il successo dei Dir En Grey continu\u00f2 ad aumentare, rendendoli una delle band pi\u00f9 significative del filone musicale giapponese visual kei.\nNel 2000 usc\u00ec il secondo album \"Macabre\" il quale ha un sound pi\u00f9 industrial con influenze di scream.\nDopo un loro tour in Cina, Taiwan e Corea del Sud e un altro EP \"Six Ugly\" nel 2002 esce \"Kisou\" contenente un sound metal.\nLa band continu\u00f2 nel 2003 a sperimentare i generi con l'album \"Vulgar\", dove il sound si fa pi\u00f9 heavy e progressivo rispetto alle produzioni precedenti.\nDa \"Withering to death\" verso la notoriet\u00e0 internazionale.\nNel 2005, con l'album \"Withering to death.\" si aprirono al successo internazionale raggiungendo la posizione numero 80 nella classifiche finlandese mentre a settembre, con il singolo \"Clever sleazoid\", si posizionano alla numero 20.\nSempre in quell'anno parte il tour \"It withers and withers\" che arriv\u00f2 a toccare anche l'Europa, con date a Berlino e Parigi, due festival tedeschi, ed un festival in Belgio.\nNel marzo del 2006 raggiunsero anche l'America, con date live andate esaurite in pochissimo tempo grazie al supporto della loro label statunitense, la Free WIll America.\nA maggio e giugno dello stesso anno, con il tour \"It withers and withers -Final-\" tornarono in Germania (Berlino e Colonia) e ai festival tedeschi \"Rock am ring\" e \"Rock im park\".\nDurante l'estate 2006 il loro successo si ampli\u00f2 a numerose stratificazioni di fans musicali grazie alla partecipazione al Family Values Tour, tourn\u00e9e americana organizzata dalla popolare band metal Korn, dove divisero il palco con gruppi affermati a livello mondiale, quali Deftones, Flyleaf, Stone Sour ed altri di minore importanza.\n\"The Marrow of a Bone\" e \"Uroboros\": verso sonorit\u00e0 pi\u00f9 heavy.\nIl 7 febbraio 2007 usc\u00ec il sesto album dei Dir En Grey, \"The Marrow Of A Bone\", con il quale svoltarono verso un sound sempre pi\u00f9 heavy e un uso aggressivo della voce di Kyo, con parti cantate in scream e growl. Dal 1\u00ba febbraio 2007 sono rimasti impegnati in una lunga tourn\u00e9e negli USA e dal 1\u00ba agosto anche in Europa.\nNell'estate 2007 hanno suonato al Wacken Open Air, uno dei pi\u00f9 importanti festival metal del mondo.\nI Dir En Grey conclusero il 2007 con il nuovo singolo \"Dozing Green\" e commemorano il loro decennale con la doppia raccolta di successi \"Decade 1998-2002\" &amp; \"Decade 2003-2007\" con molte canzoni rivisitate e remixate per un suono notevolmente pi\u00f9 pulito.\nDopo un 2008 di registrazioni alla Sony Bulding Records di Tokyo, in primavera hanno annunciato la creazione di un nuovo album, uscito il 12 novembre 2008 chiamato \"Uroboro\", che alterna pezzi pi\u00f9 duri e violenti, marchiati dal potente growl di Kyo, ad una musica pi\u00f9 melodica e meno aggressiva, con dei testi quasi interamente in madrelingua giapponese, cosa non successa nel precedente album Marrow of a Bone 2007 e a un'atmosfera che richiama la miticit\u00e0 della cultura asiatica.\nUn'anteprima di questa evoluzione \u00e8 rappresentata dal singolo, uscito il 10 settembre 2008, Glass Skin con annesso video musicale.\nA fine 2008, i Dir En Grey sono stati impegnati in un tour giapponese e in un altro oltreoceano, negli Stati Uniti con due tappe in Canada per la presentazione ufficiale del nuovo album.\nUno speciale live, chiamato \"Uroboros - breathing\" \u00e8 stato presentato il 29 dicembre 2008 negli studi dell'Osaka-j\u014d Hall, famoso per il loro live del 1999, da cui l'omonimo DVD, che ha segnato uno dei momenti pi\u00f9 alti della loro carriera visual kei.\nNel gennaio 2009 hanno partecipato al Kerrang! Relentless Tour 2009, tour musicale in Gran Bretagna e Irlanda insieme alle band Bring Me the Horizon, Black Tide, Mindless Self Indulgence e In Case of Fire, attraverso 15 tappe in altrettante citt\u00e0 britanniche e irlandesi. Il Tour \u00e8 servito come promozione all'album da poco pubblicato.\nIl cantante Kyo ad aprile 2009 \u00e8 stato ospedalizzato a Saitama per un edema acuto alle corde vocali, tanto da dover posticipare tre tappe del tour giapponese \"Feast of V Senses\". Tuttavia in un paio di mesi la sua voce \u00e8 ritornata alla normalit\u00e0.\nNel giugno 2009 sono stati impegnati in un Tour europeo che ha toccato anche l'Italia, con tappa a Milano alla discoteca alternativa Alcatraz. Le altre date hanno toccato Germania, Francia, Polonia, Repubblica Ceca e Svezia, oltre ai festival Download Festival e Nova Rock festival, rispettivamente a Derby, Inghilterra, e in Austria, insieme alla ormai consolidata partecipazione ai festival tedeschi \"Rock am ring\" e \"Rock im park\".\nTornati in patria, dopo un'estate di registrazioni per un DVD di videoclip musicali, \"AVERAGE BLASPHEMY\", hanno partecipato ad un Tour tutto giapponese con tappe a Osaka, Kyoto e Tokyo.\nIl Post-\"Uroboros\" e \"Dum Spiro Spero\": sonorit\u00e0 sempre pi\u00f9 estreme e sperimentali.\nIl 2 dicembre 2009 \u00e8 uscito il loro nuovo singolo, \"Hageshisa to, kono mune no naka de karamitsuita shakunetsu no yami\", che presenta un sound molto duro con varie contaminazioni di metal estremo ed un canto quasi interamente in growl, annoverando tra le canzoni lato B nuove versioni di, \"-ZAN-\", e Shokubeni \"Shot in one take\", anch'esse rivisitate in chiave estrema.\nNel gennaio 2010 saranno pronti a chiudere l'era dell'album \"Uroboros\" con due spettacoli al Nippon Budoukan di Tokyo, gi\u00e0 proiettati verso il loro prossimo passo musicale. Questo live segna un punto di svolta definitivo nel sound della band: forte \u00e8 infatti l'influenza death metal, tanto che brani storici come \"saku\" e \"-ZAN-\" vengono reinterpretati in chiave extreme metal, in linea con quanto accaduto nel singolo \"Hageshisa to, kono mune no naka de karamitsuita shakunetsu no yami\".\nNel 2010 si esibiscono al festival Sonisphere a Londra presso la casa KOKO live il 6 agosto.\nil 22 giugno 2011 vede l'uscita del singolo Different Sense.\nViene annunciato, pochi giorni dopo, che l'ottavo full-length, che si intitoler\u00e0 \"DUM SPIRO SPERO\", verr\u00e0 pubblicato 2 anni e 9 mesi dopo \"Uroboros\", pi\u00f9 precisamente il 3 agosto 2011, ed includer\u00e0 14 brani, tra cui \"Hageshisa To, Kono Mune No Naka De Karamitsuita Shakunetsu No Yami\", \"Lotus\" e \"Different Sense. L'album stilisticamente si rivela il pi\u00f9 estremo e sperimentale della band ad oggi, marcando notevolmente gli elementi extreme metal ed adottando un sound denso e cupo.\nNel 2012 i Dir En Grey sono costretti a cancellare il tour mondiale programmato, a causa dei problemi di salute di Kyo: pare infatti che il medico di Kyo abbia suggerito la cancellazione del tour per la presenza di pi\u00f9 polipi alla gola che potrebbero richiedere un'operazione ed esami pi\u00f9 approfonditi.\nQuesta non \u00e8 la prima volta che Kyo viene ricoverato: nel 2000 fu ricoverato in ospedale a causa di problemi di udito (tuttora rimane parzialmente sordo all'orecchio sinistro) e nel 2006 e 2009 gli fu diagnosticato un edema alla laringe.\nLa band ha dichiarato che il loro futuro sar\u00e0 incerto fin quando il cantante non si riprender\u00e0 pienamente.\n2013: \"The Unraveling\" e il tuffo nel passato.\nIl 3 aprile 2013 viene pubblicato \"The Unraveling\", il secondo mini-album della band, che includer\u00e0 una sola canzone inedita, \"Unraveling\", mentre gli altri pezzi saranno nuove registrazioni con un sound pi\u00f9 moderno di canzoni gi\u00e0 presenti nei loro album precedenti, come \"Kasumi\", \"Unknown. Despair. Lost\", e \"The Final\". Altre due edizioni del mini album includono una edizione limitata, e una edizione limitata Deluxe. L'edizione limitata sar\u00e0 composta da 2 dischi, il primo disco conterr\u00e0 le canzoni incluse nella versione standard, nel secondo disco, un dvd, ci saranno delle scene riprese durante la registrazione dell'album. L'edizione limitata Deluxe sar\u00e0 composta da 3 dischi, come nella precedente, nel primo disco ci saranno le canzoni incluse nella versione standard, mentre nel secondo disco saranno incluse le versioni Unplugged di \"Unraveling\" e \"The Final\", e in pi\u00f9 una nuova registrazione di \"Macabre\" (tratta dall'omonimo album del 2000). Infine, il terzo disco, un dvd, conterr\u00e0 oltre alle scene riprese durante la registrazione dell'album, altri pezzi live e due registrazioni video in studio conosciute come \"Shot in one take\", ovvero registrate in una sola ripresa.\n\"Arche\" e un sound completamente nuovo.\nIn data 5 agosto 2014 viene annunciata la data di uscita di un nuovo album, \"Arche\" (\"Origine\" in greco). Il nuovo disco sar\u00e0 pubblicato il 10 dicembre 2014, dopo 3 anni e 4 mesi dall'uscita di \"Dum Spiro Spero\". Dal sito ufficiale si possono leggere alcune considerazioni fatte dai membri della band in merito al nuovo \"sound\" adottato per questo album. Die svela che il \"sound\" sar\u00e0 assolutamente nuovo e originale rispetto a \"Dum Spiro Spero\", mentre Toshiya sostiene di non essere in grado di spiegare questo nuovo \"sound\" a parole, e che non ci riuscir\u00e0 mai, non importa quanto ci provi. Il nuovo album sar\u00e0 accompagnato da un tour, intitolato \"TOUR14-15 BY THE GRACE OF GOD\", con le prime due date, 17 e 18 novembre 2014 a Kanagawa, riservate ai membri del Fan Club \uff62a knot\uff63, le altre date comprenderanno citt\u00e0 come Tokyo, Kyoto, Osaka, Aichi, Fukuoka e Nagasaki.\n\"Scream for the Truth\": la polemica sul post-Fukushima.\nNell'ottobre 2011, la band lancia una forte polemica contro il governo giapponese, accusandolo di nascondere la verit\u00e0 riguardo al livello di radiazioni dopo il disastro nucleare causato dal terremoto e tsunami del marzo 2011, mentendo di fatto al popolo giapponese ed all'opinione pubblica internazionale, pubblicando inoltre un videomessaggio su YouTube."}
{"id": "516241", "revid": "767487", "url": "https://it.wikipedia.org/wiki?curid=516241", "title": "Jack Teagarden", "text": "Fu una delle figure di maggiore spicco nell'ambito del Jazz classico. Fu denominato \"Big T\".\nBiografia.\nNato in una famiglia di grandi appassionati di musica, ebbe due fratelli (Charles \"Charlie\", trombettista, e Clois, batterista) ed una sorella (Norma, pianista) che intrapresero con buon successo la carriera di musicisti jazz.\nInizi\u00f2 a studiare il piano all'et\u00e0 di cinque anni, due anni dopo il padre (trombettista per hobby) gli regal\u00f2 un bombardino ed a dieci anni inizi\u00f2 lo studio del trombone.\nInizi\u00f2 a suonare professionalmente dopo il 1918 in duo con la madre pianista.\nDal 1921 la sua carriera decoll\u00f2 e ben presto fu considerato il migliore fra i trombonisti bianchi.\nSvilupp\u00f2 una eccellente tecnica strumentale che, di fatto, offr\u00ec per la prima volta al trombone il ruolo di solista in ambito jazzistico.\nLa sua creativit\u00e0 pressoch\u00e9 inesauribile e la vocalit\u00e0 simile a quella dei cantanti di colore lo resero presto una star molto seguita dal pubblico ed assai ricercata dai pi\u00f9 noti bandleader.\nSuon\u00f2, fra gli altri, con le big band di Ben Pollack, Benny Goodman, Red Nichols e Wingy Manone, oltre che con proprie formazioni, diventando un punto di riferimento ed un modello da imitare per generazioni di trombonisti.\nNel 1947 entr\u00f2 a far parte dei celebri \"All Stars\" di Louis Armstrong e vi rimase sino al 1951.\nFond\u00f2 successivamente una propria band di \"all stars\", della quale fece parte anche il pianista Earl Hines.\nMor\u00ec di polmonite in un motel di New Orleans dopo avere suonato per l'ultima volta la sera precedente al locale \"The Dream Room\"."}
{"id": "516250", "revid": "110157", "url": "https://it.wikipedia.org/wiki?curid=516250", "title": "Spazio di Hilbert allargato", "text": "In analisi funzionale, uno spazio di Hilbert allargato o tripla di Gelfand (in inglese, \"rigged Hilbert space\") \u00e8 una struttura matematica astratta che collega alcuni aspetti della teoria degli spazi di Hilbert, alla teoria delle distribuzioni. Questi spazi sono stati introdotti per consentire un formalismo pi\u00f9 proficuo nell'ambito della teoria spettrale, e trovano numerose applicazioni in meccanica quantistica. In particolare, \u00e8 possibile trattare unitariamente lo spettro continuo e discreto degli operatori autoaggiunti.\nGli spazi di Hilbert allargati sono divenuti oggetto di studio da parte della matematica nella prima met\u00e0 degli anni cinquanta.\nMotivazioni.\nPer introdurre le motivazioni che portano a definire lo spazio di Hilbert allargato, si consideri, sullo spazio formula_1 delle funzioni a quadrato sommabile definite sull'asse reale, l'operatore:\nIn qualche senso, la funzione:\n\u00e8 un autovettore di formula_4, in quanto formalmente formula_5. Tuttavia essa non ha quadrato sommabile su formula_6: pu\u00f2 pertanto essere utile \"ampliare\" lo spazio di Hilbert formula_1, in modo che tali funzioni vi siano comprese. Gli spazi di Hilbert allargati sono la struttura matematica che consente di effettuare tale ampliamento, e di definire degli \"autovettori generalizzati\".\nDefinizione matematica.\nIl concetto di spazio di Hilbert allargato precisa queste idee in un contesto analitico. Uno spazio di Hilbert allargato \u00e8 una tripla formula_8, dove formula_9 \u00e8 uno spazio di Hilbert, formula_10 \u00e8 uno spazio vettoriale topologico, ed formula_11 \u00e8 una mappa continua da formula_10 in formula_9. \nSi noti in particolare che non \u00e8 restrittivo pensare a formula_10 come ad un sottospazio lineare di formula_9, equipaggiato con una topologia pi\u00f9 fine di quella relativa indotta dalla norma di formula_9 su formula_10, e conseguentemente formula_18 come l'immersione di formula_10 in formula_9. Inoltre, comunemente si richiede che l'immagine di formula_18 sia densa in formula_9, dal momento che in generale ci si pu\u00f2 sempre restringere alla chiusura di formula_23 (che sar\u00e0 naturalmente uno spazio di Hilbert).\nRisultati.\nPoich\u00e9 formula_18 \u00e8 continua e densa, il duale di formula_9 si pu\u00f2 identificare con un sottospazio del duale formula_26 di formula_10. Poich\u00e9 per il teorema di rappresentazione di Riesz si pu\u00f2 identificare uno spazio di Hilbert con il suo duale (ossia, si pu\u00f2 porre formula_28) si ottiene:\ne si pu\u00f2 pensare formula_26 come un \"allargamento\" di formula_9.\nPer chiarire meglio il funzionamento di questo procedimento, si consideri lo spazio di Hilbert formula_32 dell'esempio precedente. In questo caso, prendendo come sottospazio formula_33, l'insieme delle funzioni infinitamente differenziabili e a supporto compatto, equipaggiato con la topologia indotta dalla norma di formula_9. In questo caso, formula_18 \u00e8 semplicemente l'immersione di formula_10 in formula_9, e non \u00e8 difficile verificare che le funzioni in formula_10 sono dense in formula_9 (infatti, ogni funzione a quadrato sommabile si pu\u00f2 approssimare in un compatto con una funzione infinitamente differenziabile). Lo spazio duale di formula_10 sar\u00e0 per\u00f2 assai pi\u00f9 ampio di formula_9, in quanto ad esempio \u00e8 ben definito l'integrale di formula_42 per una funzione a supporto compatto. Pi\u00f9 in generale, questo spazio sar\u00e0 costituito da distribuzioni, e su di esso sar\u00e0 possibile estendere gli operatori hermitiani definiti su formula_9.\nIn generale, gli esempi pi\u00f9 significativi di spazi di Hilbert allargati sono quelli in cui formula_10 \u00e8 costituito da funzioni regolari (\"funzioni test\"), o -pi\u00f9 formalmente- in cui formula_10 \u00e8 uno spazio nucleare.\nApplicazioni.\nOltre che nella teoria spettrale, gli spazi di Hilbert allargati hanno applicazioni anche in fisica. Essi consentono di trattare in maniera matematicamente rigorosa la meccanica quantistica (ma non le pi\u00f9 moderne teorie dei campi). In particolare, mentre \u00e8 possibile ottenere una descrizione rigorosa degli \"stati legati\", usufruendo del solo formalismo degli spazi di Hilbert separabili, \u00e8 invece necessario \"ampliare\" questa struttura nel caso degli \"stati liberi\"."}
{"id": "516253", "revid": "287204", "url": "https://it.wikipedia.org/wiki?curid=516253", "title": "Alen Boksic", "text": ""}
{"id": "516259", "revid": "66387", "url": "https://it.wikipedia.org/wiki?curid=516259", "title": "Guerra Iran Iraq", "text": ""}
{"id": "516260", "revid": "339392", "url": "https://it.wikipedia.org/wiki?curid=516260", "title": "Le Illuminazioni", "text": ""}
{"id": "516261", "revid": "413187", "url": "https://it.wikipedia.org/wiki?curid=516261", "title": "Cesare Marchi", "text": "Il suo nome resta legato anche al grande e inaspettato successo della sua opera pi\u00f9 nota, \"Impariamo l'italiano\".\nBiografia.\nUn provinciale felice.\nNato a Villafranca di Verona (la \"Piccola Torino\", come la chiamava talvolta), non se ne stacc\u00f2 mai del tutto. Marchi visse a Villafranca anche nel periodo del maggior successo, quando la RAI lo invitava a numerose trasmissioni televisive e gli editori se lo contendevano.\nIndro Montanelli arriv\u00f2 a rimproverarlo spesso, bonariamente, di questo, durante le vacanze invernali passate insieme con lui e il comune amico Enzo Biagi a Cortina d'Ampezzo, ritenendo che il vivere in provincia ne ostacolasse la carriera. Alla fine Montanelli dovette rassegnarsi; anche per la morte improvvisa Marchi \"scelse\" Villafranca. Montanelli non pot\u00e9, il giorno dei funerali, che andare a onorare la memoria dell'amico nel paese da cui non seppe e non volle staccarsi.\nGiornalista e scrittore.\nDopo la laurea in Lettere all'Universit\u00e0 di Padova, Marchi inizi\u00f2 a lavorare come insegnante delle scuole medie.\nPer anni fu collaboratore prima de \"L'Arena di Verona\", poi de \"Il Giornale\" ai tempi della direzione di Montanelli. Dotato di notevole spirito umoristico e satirico, ebbe in comune con il maestro del giornalismo italiano anche la mitica macchina per scrivere Olivetti Lettera 22; con Giovannino Guareschi, altro grande giornalista, l'umorismo.\nGi\u00e0 in giovane et\u00e0 fu uno degli autori nella Compagnia di Rivista villafranchese \"L'Aurora\".\nFu anche saggista ma di lui i pi\u00f9 ricordano probabilmente soprattutto i due libri seguenti: \"Impariamo l'italiano\", dove si scagli\u00f2 contro la burocrazia del linguaggio ripercorrendo le regole della lingua italiana, fornendo esempi al fine di semplificare l'apprendimento di alcune sottigliezze grammaticali che risultano ostiche ai pi\u00f9 e dimostrando che il modo corretto di esprimersi \u00e8 l'esatto contrario del \"politichese\" e del \"burocratese\"; e \"Siamo tutti latinisti\" dove analizz\u00f2 tutti i modi di dire mutuati dal latino, corredandoli di un sintetico commento storico, bibliografico e grammaticale.\nIn televisione.\nDella sua stagione televisiva in Rai si ricorda la presenza costante nella trasmissione \"Almanacco del giorno dopo\". Collabor\u00f2 anche al programma \"Unomattina\", in cui teneva una rubrica giornaliera sulla lingua italiana, e cur\u00f2 i testi dello show di Gino Bramieri trasmesso sulle reti RAI nel 1987.\nOpere.\nI Fatti di Bertoldo (Corev Verona) 1973, pubblicato con lo pseudonimo di Marce, Marchi Cesare \nPremi vinti.\nCesare Marchi ha vinto i seguenti premi letterari:"}
{"id": "516264", "revid": "5695", "url": "https://it.wikipedia.org/wiki?curid=516264", "title": "Engels", "text": ""}
{"id": "516266", "revid": "47767", "url": "https://it.wikipedia.org/wiki?curid=516266", "title": "Sindb\u0101d il marinaio", "text": ""}
{"id": "516273", "revid": "47767", "url": "https://it.wikipedia.org/wiki?curid=516273", "title": "Sinbad", "text": ""}
{"id": "516285", "revid": "2093182", "url": "https://it.wikipedia.org/wiki?curid=516285", "title": "Tambora", "text": "Il Tambora o Tomboro \u00e8 uno stratovulcano dell'isola di Sumbawa, situata nell'arcipelago indonesiano della Sonda. Il vulcano \u00e8 conosciuto per la devastante eruzione del 1815, una delle poche VEI-7 a memoria storica. Deve la sua origine alla subduzione della placca australiana al di sotto della placca della Sonda.\nConosciuto in tempi antichi anche come Aram, prima dell'eruzione del 1815 l'edificio vulcanico era di dimensioni davvero poderose, innalzandosi tra i e i e rendendosi all'epoca uno dei rilievi pi\u00f9 alti dell'intero arcipelago indonesiano, superando il Kerinci, che con \u00e8 attualmente il vulcano pi\u00f9 alto dell'Indonesia; il Tambora era la 15\u00aa montagna pi\u00f9 alta al mondo per prominenza, nonch\u00e9 il punto pi\u00f9 alto di un'isola in assoluto. Per la sua considerevole altezza era un punto di riferimento per i naviganti che lasciavano Bali navigando verso oriente, profilandosi elevato quanto il vulcano Rinjani, alto e molto pi\u00f9 vicino.\nOggi la montagna non supera i Un terzo dell'altezza originaria \u00e8 andato perduto a causa dell'evento eruttivo del 1815, e al suo posto esiste un'enorme caldera di di diametro. In quell'occasione vennero udite esplosioni terrificanti fino a di distanza dal vulcano; percepite scosse telluriche dovute a onde d'urto o al collasso della sommit\u00e0; la cenere vulcanica ricopr\u00ec Borneo, Molucche, Giava, Sulawesi; tsunami alti fino a vennero generati dal contatto tra flussi piroclastici, che discendevano da ogni lato del monte, e l'acqua del mare che circonda la penisola di Sanggar; terribili tempeste d'aria, probabilmente dovute all'ascesa di aria riscaldata attorno alla montagna e conseguente vuoto ricoperto repentinamente da aria fredda, sradicarono ogni cosa nella penisola di Sanggar.\nL'eruzione provoc\u00f2 la distruzione dei Regni di Tambora, Pekat e Sanggar, che attorniavano il vulcano, a causa di tsunami e flussi piroclastici con vittime dirette fino a -. Nell'intera Indonesia le vittime ammontarono a . Il totale dei morti in tutto il pianeta a causa degli sconvolgimenti climatici che seguirono, compreso l'anno senza estate, supera le unit\u00e0.\nDegli scavi archeologici nel 2004 hanno fatto rinvenire una casa totalmente bruciata con due cadaveri carbonizzati a testimoniare l'esistenza di regni perduti, tanto che si parla di \"Pompei d'oriente\".\nIl vulcano.\nIl Tambora \u00e8 il secondo vulcano al mondo per indice di esplosivit\u00e0 vulcanica (VEI) stimata a 7; per tale motivo viene considerato uno dei vulcani pi\u00f9 pericolosi sulla Terra. Si trova nella zona di subduzione creata dal movimento della placca australiana verso una parte della zolla euroasiatica, in una zona nella quale si sono formati nel corso di millenni tre tra i pi\u00f9 esplosivi e devastanti vulcani conosciuti: il Toba, il Tambora, il Krakatoa e il complesso vulcanico Samalas-Rinjani, che nel 1257 ha prodotto un'eruzione di entit\u00e0 paragonabile a quella del Tambora medesimo. Tutti questi vulcani fanno parte della Cintura di fuoco, ovvero la zona geologicamente pi\u00f9 attiva della Terra, con la massima concentrazione di terremoti e vulcani.\nGeografia e geologia.\nIl Tambora \u00e8 ubicato nella penisola di Sanggar, nella parte settentrionale di Sumbawa, appartenente al gruppo delle Piccole Isole della Sonda. A nord della penisola di Sanngar, dominata dall'enorme vulcano, vi \u00e8 il mar di Flores, a sud la Baia di Saleh, lunga e larga . A occidente della penisola di Sanngar vi \u00e8 l'isola di Moyo.\nIl vulcano \u00e8 parte dell'Arco della Sonda, un arco vulcanico che attraversa l'arcipelago indonesiano, il suddetto arco a sua volta \u00e8 parte della Cintura di fuoco del Pacifico. Si trova a a nord della fossa di Giava e a sopra la propria zona di subduzione di origine. L'isola di Sumbawa \u00e8 fiancheggiata a nord e sud da crosta oceanica. Il Tambora \u00e8 generato dalla subsidenza della Placca australiana sotto la Placca della Sonda. Il tasso di subsidenza \u00e8 pari a per anno.\nSecondo alcune ricerche, il Tambora si sarebbe formato tra i e i anni fa. L'esistenza di tanti crateri, che si innalzano fino a dal fondale della baia di Saleh, ha fatto supporre che un tempo la superficie della baia era al di sopra del livello del mare. Lo sprofondamento sarebbe accaduto in conseguenza del prosciugamento di una camera magmatica preesistente dovuto all'ascesa progressiva del vulcano Tambora. Anche l'isola di Moyo a ovest di Sumbawa sarebbe stata coinvolta dall'evento nella sua formazione, circa anni fa.\nUna ricerca ulteriore avanza stime ben pi\u00f9 elevate sull'et\u00e0 geologica della montagna, fino a anni fa. Secondo quest'ultima ricerca, il Tambora apparterrebbe a un grande complesso vulcanico che comprende il Tambora stesso e due edifici ancestrali, il Labumbum, a sud-est del Tambora, attivo tra e anni fa con eruzioni di natura prevalentemente effusiva (andesite), e il Kawinda Toi, a nord-est, sul corpo dell'attuale edificio vulcanico, attivo tra i e anni fa, con eruzioni a prevalenza basaltica. Data la loro et\u00e0 antica e il clima tropicale dell'area, i due edifici vulcanici risultano visibilmente erosi.\nIl Tambora si sarebbe formato inizialmente come vulcano a scudo tra i e anni fa con eruzioni ad alto contenuto di silice, di natura effusiva. In seguito, il vulcano avrebbe alternato eruzioni effusive ed esplosive tra il cratere centrale e le decine di coni di scorie lungo i fianchi del vulcano, la cui formazione risale ad anni circa con l'emersione, dal corpo dell'ormai eroso Kawinda Toi a nord-est, del \"Ketupa\" e del \"Doro Dongotobbi Nae;\" quest'ultimo (~) \u00e8 anche il pi\u00f9 imponente ed alto dell'intero complesso vulcanico, mentre il \"Ketupa\" (~), dal colore marrone scuro, fu il principale cono secondario con emissione di lava in composizione principalmente basaltica. Gli altri coni avventizi che costellano il Tambora sono databili, invece, a partire da anni e possono distinguersi tra coni freato-magmatici e classici coni di scorie; i primi, di cui il pi\u00f9 importante \u00e8 il \"Doro Peti,\" che si affaccia sulla Baia di Saleh, tendono a mostrare una morfologia semi-circolare; i secondi possono essere davvero imponenti, come nel caso di \"Doro\" \"Molo\" e \"Doro Tahe\", tra i e gli , ubicati a est e separati da circa di distanza. La morfologia del vulcano sarebbe cos\u00ec mutata assumendo la forma di uno stratovulcano o vulcano a cono, come testimoniano i fianchi del vulcano, ben pi\u00f9 ripidi a partire da circa fino all'altezza stimata della montagna precedente all'evento del 1815, tra i e i .\nIl Tambora ha prodotto rocce di trachibasalto e trachiandesite ricche in potassio. I prodotti emessi contengono fenocristalli di apatite, biotite, pirosseno, leucite, magnetite, olivina, plagioclasio; l'esatta composizione dei tipi di fenocristalli varia a seconda delle rocce. I prodotti vulcanici del Tambora sono molto ricchi di rubidio, stronzio, anidride fosforica, in quantit\u00e0 maggiori di quelle del Rinjani, e sono leggermente pi\u00f9 ricchi anche di zircone rispetto a quelli del vulcano di Lombok.\nGeomorfologia.\nPrima dell'eruzione del 1815, il Tambora avrebbe avuto la morfologia di uno stratovulcano, con un cono simmetrico dall'altezza torreggiante sulla penisola di Sanngar stimata tra i e i e un singolo camino centrale, come il Fuji-san o il Popocat\u00e9petl. La mappa geologica del vulcano fa constatare come i fiumi che scorrono lungo le pendici e i fianchi della montagna siano distribuiti in forma pi\u00f9 o meno circolare, e ci\u00f2 suggerisce un unico picco centrale.\nAlcune ricerche ipotizzano che il vulcano possa aver avuto due picchi con una vetta orientale e occidentale. L'eventuale seconda vetta potrebbe essere stata, in presenza di un solo camino che presuppone a sua volta un singolo cratere principale, solo un cono di scorie che per la sua elevazione e considerevole dimensione poteva essere identificato come un secondo picco; in questo caso il vulcano potrebbe aver avuto una morfologia simile al Taranaki col suo \"Fantham's Peak\", che ne rompe la simmetria. Nel caso di picchi gemelli, con altezza e dimensioni simili, il vulcano sarebbe stato invece morfologicamente simile all'Elbrus. Seppure non esistano raffigurazioni del vulcano prima dell'evento del 1815, la comunit\u00e0 scientifica sostiene tacitamente l'ipotesi morfologica del singolo cono simmetrico, e pertanto viene classificato comunemente come stratovulcano.\nLa morfologia a due picchi \u00e8 invece sostenuta dal botanico svizzero Heinrich Zollinger, che fu il primo scienziato a vedere la caldera dai suoi bordi nel 1847. Egli affermava che prima del 1815 il Tambora era a forma di cono, per\u00f2 con due sommit\u00e0, una orientale e l'altra occidentale, visibili, a detta degli abitanti di Bima, da grandi distanze venendo dalla direzione di Batavia (Giacarta) con la stessa prominenza del Rinjani di Lombok, isola molto pi\u00f9 vicina; ne deduce che la montagna doveva superare i , pari a , e che se si vuole calcolare l'altezza del Tambora prima del 1815 si deve tenere conto della coesistenza di due vette. La sua stima \u00e8 in linea con quella degli abitanti di Bima, da cui era a conoscenza che la montagna aveva perso pi\u00f9 di un terzo dell'altezza originaria. Dall'osservazione della caldera, egli ottiene la prova della preesistenza di due sommit\u00e0 separate da una sella che le avrebbe unite, probabilmente il valico a nord della caldera, e dal perimetro della parte orientale della caldera che non \u00e8 in grado da solo, a suo dire, di racchiudere tutta la montagna. La convinzione di due picchi distinti era forte per il botanico svizzero, al punto che sostenne l'esistenza di due crateri, di cui per\u00f2 ne osservava uno solo, ed elabor\u00f2 persino una mappa di Sumbawa con due crateri del Tambora. \u00c8 da osservare per\u00f2 che Zollinger non era un vulcanologo o un geologo.\nPu\u00f2 essere preziosa la descrizione del rajah di Sanngar dell'eruzione del 10 aprile 1815 riportata da Sir Thomas Raffles nelle sue Memorie; egli parl\u00f2 di tre colonne di fuoco che si innalzarono vicino alla cima del Tambora, apparentemente entro l'orlo del cratere. \u00c8 menzionata una sola cima identificata con un solo cratere da cui fuoriuscirono le tre colonne eruttive; considerando veritiere le supposizioni di Zollinger, si pu\u00f2 pensare all'esistenza di un singolo cono simmetrico, coincidente col corpo principale del vulcano e avente il singolo camino centrale con al vertice il singolo cratere, affiancato da una seconda cima, forse meno elevata di modo che il rajah fosse indotto a parlare di una sola sommit\u00e0 identificata approssimativamente col cratere. L'eventuale seconda vetta potrebbe essere stata un grande cono di scorie oppure una semplice deformazione della montagna; ma si pu\u00f2 anche pensare ai resti dell'antico vulcano Kawinda Toi, coperto dal pi\u00f9 giovane Tambora nel corso della sua formazione, oppure a quelli di un Tambora ancestrale, di altezza simile all'odierno, che produsse una caldera circa anni fa. Ancora una volta, esempi congeniali potrebbero essere quello del Popocat\u00e9petl con il declivio detto \"El Albanico\" a nord-ovest, oppure del Fuji per il cratere \"H\u014dei.\" Da una certa prospettiva visiva e a grande distanza, anch'essi sembrano possedere due picchi pur avendo forma conica e un singolo cratere principale. Tuttavia \u00e8 da considerare anche che la testimonianza del rajah non aveva la finalit\u00e0 di descrivere la forma precisa della montagna, n\u00e9 \u00e8 da escludere che era visibile solo una vetta per una semplice questione di prospettiva, per esempio in quanto l'altra era coperta dal suo punto di vista.\nAnche altre documentazioni ufficiali del tempo sembrano testimoniare la presenza di un solo, notevole picco del Tambora prima delle convulsioni del 1815, dopo le quali ha assunto l'attuale morfologia piatta.\nInoltre, un cratere con un profilo irregolare, per esempio con un bordo pi\u00f9 alto ed uno pi\u00f9 basso, d\u00e0 l'apparenza di due picchi a grandi distanze, come quello del Popocat\u00e9petl, il cui cratere ellittico, visto da nord e nord-est, mostra un margine pi\u00f9 alto ed uno pi\u00f9 basso.\nGrandi e vecchi stratovulcani, specie se particolarmente esplosivi/attivi, possono essere soggetti a cambiamenti morfologici a causa di coni di scorie, duomi di lava, persino parziali collassi dell'edificio vulcanico, o per gli effetti dell'erosione. Il Tambora \u00e8 un chiaro esempio di vulcano sottoposto a tali trasformazioni; a dispetto di un'et\u00e0 geologica relativamente giovane e di non essere particolarmente attivo, il vulcano esibisce numerosi e grandi rigonfiamenti a causa di duomi di lava lungo le pendici, in special modo in direzione est e sud-est, spesso ricoperti da rigogliose foreste, nonch\u00e9 naturalmente i coni di scorie. Molti vulcani indonesiani, inoltre, presentano fratture che inducono ad ipotizzare degli eventi di collasso seppure parziali, o un'azione erosiva pi\u00f9 o meno pesante; lo stesso Tambora presenta una frattura larga fino a quasi sul versante Nord. \nSecondo il vulcanologo Petroeschevsky, il Tambora era composto da un singolo cono il cui cratere presentava una frattura ai bordi, dando l'impressione di due sommit\u00e0. Il vulcanologo russo definisce inaccurata la mappa di Zollinger per la rappresentazione di due crateri del Tambora. In questo caso, degli ottimi esempi possono essere il Kambal'nyj nella penisola di Kam\u010datka, il Redoubt in Alaska, il Beerenberg sull'isola di Jan Mayen. Ottimo anche l'esempio del vicino Merapi, uno dei vulcani pi\u00f9 attivi al mondo, sull'isola di Giava, per la profonda frattura del cratere a sud-est. Congeniale anche quello del Rinjani del quale, dall'interno della caldera ove \u00e8 presente il Segara Anak, \u00e8 possibile contemplare l'inquietante spaccatura sul versante ovest del vulcano, mentre da est il margine del cratere appare pi\u00f9 basso a causa di una frattura; da entrambe le direzioni il vulcano pare avere due picchi.\nLa mappa geologica del Tambora fa evincere che le lave pi\u00f9 antiche sono distribuite ad ovest mentre le pi\u00f9 giovani ad est e sud; ci\u00f2 pu\u00f2 favorire l'ipotesi di due cime distinte, in cui l'attivit\u00e0 vulcanica era dapprima concentrata in una vetta occidentale e successivamente in una orientale, ma questo non pu\u00f2 essere utilizzato come una vera evidenza geologica. Inoltre, anche la stessa ipotesi della frattura dei bordi del cratere pu\u00f2 spiegare il fenomeno: in seguito alla spaccatura, o semplicemente ad un bordo pi\u00f9 basso da un lato, le lave poterono discendere con pi\u00f9 facilit\u00e0 proprio nella direzione dell'irregolarit\u00e0 del cratere sommitale. Neppure la forma ovale della caldera da est ad ovest pu\u00f2 essere considerata una prova geologica della preesistenza di due cime separate: gli stratovulcani non hanno mai una forma conica perfetta con una ripidit\u00e0 costante, ma i fianchi si allargano progressivamente verso la base della montagna conferendole una forma pi\u00f9 o meno ellittica; questo vale anche per i coni vulcanici considerati perfetti (Fuji, Mayon). \nAl contrario, la caldera mostra un'altezza omogenea, con un dislivello relativamente trascurabile tra il bordo orientale, il pi\u00f9 basso, e quello occidentale ove si ha il picco massimo, e questo \u00e8 a favore di un'unica vetta centrale: in caso di due cime separate preesistenti, infatti, il collasso di uno dei due picchi avrebbe probabilmente coinvolto solo parzialmente l'altra vetta, che sarebbe apparsa come monte a s\u00e9, similmente a quanto accaduto col Rinjani nell'eruzione del Samalas del 1257; il risultato sarebbe stato una caldera molto irregolare, con i resti di una delle due cime ancora ben visibili. Tuttavia, esistono vulcani che, pur avendo un unico cono, possiedono due vette molto vicine, talmente da non apparire come due monti distinti, come l'Arenal o il Tajumulco; \u00e8 chiaro che il collasso calderico, in questo caso, riguarderebbe entrambe. Quest'ultima ipotesi \u00e8 molto pi\u00f9 probabile di quella di due picchi del tutto separati in quanto conserva sia la forma conica che le due cime distinte, entrambe testimoniate dagli abitanti di Bima a Zollinger.\nPer la sua altezza il Tambora era un punto di riferimento per i naviganti, ed era visibile navigando verso est subito dopo aver lasciato Bali con una prominenza pari a quella del ben pi\u00f9 vicino vulcano Rinjani, alto . Il suo diametro \u00e8 pari a . Il suo volume supera i . L'eruzione ha provocato il collasso della sommit\u00e0 lasciando una gigantesca caldera tra i di diametro, circa di profondit\u00e0 e l'altezza massima di \nStoria eruttiva.\nDalla mappa geologica del Tambora si evince che il vulcano, caratterizzato da eruzioni ad alto contenuto di silice, entr\u00f2 in attivit\u00e0 anni fa, con eruzioni a prevalenza basaltica, effusive; successivamente, a partire da anni fa, ad eruzioni effusive si alternarono eruzioni esplosive con presenza di materiale di natura sia effusiva che piroclastica (andesite e andesite basaltica). A partire da anni fa circa, il Tambora ebbe anche delle eruzioni laterali che formarono le decine di coni secondari che costellano il vulcano; in particolare \"Doro Donngotobi Nae\" e \"Ketupa,\" che produssero lava basaltica, furono i primi ad emergere dall'eroso Kawinda Toi; successivamente, a partire da anni, si form\u00f2 la maggior parte di coni avventizi attorno all'attuale caldera; possono essere distinti, in base al tipo di eruzione laterale che li produsse, in coni freato-magmatici e coni piroclastici (composti da materiale piroclastico pi\u00f9 classico). I primi si formarono a causa di esplosioni freato-magmatiche (dovute probabilmente all'interazione tra il magma e falde acquifere sottostanti); i secondi sono pi\u00f9 \"classici\", con formazione dovuta alla ricaduta di piroclasti. Alcuni coni secondari produssero lava fino alla fine della loro attivit\u00e0. \nCon il metodo del radiocarbonio sono state confermate tre eruzioni del Tambora durante il recente Olocene, sebbene la loro entit\u00e0 \u00e8 sconosciuta. Esse sono datate a 3910 \u00b1 200 anni a.C., 3050 a.C. e 740 \u00b1 150 anni d.C. Erano tutte eruzione esplosive dal cratere centrale, ma la terza, a differenza delle prime due, non ha prodotto flussi piroclastici.\nDai depositi di materiale rinvenuti lungo i bordi della caldera sono state inoltre constatate due formazioni piroclastiche, Black Sands e Brown Tuff, i cui depositi, rispettivamente, possiedono uno spessore di e ; Black Sands, che rappresenta l'inizio di un'attivit\u00e0 a prevalenza esplosiva, deve essere stata depositata tra e anni fa in conseguenza di eruzioni freatico-magmatiche, mentre Brown Tuff, dalla bassa attivit\u00e0 pliniana, \u00e8 stata prodotta a intermittenza tra e anni fa secondo la tecnica del radiocarbonio ed \u00e8 l'evento precedente l'eruzione del 1815. I due depositi sovrastano strati di lava effusiva, dello spessore di che, a loro volta, riempiono in larga parte una precedente caldera formatasi anni fa circa in conseguenza di un grande evento esplosivo-ignimbritico che distrusse in tutto o in parte uno stratocono ancestrale alto circa , un'altezza simile a quella dell'attuale vulcano prima dell'eruzione del 1815. Tale antica caldera ha un diametro di , estendendosi dal picco forestale a Sud-ovest fino al picco dell'intera montagna, ed \u00e8 asimmetrica a quella del 1815. Il vulcano odierno si ricostru\u00ec proprio grazie agli anzidetti flussi di lava a partire da anni fa e alle due formazioni piroclastiche successive, prodotte da eruzioni esplosive. Pare che al momento del grande evento del 1815 la prima caldera non fosse stata riempita del tutto e ci\u00f2 avrebbe influito sulla deposizione del materiale della grande eruzione.\nNel 1812 il Tambora divenne fortemente attivo, con emissioni di cenere dalla sommit\u00e0, esplosioni e scosse telluriche, segnali precursori dell'eruzione parossistica del 1815. L'eruzione del 1815 \u00e8 una delle poche eruzioni VEI-7 degli ultimi anni. Ebbe inizio ad aprile e, con esplosioni sempre pi\u00f9 a intermittenza, termin\u00f2 in luglio, sebbene emissioni di vapore e nubi di cenere vennero osservate fino al 23 agosto.\nSegue un'eruzione VEI-2 nel 1819; successivamente un nuovo evento, anch'esso catalogato come VEI-2, datato tra il diciannovesimo e il ventesimo secolo, produce il cono di scoria dentro la caldera chiamato \"Doro Afi Toi\", e un'eruzione nel ventesimo secolo, anch'essa entro i confini della caldera.\nUn evento di difficile identificazione sarebbe accaduto nel 1821: \u00e8 menzionato un terremoto ed un conseguente maremoto con imbarcazioni trascinate fin nell'entroterra, tuttavia il Tambora \u00e8 definito tranquillo, mentre le emissioni di vapore e cenere sarebbero provenute da un vulcano ubicato a nord-est, naturalmente anch'esso di difficile identificazione.\nIl Tambora \u00e8 ancora attivo, come hanno testimoniato piccoli eventi tellurici ed emissioni di vapore nel 2011. Sembra che a quest'ultimo evento \u00e8 dovuta la formazione di un duomo di lava interno alla caldera, il \"Doro Api Bou.\"\nLe dinamiche dell'eruzione.\nPrima del 1812, il Tambora \u00e8 rimasto quiescente (ovvero inattivo, non spento) per almeno un migliaio di anni; nessuna eruzione precedente \u00e8 stata testimoniata dall'uomo. Il vulcano ha avuto cos\u00ec un enorme arco temporale per accumulare la pressione sufficiente a scatenare una delle eruzioni pi\u00f9 potenti mai testimoniate dall'uomo.\nDurante la quiescenza, la camera magmatica era composta da rocce di trachibasalto, tra cui magnetite, olivina e plagioclasio, con contenuto di acqua dal 3% fino al 6% circa a seconda delle profondit\u00e0, rispettivamente a e almeno ; l'acqua era satura nel primo caso e inizialmente non satura nel secondo. La profondit\u00e0 di almeno \u00e8 richiesta affinch\u00e9 la pressione fosse abbastanza elevata da saturare la trachiandesite. Le temperature dovevano essere di . Tali rocce si evolsero dalla cristallizzazione dei magmi in un sistema aperto. Il processo comport\u00f2, fondamentalmente, l'evoluzione del trachibasalto in trachiandesite. Il sistema aperto implicava l'intrusione di rocce di natura alcalina, di natura acida, che reagivano col materiale preesistente in concomitanza con un progressivo raffreddamento della camera fino a . Ci\u00f2 comportava, da un lato, l'espansione e il rinforzo della camera con materiale viscoso, dall'altro la solidificazione delle pareti della stessa con la formazione di un guscio attorno che chiuse il sistema; nel frattempo la cristallizzazione proseguiva finch\u00e9 il materiale all'interno non assunse la composizione vetrosa della trachiandesite alla temperatura di circa (presumibilmente la stessa temperatura del materiale eruttato) con contenuto di acqua di circa il 6%, evolvendosi in un fluido viscoso con una sovra-pressione di .\nL'eruzione dovette essere conseguenza del collasso delle pareti della camera magmatica dovuto all'accumulo abnorme di pressione. \u00c8 possibile che il collasso non sia avvenuto repentinamente; a testimonianza di questo il raffreddamento lento della camera, nonch\u00e9 l'assenza di attivit\u00e0 vulcanica fino al primo evento del 5 aprile, preceduto da fenomeni solo sporadici a partire dal 1812. Ma all'avvio delle prime fasi del collasso il processo si acceler\u00f2 repentinamente; rafforzato dalla viscosit\u00e0 del materiale liquido, culmin\u00f2 prima con l'esplosione del 5 aprile e infine col parossismo ipersonico del 10 aprile che potrebbe avere disintegrato in tutto o in parte la parte sommitale del vulcano, svuot\u00f2 la camera magmatica e gener\u00f2 la formazione della caldera.\nL'eruzione del 1815 ed eventi precursori.\nNel 1812 il vulcano si svegli\u00f2 dopo innumerevoli anni di quiescenza; in quell'anno vi furono boati e nubi oscure provenienti dal cratere. Nel 1814 vennero evinte dalla nave da crociera \"Ternate\" gigantesche colonne di fumo dal vulcano, cos\u00ec grandi che vennero confuse con l'edificio vulcanico stesso.\nIl 5 aprile 1815 si ebbe il primo vero e proprio fenomeno eruttivo, con enormi boati sentiti fino a 1400\u00a0km dal Tambora. Il 6 aprile, invece, il Tambora emise la cenere vulcanica, che cadde fino a Giava orientale; i boati si susseguirono per giorni. Il 10 aprile ebbe inizio la fase la parossistica dell'eruzione; alle 19.00 della sera, essa iniziava con 3 colonne di fuoco che si videro erompere dalla sommit\u00e0 del cratere centrale, alle 20.00 piovve pomice fino a 20 cm di diametro e alle 21.00 la cenere vulcanica. Alle 22.00 un violento turbine, probabilmente flussi piroclastici, attivit\u00e0 monsonica contemporanea, oppure turbini d'aria a causa di aria fredda che occupava lo spazio di aria calda, meno densa, sollevatasi in alto, sradicava ogni cosa fino a Sanngar, a circa 30\u00a0km dal vulcano; inoltre, le onde, provocate probabilmente da sismi di subsidenza per la formazione calderica o dall'interazione tra acqua marina e colate piroclastiche, arrivarono a 4 metri di altezza. Dalla mezzanotte alla sera dell'11 Aprile si udirono continuamente boati spaventosi con chiarezza fino a Sumatra e Bengkulu (1800\u00a0km di distanza) a Muku-Muku (2000\u00a0km di distanza) e a Trumon (2600\u00a0km di distanza)\nLa cima del vulcano si scuoteva velocemente, a causa delle potenti onde d'urto; lo svuotamento della camera magmatica ne implic\u00f2 il collasso su se stessa, creando una grossa caldera di 6-7\u00a0km di diametro.\nIl 15 luglio il gigante indonesiano torn\u00f2 a dormire; ma le conseguenze non finirono qua. Fino al 23 aprile del 1816 la cima era ostruita dal fumo, emesso in continuazione dal cratere. I regni di Tambora e Pekat andarono distrutti e dimenticati.\nL'evento vulcanico fu di gran lunga pi\u00f9 grande dell'eruzione del monte Saint Helens del 1980 e fu maggiore anche di quella grandissima del Krakatoa del 1883, sempre in Indonesia, con cui condivide il rumore pi\u00f9 forte mai generato. L'eruzione \u00e8 stata classificata VEI-7 per via degli eventi e dei danni che ha creato; essa \u00e8 della stessa magnitudine di quella del monte Paektu (946), del Samalas (1257 circa), del Taupo (II secolo d.C., eruzione di Hatepe), supervulcano e, assieme a queste, la pi\u00f9 grande a memoria d'uomo. Secondo le stime pi\u00f9 accurate, vennero emessi approssimativamente 100-175\u00a0km3 di materiale, e ~25\u00a0km3 di ignimbrite piroclastica.\nTutto questo materiale ha fatto in modo che il 1816 sia passato alla storia come \"l'anno senza estate\"; a luglio e agosto, che sono i mesi generalmente pi\u00f9 caldi, la temperatura non superava i 10 gradi, ci\u00f2 caus\u00f2 moltissimi problemi al raccolto e all'allevamento; vi furono nevicate e gelate a Giugno in diverse localit\u00e0 dell'emisfero settentrionale, i tramonti furono di un suggestivo rosso-giallastro. Secondo le stime, le temperature globali si ridussero da 0,5 a 0,7 C\u00b0, o tra 1 e 2,5 C\u00b0. Ci furono delle grosse carestie come quella di Heiligenstein. L'evento potrebbe aver avuto, dunque, conseguenze storiche importanti, aggravando la situazione post-napoleonica in Europa e come catalizzatore, ad esempio, dei moti rivoluzionari del 1820-21.\nScavi archeologici.\nL'eruzione del 1815 annient\u00f2 i tre regni di Tambora, Pekat e Sanggar.\nNell'estate 2004 un team guidato da Haraldur Sigurdsson, un vulcanologo islandese, incominciava gli scavi archeologici nell'area. Dopo sei settimane, sono riusciti a portare alla luce evidenze di abitazioni a ovest della caldera, nelle profondit\u00e0 delle foreste, ma a dalla costa. Il team incominci\u00f2 gli scavi di ben di depositi di cenere e pomice utilizzando il georadar, constatando una piccola casa bruciata che conteneva i resti di due adulti, ciotole di bronzo, vasi di ceramica, attrezzi di ferro e altri manufatti. Le ricerche rivelarono che \u00e8 stato il calore del magma a carbonizzare gli oggetti. Sigurdsson e il team proclamarono di avere rinvenuto la \"Pompei d'Oriente\". I media comunicarono al grande pubblico l'esistenza del \"Regno Perduto di Tambora\".\nSigurdsson espresse l'intenzione di tornare nell'area l'anno successivo al fine di ritrovare i resti dei villaggi e un palazzo. Molti villaggi sono stati convertiti all'Islam nel XVII secolo, sebbene le strutture scoperte non sembrano averne ricevuto influsso. Sulla base di alcuni elementi, come gli artefatti in bronzo e le porcellane finemente decorate, di origine vietnamita o cambogiana, la squadra concluse che si trattava di commercianti benestanti. La gente di Sumbawa venne conosciuta nelle Indie Orientali per i loro cavalli, il loro miele, la ricerca di sandalo per incenso e medicamenti, di Biancaea sappan (una pianta tropicale asiatica) per coloranti rossi. L'area doveva essere molto produttiva dal punto di vista dell'agricoltura.\nLa lingua del popolo di Tambora \u00e8 andata invece perduta completamente. I linguisti hanno esaminato materiale lessicale dai rapporti di Zollinger e Sir Raffles stabilendo che essa non appartenesse, come ci si aspettava, al gruppo delle lingue austronesiane, ma forse era una lingua isolata; probabile che fosse parte delle lingue paupasiche a o pi\u00f9 a oriente.\nEcosistema.\nUn team guidato dal botanico svizzero Heinrich Zollinger giunse a Sumbawa nel 1847. Il loro obiettivo fu quello di studiare l'area dell'eruzione e i suoi effetti sull'ecosistema locale. Egli fu la prima persona dopo l'eruzione ad ascendere la caldera, che persino nel 1847 era ancora coperta di fumo. Mentre Zollinger saliva, i suoi piedi affondavano pi\u00f9 volte attraverso una sottile crosta superficiale in uno strato caldo di zolfo simile a polvere. Allora era possibile constatare la ricrescita di parte della vegetazione, persino gli alberi sui fianchi pi\u00f9 bassi.\nUna foresta di \"Casuarina\" fu notata tra e d'altitudine nonch\u00e9 praterie di \"Imperata cylindrica\".\nNell'agosto 2015 un team del Georesearch Volcanedo Germany segu\u00ec lo stesso tragitto di Zollinger nel 1847. A causa della lunghezza della distanza da percorrere a piedi, delle temperature in parte molto alte e della mancanza di acqua, l'ascesa fu una dura sfida per il team.\nGli insediamenti nell'area incominciarono a partire dal 1907, una piantagione da zucchero fu stabilita nel 1930 nel villaggio Pekat sui fianchi nord-occidentali. Una densa foresta pluviale di \"Duabanga moluccana\" (alberi endemici indonesiani) \u00e8 cresciuta tra i e i d'altezza; copre un'area fino a . Fu scoperta da un team olandese, guidato da Koster a de Voogd nel 1933. Dai loro resoconti, incominciarono il loro tragitto in un \"paese abbastanza sterile, asciutto e caldo\", e poi entrarono in una \"possente giungla\" con \"giganti enormi e maestosi della foresta\". A partire dai gli alberi divennero pi\u00f9 sottili. Sopra i trovarono piante da fiore \"Dodonaea viscosa\" dominate da alberi \"Casuarina\". Sulla vetta erano sparse \"Leontopodium nivale\" e \"Wahlenbergia\".\nUna ricerca del 1896 registra 56 specie di uccelli che comprendevano Zosteropidae, uccelli dai tipici occhi bianchi. Seguirono altre ricerche e vennero trovate altre specie di uccelli fino a 90 specie diverse, comprese \"Cacatua sulphurea\", \"Zoothera\", \"Gracula,\" \"Gallus varius\", \"Trichoglossus haematodus\"; erano specie destinate all'avicoltura dai locali. Il \"Megapodius reinwardt\" era destinato invece a essere cibo. Tuttavia, l'avicoltura \u00e8 stata praticata spregiudicatamente e \"Cacatua sulphurea\" \u00e8 a rischio estinzione a Sumbawa.\nNel 1972, nell'area ha incominciato a operare una compagnia commerciale di diboscamento in grado di minacciare la foresta pluviale. La compagnia ha il permesso di diboscare , pari al 25% del totale. Altre parti della foresta pluviale sono usate come territorio di caccia. Tra le due aree c'\u00e8 una riserva naturale ove \u00e8 possibile trovare cervi, bufali indiani, maiali selvatici, pipistrelli, molti rettili e altri uccelli. Nel 2015, l'area \u00e8 stata dichiarata parco nazionale a tutela dell'ecosistema.\nOggi, l'area che circonda il vulcano \u00e8 costituita da savana a est e sud, da foreste pluviali a ovest e nord.\nEscursionismo e naturalismo.\nAccanto a vulcanologi e sismologi che monitorano costantemente l'attivit\u00e0 del vulcano, il Tambora \u00e8 un'area di interesse per biologi e archeologi. La montagna attrae anche per escursionismo a piedi e attivit\u00e0 naturalistiche, sebbene non esista turismo di massa. Le due citt\u00e0 pi\u00f9 vicine sono Dompu e Bima. I villaggi lungo le pendici del vulcano sono Sanngar, a di distanza a est della montagna, Doro Peti e Pesanggrahan nella parte nord-occidentale, Calabai a ovest.\nCi sono due itinerari principali per ascendere il vulcano. Il primo incomincia nel villaggio Doro Mboha a sud-est della montagna e segue una strada asfaltata attraverso piantagioni di \"Anacardium occidentale\" fino a ; termina nella parte meridionale della caldera a , da dove \u00e8 possibile ascendere alla caldera solo a piedi. In un'ora da l\u00ec \u00e8 possibile giungere ai bordi della medesima, di solito serve come campo base per poter monitorare il vulcano.\nIl secondo itinerario ha inizio dal villaggio di Pancasila a nord-ovest della montagna, all'altezza di , ed \u00e8 accessibile solo a piedi; si percorrono ben in circa 14 ore prima di giungere alla caldera, con diverse soste durante il cammino; \u00e8 chiaramente l'itinerario pi\u00f9 impegnativo.\nDurante le escursioni \u00e8 possibile ammirare una natura selvaggia con densa giungla e animali come il \"Varanus salvator\", il \"Pitone reticolato\", l\"Accipiter\", il \"Megapodius reinwardt\", l\"Edolisoma dohertyi\", il \"Lichmera indistincta\", il \"Lichmera lombokia\", il \"Cacatua sulphurea\", lo \"Zosterops wallacei\", il \"Philemon buceroides\", il cinghiale, \"Rusa timorensis\", il \"Macaca fascicularis.\" Per quanto riguarda gli uccelli si segnala, tra gli altri, anche la presenza di\" Gracula venerata\", \"Geoffroyus geoffroyi\", \"Trichoglossus forsteni\" (vulnerabile) e \"Trichoglossus haematodus\".\nEsplorazione della caldera.\nGli scienziati Zollinger (1847), van Rheden (1913) e W.A. Petroeschevsky (1947) furono i primi ad ascendere la caldera osservandola con tutta probabilit\u00e0 solo dai suoi bordi; ognuno di essi elabor\u00f2 un'analisi sul vulcano.\nIl botanico svizzero Heinrich Zollinger, il primo ad ascendere la caldera nel 1847, ne fa una descrizione accurata. Egli menziona il piccolo lago verde-giallastro sul fondo della caldera deducendone le basse temperature, constata delle emissioni di gas lungo i bordi, la forma ovale a est e ovest della caldera e il valico a nord che ne unisce la parte orientale e occidentale.\nSegu\u00ec l'ascesa della montagna da parte degli altri due scienziati, van Rheden e il vulcanologo russo W.A. Petroeschevsky, rispettivamente nel 1913 e 1947.\nNel 2013, un team di ricerca tedesco (Georesearch Volcanedo Germany) ha effettuato per la prima volta una spedizione pi\u00f9 a lungo nella caldera, profonda circa e, con l'aiuto di locali, giunse a discendere i bordi meridionali sperimentando condizioni estreme. Una scienziata del team \u00e8 stata la prima donna europea e mondiale ad aver conquistato le pareti interne del vulcano.\nIl team stette all'interno della caldera 9 giorni. Solo in pochi casi il piano della caldera \u00e8 stato esplorato, per la ripidit\u00e0 dei bordi, il pericolo di frane, movimenti tellurici. Fino a ora, degli studi completi sono stati impossibili a causa di problemi logistici che hanno permesso solo soste molto brevi. Le ricerche del Georesearch Volcanedo Germany hanno incluso analisi degli effetti visibili di piccole eruzioni successive all'evento del 1815, dei gas, di flora e fauna, raccolta di dati meteorologici.\nParticolarmente sorprendente \u00e8 stato constatare l'alta attivit\u00e0 del \"Doro Api Toi\" (\"Gunung Api Kecil\" significa \"piccolo vulcano\") nella parte meridionale della caldera, e l'emissione di gas ad alta pressione lungo la parte inferiore della parete nord-orientale.\nInoltre il team scopr\u00ec vicino al Doro Api Toi un duomo di lava mai menzionato negli studi scientifici, denominato \"Adik Api Toi\" (\"Adik\" significa fratello pi\u00f9 giovane), per poi essere in seguito chiamato \"Doro Api Bou\" (\"nuovo vulcano\"). Questo duomo di lava deve essere stato prodotto nel 2011-2012, quando vi furono registrazioni di scosse telluriche e probabilmente vi fu attivit\u00e0 vulcanica all'interno della caldera, ma non esistevano allora dati attendibili per il fondo della caldera.\nNel 2014 il Georesearch Volcanedo Germany ha effettuato una nuova spedizione nella caldera permanendo oltre 12 giorni lungo il suo piano.\nMonitoraggio del vulcano.\nNel 2011 il Tambora dava segni di un possibile risveglio, poi fortunatamente scongiurato, tramite eventi tellurici all'interno della caldera da aprile con picchi di 15-20 scosse al giorno a settembre, mentre ad agosto si osservava una densa colonna di fumo bianca alta fino a 2.000 m d'altezza sopra i bordi della stessa; segni che il vulcano \u00e8 ancora attivo e merita di essere monitorato.\nLa popolazione indonesiana si \u00e8 incrementata rapidamente dopo l'eruzione del 1815. Nel 2010 la popolazione contava 238 milioni di unit\u00e0 circa, di cui il 57,5% \u00e8 concentrata sull'isola di Giava. Un evento vulcanico della portata del 1815, \u00e8 stato ipotizzato, metterebbe in pericolo circa 8 milioni di persone.\nL'attivit\u00e0 sismica in Indonesia \u00e8 monitorata dal Direttorato di Vulcanologia e Mitigazione del Pericolo Geologico col monitoraggio del vulcano nel villaggio Doro Peti. A essere adoperati sono stati i sismometri. Non sono stati rilevati incrementi sismici dopo l'eruzione del 1880. Tenuto in particolare sott'occhio \u00e8 il cono di scoria \"Doro Api Toi.\"\nIl Direttorato ha prodotto una mappa di gestione delle emergenze con una zona di pericolo e una zona di prudenza. La prima identifica le aree che dovrebbero essere sottoposte agli effetti diretti di un'eruzione, quali flussi di lava o flussi piroclastici; comprende la caldera e i suoi dintorni fino a ove ogni abitazione \u00e8 proibita. La zona di prudenza identifica l'area soggetta a effetti indiretti quali lahar, cenere e pomice; comprende i villaggi di Pasanggrahan Doro Peti, Rao, Labuan Kenanga, Gubu Ponda, Kawinda Toi, Hoddo, per un totale di . \u00c8 anche incluso un fiume, chiamato Guwu, nella parte meridionale e nord-occidentale del vulcano nella seconda area."}
{"id": "516290", "revid": "121601690", "url": "https://it.wikipedia.org/wiki?curid=516290", "title": "Spiaggia della Lecciona", "text": "La spiaggia della Lecciona \u00e8 una spiaggia situata fra Torre del Lago e Viareggio, in Lucches\u00eca. Preserva ancora il suo stato naturale senza modificazioni antropiche.\nLa Lecciona, con la Darsena di Viareggio, \u00e8 l'ultima spiaggia vicino alla Versilia rimasta libera e senza alcun tipo di attrezzatura, ed \u00e8 inserita nel parco di Migliarino, San Rossore, Massaciuccoli.\nAgli inizi degli anni '60 fu concesso lo spazio al Comune di Firenze (Sindaco La Pira) per costruirci un villaggio per le ferie ad uso dei dipendenti comunali. La Realizzazione fu seguita dal Dr.Pietro Menichini (capo del reparto economato del Comune). Il villaggio consisteva in un numero di bungalow in legno, l'accesso alla spiaggia e una costruzione centrale dove c'era una mensa comune e tutti i servizi. Riscosse un grande successo, sia per il basso costo di soggiorno, sia per l'ottima qualit\u00e0 dei servizi. Purtroppo dopo anni di vita fu fatta chiudere per le forti pressioni del Partito Socialista del Comune di Viareggio.\nDal punto di vista ambientale, infine, questo \u00e8 uno dei pochi tratti di costa sabbiosa della Toscana rimasti allo stato naturale, con le caratteristiche dune ricoperte di vegetazione pioniera che ne consente il consolidamento, opponendosi cos\u00ec all'erosione. Nel 2007-2008 sono state ripristinate le zone umide e paludose tra le dune e la pineta.\nNegli ultimi dieci anni questa spiaggia ha visto un esponenziale incremento di frequentatori, vista la sua naturale bellezza e il gratuito accesso, specie dai clienti dei camping, che si trovano a poche centinaia di metri.\nIl Comune di Viareggio ha istituito dall'anno 2006 un servizio di sorveglianza che viene rinnovato ogni anno tramite un bando d'asta pubblica al ribasso con servizio di sorveglianza durante l'estate. Da segnalare la particolare importanza del servizio causa le condizioni particolarmente pericolose di questo tratto di spiaggia a causa di correnti diverse dalla maggior parte degli arenili della zona, gestiti da privati e a pagamento."}
{"id": "516291", "revid": "220350", "url": "https://it.wikipedia.org/wiki?curid=516291", "title": "Campo di concentramento di Mittelbau-Dora", "text": "Il campo di concentramento di Mittelbau-Dora fu un campo di concentramento nazista costruito nel 1944 presso Nordhausen, in Germania, a sud della catena montuosa Harz della Turingia. Il campo venne esplicitamente costruito per la produzione delle \"Wunderwaffe\" tedesche, in particolare i missili V2. Alle sue dipendenze lavoravano altri 40 sottocampi.\nLa gran parte dei prigionieri erano uomini, anche se un piccolo contingente di donne era presente nel sottocampo di Gro\u00df Werther; ad oggi, comunque, \u00e8 noto il nome di una sola guardia donna che serv\u00ec a Dora, la \"Lagerf\u00fchrerin\" Erna Petermann. \u00c8 noto comunque che il trattamento riservato alle donne ivi internate non fu meno duro di quello degli uomini.\nIn totale furono 60.000 i prigionieri internati, dei quali 12.000 \"ufficialmente\" morirono; il totale delle morti \u00e8 comunque stimato intorno alle 20.000 persone, comprendenti quelle perite durante i bombardamenti sulle installazioni militari e industriali e quelle evacuate durante le marce della morte nel 1945.\nLo scrittore Boris Pahor, internato per un periodo nel sottocampo di Harzungen, ha testimoniato riguardo alle condizioni dei deportati:\nFu a Dora-Mittelbau che nei giorni successivi alla liberazione fu trovato in un ex-alloggiamento delle SS l\"'Auschwitz Album\", una collezione di circa 200 fotografie scattate da militari SS al campo di sterminio di Birkenau (Auschwitz II) nel maggio-giugno 1944. L'album probabilmente apparteneva a Richard Baer, che dal maggio 1944 al gennaio 1945 era stato comandante ad Auschwitz prima di assumere il comando del campo di concentramento di Dora-Mittelbau."}
{"id": "516292", "revid": "767487", "url": "https://it.wikipedia.org/wiki?curid=516292", "title": "Art of Life", "text": "Art of Life \u00e8 il quarto album del gruppo giapponese X Japan, pubblicato nel 1993 contenente una sola canzone, titolata come l'album, della durata di ben 28 minuti e 58 secondi. \"Art of Life\" \u00e8 considerata una delle canzoni pi\u00f9 famose della storia della musica rock giapponese.\nIl disco.\n\"Art of Life\" \u00e8 un brano di grande originalit\u00e0, che fonde ed armonizza musica metal e classica; \u00e8 stato infatti realizzato assieme ad un'orchestra sinfonica. \nNel corso della quasi mezz'ora di musica si assiste ad un inizio reso suggestivo dalle note della chitarra di hide che appare simile ad un'arpa, poi pian piano, partendo dagli strumenti classici, si fanno strada tutti gli altri ed inizia la canzone vera e propria. Dopo la prima parte c'\u00e8 un intermezzo al pianoforte eseguito da Yoshiki della durata di ben nove minuti, da cui poi tutto riprende nella seconda parte, dando stavolta inizialmente pi\u00f9 spazio agli strumenti elettrici.\nLa canzone parla della difficolt\u00e0 di scegliere come e se proseguire la propria vita, quando si \u00e8 giunti a credere che oramai sia tutto inutile: lasciarsi andare o risollevarsi? Vivere o morire? \nPer questo motivo \u00e8 divisa in due parti: nella prima, cantata da Toshi, si ha una riflessione sulla solitudine e la disperazione che ne consegue alternata ad una voce femminile, che rappresenta il lato \"cattivo\" della coscienza, quella parte di s\u00e9 che vorrebbe mollare tutto ed abbandonarsi alla morte - follia che si mescola alla lucidit\u00e0 cercando di convincere l'uomo a prendere la scelta sbagliata. Dopo l'intermezzo angosciante e cupo, la seconda parte: una sequenza di chitarra, chitarra e basso - rispettivamente hide, Pata e Heath che suonano una sequenza di accordi molto simili, rendendo tutto pi\u00f9 adrenalinico: \u00e8 il momento in cui il protagonista della canzone sente la speranza ritornare prepotentemente in s\u00e9 e da l\u00ec il resto \u00e8 un cantato pi\u00f9 rilassato. La canzone si conclude con un finale positivo."}
{"id": "516296", "revid": "486946", "url": "https://it.wikipedia.org/wiki?curid=516296", "title": "Mittelbau-Dora", "text": ""}
{"id": "516309", "revid": "118432187", "url": "https://it.wikipedia.org/wiki?curid=516309", "title": "Gustavo Raffi", "text": "Biografia.\n\u00c8 stato iniziato in massoneria nel 1968 ed \u00e8 maestro libero muratore dal 1970. Ha fondato la Loggia massonica \"La pigneta\" di Ravenna. Dal marzo 1999 \u00e8 gran maestro del Grande Oriente d'Italia, carica mantenuta fino all'aprile 2014, quando gli \u00e8 succeduto Stefano Bisi.\n\u00c8 stato segretario provinciale di Ravenna del Partito Repubblicano Italiano dal 1989 al 1990 e consigliere nazionale del partito tra il 1990 ed il 1992.\nVita pubblica.\nFra il 2006 e il 2007 si \u00e8 pronunciato ripetutamente a favore dell'eutanasia attiva e contro l'accanimento terapeutico, intervenendo in merito al caso di Piergiorgio Welby.\nIl 14 marzo 2013 e di nuovo durante la sua ultima allocuzione in qualit\u00e0 di Gran Maestro del Grande Oriente d'Italia, si \u00e8 felicitato dell'elezione di Bergoglio al soglio pontificio con le seguenti parole: \u00abcon Francesco nulla sar\u00e0 pi\u00f9 come prima\u00bb."}
{"id": "516314", "revid": "1678", "url": "https://it.wikipedia.org/wiki?curid=516314", "title": "Jarod il Camaleonte", "text": ""}
{"id": "516316", "revid": "920425", "url": "https://it.wikipedia.org/wiki?curid=516316", "title": "Universit\u00e0 degli Studi di Ferrara", "text": "L'Universit\u00e0 degli Studi di Ferrara (in acronimo: UniFe) \u00e8 un'universit\u00e0 statale italiana, fra le pi\u00f9 antiche al mondo, fondata nel 1391 dal marchese Alberto V d'Este su concessione di papa Bonifacio IX.\nStoria.\nFondazione e XV secolo.\nLa fondazione dello \"Studio di Ferrara\" fu concessa da Papa Bonifacio IX il 4 marzo del 1391, su richiesta del marchese estense Alberto V durante un suo viaggio a Roma.\nL'Universit\u00e0, che ebbe gli stessi privilegi delle pi\u00f9 antiche istituzioni di Bologna (fondata nel 1088) e di Parigi (fondata nel 1170), all'inizio comprendeva le tre Facolt\u00e0 di medicina, di teologia e di diritto.\nDopo soli tre anni difficolt\u00e0 economiche costrinsero l'ateneo alla chiusura, che si protrasse sino al 1402. In quell'anno Niccol\u00f2 III d'Este, successore di Alberto V, lo fece riaprire facendo arrivare a Ferrara diversi docenti di prestigio, anche dall'Universit\u00e0 di Bologna.\nXVI secolo.\nDurante il periodo rinascimentale pot\u00e9 godere del prestigio culturale e artistico della Ferrara di quel tempo. Nel 1497 ospit\u00f2 nelle proprie facolt\u00e0 Niccol\u00f2 Leoniceno e Sebastiano dall'Aquila che, nella disputa di Ferrara, sostennero due diversi approcci scientifici alla sifilide. Al medesimo dibattito medico-letterario intervennero altri esperti come Celio Calcagnini, Corradino Gilino, Giovanni Manardo, Natale Montesauro e Antonio Scanaroli.\nLa sede universitaria, a partire dal 1567 fu il palazzo Paradiso, che venne dato in affitto dal cardinale Ippolito II d'Este al magistrato dei Savi affinch\u00e9 vi trasferisse tutte le facolt\u00e0 universitarie.\nSecoli XVII e XVIII.\nAlla fine del Cinquecento, nel 1598, si ebbe la devoluzione, cio\u00e8 il ritorno della citt\u00e0 sotto il diretto controllo dello Stato Pontificio, e l'Universit\u00e0, da grande centro intellettuale, fu trasformata in un ateneo di periferia.\nA partire dal 1770 il presidente fu il cardinale Giovanni Maria Riminaldi, incaricato da Clemente \nXIV per riformare l'universit\u00e0. Riminaldi diede nel 1771 la cattedra di matematica ed idrostatica a Gianfrancesco Malfatti.\nSi registr\u00f2 una ripresa nel 1797 quando, dopo aver giocato un ruolo attivo nella Repubblica Cispadana, vi venne istituita il 27 marzo la prima cattedra di diritto costituzionale in Europa, diretta da Giuseppe Compagnoni. Dopo la sospensione dei titoli di laurea nel 1803, dal 1816 ripresero le normali attivit\u00e0 di ateneo con l'istituzione delle Facolt\u00e0 di Giurisprudenza, Medicina, Scienze e Filosofia.\nLo stemma dell'Universit\u00e0.\nPapa Clemente XIV del 1771 riconobbe allo \"Studium\" di Ferrara il diritto usare un suo stemma miniato e tale diritto venne confermato pi\u00f9 tardi, il 5 maggio 1927, dalla Consulta araldica. Il marchio dell'ateneo \u00e8 stato ufficialmente modificato nel gennaio 2019.\nSecoli XIX e XX.\nDopo l'unit\u00e0 d'Italia divenne un'universit\u00e0 libera e, anteriormente alla prima guerra mondiale, l'ateneo contava oltre cinquecento studenti.\nDurante il periodo fascista l'Universit\u00e0 fu un centro culturale utilizzato anche per dibattiti di carattere generale, come ad esempio il convegno di Ferrara del 1932 nel corso del quale uno dei temi affrontati fu quello del sindacato e delle corporazioni. Giuseppe Bottai si era gi\u00e0 espresso con una certa simpatia nei confronti degli intellettuali che si sentivano vicini ad una \"corporazione democratica\" e Renzo De Felice intervenne in seguito in modo specifico commentando i lavori svolti molti anni prima nell'ateneo estense.\nIn quegli anni la scuola di farmacia divenne la quarta facolt\u00e0 dell'ateneo. Successivamente furono istituite le Facolt\u00e0 di Lettere e Filosofia, Architettura, Ingegneria ed Economia, l'ultima delle quali fu attivata nel 1996.\nXXI secolo.\nLa sede legale dell'ateneo dal 1\u00ba ottobre 2015 \u00e8 stata trasferita nell'ex convento di Santa Lucia in via Ariosto. Lo storico palazzo di Renata di Francia dal 2015 \u00e8 in ristrutturazione dopo il sisma che ha colpito la citt\u00e0 e parte dell'Emilia.\nStruttura.\nL'ateneo \u00e8 organizzato in 12 dipartimenti indipendenti, dei quali cinque afferenti e costituenti un'unica facolt\u00e0:\nSedi.\nLa sede del rettorato dell'Universit\u00e0 di Ferrara si trova nel palazzo rinascimentale Renata di Francia in via Savonarola; fu edificato tra il 1475 e il 1485, sotto la direzione di Biagio Rossetti. Il palazzo accoglie gli uffici di staff del rettore e del direttore amministrativo e le segreterie degli studenti. \nNella sede storica di via Savonarola un'aula \u00e8 dedicata alla memoria di Niccol\u00f2 Copernico, che in questo ateneo si laure\u00f2 nel 1503.\nI dipartimenti, i centri e le biblioteche sono dislocati, a breve distanza fra loro, in tutta la citt\u00e0. Alcuni di essi hanno sede in moderne costruzioni, quali il polo chimico bio medico e quello scientifico tecnologico. Altri invece hanno sede in palazzi antichi: nel rinnovato palazzo cinquecentesco Bevilacqua Costabili trova sede il dipartimento di economia e management; il palazzo Turchi di Bagno ospita vari dipartimenti e l'orto botanico; il palazzo Trotti Mosti e palazzo Giordani sono sede del dipartimento di giurisprudenza e del centro di documentazione e studi sulle comunit\u00e0 europee. Infine, il polo dell'area sanitaria si trova presso l'arcispedale Sant'Anna, mentre il dipartimento di studi umanistici presso il complesso Paradiso e polo degli Adelardi.\nL'universit\u00e0 dispone di altre sedi collocate fra Emilia-Romagna, Veneto e Trentino-Alto Adige. Le principali sono a Bolzano, Codigoro, Pieve di Cento, Rovigo e Cento dove \u00e8 dislocato il laboratorio per la meccanica avanzata (MechLav) del tecnopolo dell'universit\u00e0 degli Studi di Ferrara.\nBiblioteche.\nL'ateneo possiede varie biblioteche che riguardano l'area biomedica (biblioteca chimico-biologica santa Maria delle Grazie, biblioteca di santa Maria della consolazione e biblioteca del dipartimento di biologia ed evoluzione), l'area scientifico-tecnologica (biblioteca di architettura, biblioteca scientifico-tecnologica e biblioteca del dipartimento di matematica e informatica) e l'area umanistica (biblioteca di economia, biblioteca di giurisprudenza, biblioteca di lettere e centro di documentazione e studi sulle comunit\u00e0 europee).\nAttivit\u00e0 di ricerca e collaborazioni.\nIn seno all'ente, i corsi di dottorato di ricerca sono istituiti e promossi dall'Istituto universitario di studi superiori \"IUSS \u2013 Ferrara 1391\".\nDal 2000, le facolt\u00e0 di economia, architettura, medicina, giurisprudenza e ingegneria svolgono ricerche e sperimentazioni in collaborazione con le universit\u00e0 cinesi nell'area pi\u00f9 industriale della Cina, ovvero il Guangdong. Sono attive collaborazioni fra la facolt\u00e0 di economia di Ferrara e la South China University of Technology; un progetto di ricerca sull'industria del Guangdong ha consentito alla facolt\u00e0 di medicina dell'ateneo estense di aprire nel 2006 un ufficio permanente presso la Capital University of Medical Sciences di Pechino.\nTra gli altri progetti di collaborazione, si ricordano il restauro, per conto dell'UNESCO, della parte centrale della citt\u00e0 storica di Gerusalemme, grazie ad un accordo con la Bezalel Academy of Arts and Design e l'Universit\u00e0 Palestinese Al-Qud di Gerusalemme, i rilievi dei piloni del Tempio di Luxor e le analisi al tempio maggiore di Montezuma sulla piazza di Citt\u00e0 del Messico. L'Universit\u00e0 di Ferrara prende inoltre parte a importanti scavi archeologici in siti sparsi in diverse localit\u00e0 del globo terrestre.\nFilatelia.\nNel 1992 le Poste italiane hanno dedicato all'Universit\u00e0 di Ferrara un francobollo da 750 lire.\nRettori.\nElenco cronologico dei rettori dal 1858:"}
{"id": "516319", "revid": "70021895", "url": "https://it.wikipedia.org/wiki?curid=516319", "title": "Muscolatura liscia", "text": ""}
{"id": "516320", "revid": "124531984", "url": "https://it.wikipedia.org/wiki?curid=516320", "title": "Ferrovie Calabro Lucane", "text": "Ferrovie Calabro-Lucane era il nome con cui era definita la vasta rete di ferrovie, a scartamento ridotto e in concessione, che si snodava sul territorio di sette province italiane: Bari, Salerno, Potenza, Matera, Cosenza, Catanzaro (che fino al 1992 comprendeva anche i territori delle province di Crotone e Vibo Valentia) e Reggio Calabria coinvolgendo le quattro regioni meridionali di Campania, Basilicata, Puglia e Calabria.\nStoria.\nLe origini progettuali di alcune tratte della rete risalgono all'ultimo ventennio del XIX secolo. Nel 1882 la deputazione provinciale di Cosenza richiese al governo del Regno la costruzione della Spezzano Albanese\u2013Castrovillari\u2013Lagonegro che avrebbe collegato Cosenza e il cuore della Calabria, attraverso la ferrovia del Vallo di Diano, a Salerno e Napoli. L'approvazione, che arriv\u00f2 soltanto il 4 dicembre 1902 con la legge Zanardelli, ne previde la costruzione ma con la clausola dello scartamento ridotto per contenere i costi.\nLa costruzione di dette ferrovie fu attuata in seguito dalla Societ\u00e0 per le Strade Ferrate del Mediterraneo che, in seguito alla statizzazione delle ferrovie del 1905, aveva dovuto cedere la sua \"Rete Mediterranea\" entrando in possesso di grandi somme da investire. La sua richiesta al governo di una concessione per la costruzione di una propria rete interregionale l'ottenne con la legge 580 del 21 luglio 1910 cui fece seguito la \"Convenzione\" con legge n. 135 del 26 gennaio 1911.\nL'apertura all'esercizio della prima tratta, la Bari\u2013Matera, avvenne il 9 agosto 1915.\nLa societ\u00e0 costruttrice ebbe per convenzione l'incarico all'esercizio dando inizio alla gestione con una Direzione Centrale, con sede a Roma, e due uffici decentrati, in Puglia e in Calabria. Il progetto iniziale era ambizioso: connettere quattro regioni \u2013 Campania, Lucania, Puglia e Calabria\u00a0\u2013 e sette provincie \u2013 Salerno, Potenza, Matera, Bari, Cosenza, Catanzaro e Reggio \u2013 con la strada ferrata, ma col tempo si ridusse e concretizz\u00f2 solo in parte a causa del lungo periodo di stasi imposto dal frangente bellico prima e post-bellico poi.\nIl 9 ottobre 1916 venne avviato l'esercizio sul tronco di linea Cosenza\u2013Rogliano e conseguentemente attivato il servizio di corrispondenza merci con le FS. Dopo il rallentamento dei lavori dovuto alla prima guerra mondiale, il giorno 11 ottobre 1922 fu aperto all'esercizio il tronco Pedace\u2013San Pietro in Guarano di km 21+812.\nNel periodo 1915-1934, la rete ferroviaria costruita e aperta al pubblico ed entrata in esercizio fu complessivamente di 740\u00a0km circa di linee.\nL'ultima tratta ad essere aperta fu la Camigliatello\u2013San Giovanni in Fiore, nell'aprile del 1956.\nRestarono sulla carta le tratte di congiunzione: Mammola\u2013Cinquefrondi, Mileto\u2013Chiaravalle Centrale, San Giovanni in Fiore\u2013Petilia Policastro, Marsico Nuovo\u2013Laurenzana, Marsico Nuovo\u2013Montalbano Jonico. Per alcune si tratt\u00f2 di una giusta rinuncia in quanto ormai superate tecnicamente, per altre fu invece il motivo del precoce inaridimento; private dello sbocco costiero finirono per limitarsi a svolgere un traffico passeggeri e merci del tutto locale e limitato.\nDate di apertura all'esercizio delle singole tratte.\nLe linee attivate assommavano ad un totale di km 737,173 di ferrovie a scartamento ridotto.\nLa seconda fase storica: le chiusure.\nLa riduzione all'osso delle spese di manutenzione degli impianti e dei rotabili attuata dalla \"Mediterranea\" fu, nel 1961, la motivazione alla base di un gravissimo incidente in seguito al quale venne revocata la concessione alla Mediterranea (MCL) e venne istituita al suo posto la Gestione commissariale governativa dell'intera rete ferroviaria Calabro-Lucana.\nGli anni sessanta tuttavia erano quelli dello sviluppo frenetico del trasporto su gomma, pubblico e privato che di conseguenza fece ridurre drasticamente l'uso del trasporto su ferro limitato per forza di cose al trasporto di studenti e pendolari. Le FCL cos\u00ec, trascurate nella indispensabile modernizzazione, divennero bersaglio della politica dei tagli dei cosiddetti \"rami secchi\".\nNell'arco di due decenni le \"Calabro Lucane\" vennero private di lunghe tratte di linea talvolta ancora utili. In periodi dell'anno molto rigidi, lungo i valichi impervi dell'Aspromonte e del Pollino, della Sila, infatti le comunicazioni su gomma diventano estremamente difficili.\nCon il passare degli anni le FCL imboccarono la rotta dell'adattamento ai nuovi bisogni della gente divenendo azienda di trasporto misto, sempre pi\u00f9 su gomma e meno su rotaia, dotandosi di un parco di varie centinaia di autobus. Il pericolo della soppressione delle poche tratte di ferrovia residue tuttavia permane ancora.\nLe tratte chiuse furono:\nNel 1989 ci\u00f2 che restava della rete FCL fu scissa in due distinte gestioni governative: le Ferrovie Appulo Lucane (FAL) e le Ferrovie della Calabria (FC).\nCaratteristiche generali.\nConcepite sin dall'origine come \"ferrovie di montagna\" la loro storia si \u00e8 strettamente compenetrata con le condizioni socio-economiche delle popolazioni servite.\nLa qualificazione di \"ferrovie di montagna\" \u00e8 ascrivibile alle caratteristiche prevalenti del territorio attraversato: zone montuose spesso impercorribili con i mezzi ordinari di comunicazione.\nLa difficolt\u00e0 di percorso giustific\u00f2 nel passato la scelta dello scartamento ridotto e la bassa velocit\u00e0 commerciale (circa 30\u00a0km/h); in molti tratti i dislivelli altimetrici superano il 60 per mille e la presenza di curve di raggio ridotto non consente elevate velocit\u00e0. I punti in cui i dislivelli raggiungevano il 100 per mille, all'epoca furono superati con aderenza a cremagliera.\nEsercizio e gestione del traffico ferroviario.\nL'esercizio delle linee avveniva inizialmente tramite blocco telegrafico, per poi passare al blocco telefonico e, solo negli ultimi anni ottanta, ai primi apparati ACEI sulle principali tratte (il primo, sperimentale, fu installato nel 1985 presso la stazione di Catanzaro Sala). Il segnalamento veniva garantito da semplici segnali a disco, comandati tramite cavi fin dalla stazione, tramite appositi banchi di comando di costruzione Max Judel o O.M.S./Barone.\nAd oggi le uniche linee ex-FCL sopravvissute con segnalamento a disco sono la Pedace\u2013San Giovanni in Fiore, la Gioia Tauro\u2013Cinquefrondi e la Gioia Tauro\u2013Palmi in carico a Ferrovie della Calabria, mentre nella rete delle Ferrovie Appulo Lucane \u00e8 gestita ancora in maniera tradizionale la linea Gravina in Puglia - Avigliano Lucania."}
{"id": "516326", "revid": "486946", "url": "https://it.wikipedia.org/wiki?curid=516326", "title": "Gheddafi", "text": ""}
{"id": "516328", "revid": "2060716", "url": "https://it.wikipedia.org/wiki?curid=516328", "title": "Ordine dei Santi Maurizio e Lazzaro", "text": "L'Ordine dei Santi Maurizio e Lazzaro (detto anche Ordine Mauriziano) \u00e8 un ordine cavalleresco di Casa Savoia nato dalla fusione dell'Ordine Cavalleresco e Religioso di san Maurizio e dell'Ordine per l'Assistenza ai Lebbrosi di san Lazzaro nel 1572. Con la XIV Disposizione Transitoria e Finale della Costituzione Italiana, \"l\u2019Ordine Mauriziano cessa di essere un ordine dinastico ma viene conservato come ente ospedaliero, con le funzioni e l\u2019ordinamento stabiliti dalla legge costituzionale del novembre 1962\".\nStoria.\nI due ordini.\nAll'origine della nascita dell'Ordine dei Santi Maurizio e Lazzaro si trovavano due ordini cavallereschi distinti tra loro per natura e nascita.\nSan Lazzaro.\nL'ordine pi\u00f9 antico, quello dei Cavalieri di San Lazzaro, fu fondato come ordine militare religioso al tempo del Regno Latino di Gerusalemme verso l'anno 1090. L'ordine era concepito per la cura dei lebbrosi, e molti suoi membri erano lebbrosi guariti divenuti cavalieri. Con la caduta di Acri nel 1291 i cavalieri di San Lazzaro lasciarono la Terra Santa e l'Egitto per trasferirsi prima in Francia, e poi, nel 1311, a Napoli.\nLa Santa Sede lo soppresse incorporandolo nell'Ordine dei cavalieri di San Giovanni sin dal 1400, ma i cavalieri italiani, forti della protezione del re di Francia, rifiutarono di accettare la volont\u00e0 papale. \nSan Maurizio.\nL'Ordine di San Maurizio, invece, venne fondato a Ripaglia nel 1434 da Amedeo VIII di Savoia, in seguito divenuto l'antipapa Felice V. Si trattava, per\u00f2, pi\u00f9 di una confraternita religiosa che di un vero e proprio ordine cavalleresco. Tanto che alla morte di Amedeo VIII di Savoia esso cess\u00f2 di fatto di esistere.\nGuglielmo Baldesano, storico di Carlo Emanuele I, cui il duca affid\u00f2 la stesura della prima opera in cui si tratti dell'Ordine dei santi Maurizio e Lazzaro, cos\u00ec scrisse dell'Ordine creato da Amedeo VIII: .\nL'unificazione degli ordini.\nNel 1571 Giannotto Castiglioni, Gran Maestro dell'ordine di San Lazzaro, aveva spontaneamente rinunciato alla carica a favore del duca Emanuele Filiberto di Savoia. Questi aveva aperto trattative col pontefice Gregorio XIII per ottenere la riunione dei cavalieri italiani dell'ordine di San Lazzaro, con quello gi\u00e0 confermato di San Maurizio. Il papa, con bolla del 13 novembre 1572, nomin\u00f2 gran maestro lo stesso duca e i suoi successori in perpetuo.\nIl duca ne notific\u00f2 l'organizzazione ai suoi sudditi il 22 gennaio 1573 tramite magistrali patenti.\nDal punto di vista sociale, l'Ordine non si rivolgeva solo ai nobili. Anche un non nobile, infatti, poteva esservi ammesso cavaliere. \nNel caso i cavalieri avessero i quattro quarti di nobilt\u00e0 entravano nella classe cosiddetta \u00abdi giustizia\u00bb.\nSe, invece, non erano nobili - o non lo erano pienamente - entravano nella classe dei cavalieri \u00abdi grazia\u00bb. A questi l'ingresso nell'Ordine conferiva la nobilt\u00e0 personale, che dalla persona del cavaliere, cio\u00e8, non passava n\u00e9 ai suoi figli n\u00e9 ad altri membri della famiglia. Se la carica di cavalieri era rivestita per tre generazioni consecutive, per\u00f2, nobilt\u00e0 si radicava nella famiglia, la quale faceva cos\u00ec il suo pieno ingresso nel Secondo stato. Spesso quando si voleva attivare questo passaggio, la famiglia interessata erigeva una commenda, che passava in eredit\u00e0 di padre in figlio con l'annesso titolo cavalleresco: la nobilt\u00e0 conseguita in questo caso si chiamava \u00abnobilt\u00e0 di commenda\u00bb. \nIn antico regime l'Ordine dei santi Maurizio e Lazzaro era, quindi, anche un mezzo di mobilit\u00e0 sociale.\nUnendo l'Ordine di San Maurizio a quello di San Lazzaro il duca ambiva a prendere possesso delle numerose commende che l'antico ordine gerosolimitano possedeva in tutta Europa, dall'Inghilterra al Regno di Napoli, dalla Spagna allo Stato della Chiesa. In questa prima fase, l'ordine si chiamava Ordine dei santi Lazzaro e Maurizio e la croce verde lazarita prevaleva su quella bianca di San Maurizio. \nAlla morte di Emanuele Filiberto di Savoia il progetto di recupero delle commende lazzarite era lontano dall'aver avuto successo. Il suo successore Carlo Emanuele I di Savoia riprese le trattative, soprattutto col re di Spagna e col Papa. All'inizio del Seicento l'Ordine assunse il nome odierno e la croce bianca di San Maurizio prese il sopravvento su quella verde di San Lazzaro. \nFra Cinque e Seicento l'Ordine raccoglieva nel sistema degli onori sabaudo cavalieri di tutta Italia e un discreto numero di cavalieri europei.\nL'ordine nel Regno d'Italia.\nCon l'unificazione italiana nel 1861, l'ordine divenne \"de facto\" un ordine di stato italiano aperto a meriti civili e militari. Gi\u00e0 Carlo Alberto apr\u00ec l'ordine anche ai non nobili, ma fu suo figlio Vittorio Emanuele II a stabilirne i cinque gradi tradizionali di merito: cavaliere di gran croce, grande ufficiale, commendatore, cavaliere ufficiale, cavaliere.\nFu Carlo Alberto nel 1839, inoltre, a stabilire la fondazione della Medaglia mauriziana per i cinquant'anni di carriera militare, concessa nel Regno di Sardegna, nel Regno d'Italia e mantenuta anche dalla Repubblica Italiana.\nFu coi primi re d'Italia che l'Ordine assunse un carattere pi\u00f9 esclusivo a differenza del pi\u00f9 comune Ordine della Corona d'Italia che veniva conferito pi\u00f9 largamente.\nL'Ordine Mauriziano nella Repubblica.\nLa XIV disposizione transitoria e finale della Costituzione Italiana il 1\u00ba gennaio 1948, stabiliva: \u00abL'Ordine mauriziano \u00e8 conservato come ente ospedaliero e funziona nei modi stabiliti dalla legge\u00bb.\nIl patrimonio dell'antico ordine dinastico fu quindi affidato ad un ente appositamente costituito, ricondotto all'esclusivo e originario compito di ente ospedaliero. \nCon la legge del 3 marzo 1951, nr.178, all'art.9, lo Stato italiano ha cessato il conferimento dell'ordine, consentendo comunque l'uso delle onorificenze gi\u00e0 conferite, escluso ogni diritto di precedenza nelle pubbliche cerimonie.\nL'ente fondazione.\nCon legge n. 4 del 21 gennaio 2005 l'Ente Ordine Mauriziano di Torino diviene ufficialmente un ente ospedaliero italiano costituito dai pres\u00ecdi ospedalieri Umberto I di Torino e l'Istituto per la ricerca e la cura del cancro di Candiolo, permettendo in tal modo di continuare l'operato nell'ambito medico che la Repubblica Italiana ha stabilito per esso fin dal 1948. La medesima legge costituisce anche la \"Fondazione Ordine Mauriziano\", con sede in Torino, alla quale trasferisce il rimanente patrimonio immobiliare, costituito dalla Palazzina di caccia di Stupinigi, dal complesso monastico cistercense di Sant'Antonio di Ranverso, dal complesso monastico cistercense antoniano dell'Abbazia di Staffarda.\nLa gestione della fondazione \u00e8 affidata ad un comitato costituito da cinque membri di cui: uno nominato dal Presidente del Consiglio dei ministri, con funzioni di presidente del comitato; uno nominato dal ministro dell'interno; uno nominato dal ministro per i beni e le attivit\u00e0 culturali; uno nominato dalla regione Piemonte; uno nominato dall'Ordinario diocesano di Torino. Gli eventuali oneri per il funzionamento di detto comitato sono a carico della gestione dell'Ente Ordine Mauriziano. Il comitato presenta una relazione annuale al Presidente del Consiglio dei ministri, il quale provvede alla trasmissione alle competenti commissioni parlamentari. Attualmente solo la Fondazione Ordine Mauriziano si preoccupa del mantenimento degli edifici e dei beni storici esistenti; gli ospedali, dopo una disastrosa gestione, sono oggi affidati alla Regione Piemonte ed ai servizi sanitari nazionali.\nL'Ordine dei Santi Maurizio e Lazzaro dopo il Regno d'Italia (Casa Savoia).\nL'Ordine cavalleresco dei Santi Maurizio e Lazzaro \u00e8 diventato un'associazione senza fini di lucro, a scopo benefico, come la grande maggioranza degli Ordini cavallereschi. Agli aspiranti cavalieri sono, per statuto, richieste le doti di onest\u00e0, fedelt\u00e0, comprensione, generosit\u00e0 e perdono. L'ordine conta circa membri, fra cavalieri e dame, distribuiti in 33 paesi nel mondo e divisi in Delegazioni nazionali e regionali. Ogni Delegazione \u00e8 retta da un Delegato del Gran Magistero e gode dell'assistenza di un Religioso cattolico presbitero, come avviene per qualsiasi altro Ordine Cavalleresco cattolico che non sia stato mai oggetto di \"Bolla di abolizione\" dalla suprema Autorit\u00e0 in materia, che \u00e8 ovviamente solo il Santo Padre.\nNormalmente vengono tenute due cerimonie ufficiali all'anno, durante le quali tutti gli associati sono invitati a partecipare. La prima viene celebrata in Francia, nell'Abbazia di Altacomba, e rappresenta la commemorazione dei membri deceduti di Casa Savoia. La seconda rappresenta il Capitolo Generale dell'Ordine e viene tenuta nell'abbazia svizzera di San Maurizio di Agauno, presso Martigny. Nell'occasione vengono introdotti i nuovi associati e ha luogo un ballo di beneficenza.\nL'accesso all'Ordine dei Santi Maurizio e Lazzaro \u00e8 riservato a tutti i membri della nobilt\u00e0 italiana ed europea, oltre a coloro i quali, esentati con decreto magistrale, facciano parte del mondo delle scienze, dell'arte, della letteratura, dell'industria e degli affari, col presupposto che godano di ottima reputazione tra i loro pari e che condividano come obiettivo le finalit\u00e0 umanitarie dell'ordine stesso.\nPer antica consuetudine, l'insignito del cavalierato gode della nobilt\u00e0 italiana personale.\nGradi.\nL'Ordine dei Santi Maurizio e Lazzaro \u00e8 stato suddiviso nel corso della sua lunga storia in diverse classi di benemerenza, cambiate in funzione delle varie epoche in cui esso venne riformato e secondo le nuove esigenze di stato. Riportiamo qui di seguito queste evoluzioni per la classe maschile, dal momento che la classe femminile venne ammessa solo a partire dal XX secolo: \nGradi sino al 1831 \nGradi dal 1831 al 1832\nGradi dal 1832 al 1857\nGradi dal 1857 al 1865\nGradi dal 1865\nPer le donne, la suddivisione \u00e8 la seguente: \nInsegne.\nIl \"collare\" o \"cordone\" dell'ordine consiste in un collare di seta moir\u00e9 verde fermato in pi\u00f9 punti dal monogramma del Gran Maestro regnante in oro. Dal cordone pende l'insegna dell'ordine coronata.\nLa \"placca di gran croce\" consiste in una croce mauriziana in smalto bianco dalla quale fuoriescono quattro bracci in smalto verde. Essa \u00e8 montata su una stella raggiante in argento.\nLa \"placca di grand'ufficiale\" consiste in una croce mauriziana in smalto bianco dalla quale fuoriescono quattro bracci in smalto verde. Essa \u00e8 montata su un rombo raggiante in argento.\nLa \"medaglia\" dell'ordine consiste in una croce mauriziana in smalto bianco dalla quale fuoriescono quattro bracci in smalto verde. Dalla classe di ufficiale in su la medaglia era congiunta al nastro con una corona reale d'oro. La classe di ufficiale dal 1857 al 1868 ebbe come tenente al nastro una corona d'alloro in oro.\nIl \"nastro\" dell'ordine \u00e8 verde con sovrapposte delle corone o d'oro o d'argento a seconda del grado per il periodo regio. Nel periodo repubblicano dal 1946 al 1951 in cui l'Ordine venne comunque accettato in Italia le corone vennero sostituite con delle stellette. Attualmente la casata di Savoia, che continua a concedere privatamente questo ordine di collazione, concede ai propri insigniti dei nastrini con delle stelle d'oro e d'argento come nel modello del periodo repubblicano.\nLa \"cocolla\" o \"veste da cerimonia\" \u00e8 rossa bordata alle maniche di bianco e con un collare di stoffa bianca, abbottonata sul davanti di rosso. Sul frontale davanti si trova l'insegna dell'ordine ricamata, consistente in una croce mauriziana in bianco dalla quale fuoriescono quattro bracci in verde. Sul frontale la veste \u00e8 completata da un cordone annodato che ricade sul petto.\nLa Medaglia Mauriziana.\nParallelamente all'Ordine dei Santi Maurizio e Lazzaro, nel 1839 venne creata la Medaglia Mauriziana, concepita da re Carlo Alberto di Savoia con R.P. del 19 luglio per premiare quanti fossero giunti al compimento di cinquanta anni di servizio militare (gli anni di comando venivano computati doppi). Tale medaglia consisteva in una grande placca in oro da portarsi al collo raffigurante san Maurizio a cavallo e poteva essere concessa a tutti i militari, senza distinzione di grado o di reparto.\nErroneamente a quanto si possa pensare, ad ogni modo, questa medaglia non corrisponde ad una \"classe\" dell'Ordine dei Santi Maurizio e Lazzaro, ma \u00e8 semplicemente un riconoscimento militare che da quest'ordine di patronato Savoia trae ispirazione.\nLa medaglia \u00e8 sopravvissuta immutata sino al periodo repubblicano e ancora oggi viene utilizzata con il medesimo scopo per la quale \u00e8 stata creata.\nDecorati dell'Ordine.\nInsigniti notabili.\nTra gli insigniti dell'Ordine degni di rilievo si ricordano diversi monarchi come gli imperatori Francesco Giuseppe I d'Austria, Guglielmo II di Germania, Nicola II di Russia, Napoleone III di Francia ed Hail\u00e9 Selassi\u00e9 d'Etiopia, oltre a sovrani come Giorgio V del Regno Unito, Mozaffar ad-Din Shah Qajar di Persia, Alfonso XIII di Spagna, Gojong di Corea e capi di stato come il presidente della Repubblica Francese Patrice de Mac-Mahon, nonch\u00e9 alcuni gran maestri del Sovrano Militare Ordine di Malta come Angelo de Mojana di Cologna, Ludovico Chigi Albani della Rovere e Matthew Festing o sovrani stranieri come il maharaja Jagatjit Singh, il principe Alberto II di Monaco, il granduca Enrico di Lussemburgo, Juan Carlos I di Spagna, Simeone II di Bulgaria e Costantino II di Grecia.\nFra i capi di dinastie gi\u00e0 regnanti si ricordano Duarte Pio di Braganza, duca di Bragan\u00e7a e capo della Casa Reale del Portogallo, Nicola Petrovi\u0107-Njego\u0161, capo della Casa Reale del Montenegro e Carlo di Borbone delle Due Sicilie.\nTra i militari ricordiamo i generali statunitensi John Pershing, Charles Treat, George Marshall e Ulysses S. Grant III, il feldmaresciallo tedesco Walther von Brauchitsch, i generali Fran\u00e7ois d'Astier de La Vigerie, Tasker H. Bliss, Mark W. Clark, Ira C. Eaker, Peyton C. March, l'ammiraglio Ernesto Burzagli, l'Ammiraglio Carlo Avallone, il generale Armando Tallarigo, il Tenente Generale Ettore Chiarizia, il generale Luigi Questa, l'ufficiale di marina Emilio Fa\u00e0 di Bruno e il generale Livio Bonelli.\nTra le personalit\u00e0 politiche che meritarono tale onorificenza, oltre ad una lunga schiera di senatori durante il Regno d'Italia, si ricordano il conte Fulvio Testi, celebre letterato e poeta, segretario di Stato e governatore della Garfagnana durante il regno di Francesco I d'Este, il presidente Porfirio D\u00edaz, il ministero degli esteri Giustino Fortunato, l'Ambasciatore d'Italia Francesco Babuscio Rizzo, Cristiana Muscardini, il diplomatico Jose Maria Quijano Wallis, il sindaco di New York Rudolph Giuliani (2001), il conte Luigi Cibrario.\nAltre personalit\u00e0 vennero insignite per meriti diversi, spazianti in differenti campi sociali come la cultura (Benedetto Croce, Giovanni Gentile e l'architetto Carlo Rinaldi), le materie ecclesiastiche (Pietro Tacchi Venturi, Agostino Rivarol, Tommaso Reggio, Timothy M. Dolan, D\u00e9sir\u00e9-F\u00e9licien-Fran\u00e7ois-Joseph Mercier, Andrea Carlo Ferrari), le scienze (Guglielmo Marconi, Charles Combes, Giuseppe Peano, Giovanni Falconi) e persino la filantropia (Thomas Hanbury e John Pierpont Morgan)."}
{"id": "516330", "revid": "363629", "url": "https://it.wikipedia.org/wiki?curid=516330", "title": "Gram -", "text": ""}
{"id": "516332", "revid": "5695", "url": "https://it.wikipedia.org/wiki?curid=516332", "title": "Parete cellulare", "text": "La parete cellulare \u00e8 una struttura della cellula vegetale, cui conferisce rigidit\u00e0 e capacit\u00e0 di mantenimento della forma. Rappresenta inoltre una barriera fisica e chimica agli agenti patogeni e consente la vita di relazione delle cellule vegetali mediandone le funzioni metaboliche.\n\u00c8 il primo contatto della cellula vegetale con l'esterno; circonda la membrana cellulare e delimita il \"protoplasto\", termine che indica la parte cellulare contenuta all'interno della parete. La parete presente nelle cellule dei vegetali \u00e8 formata da cellulosa, negli Archaea e nei Batteri \u00e8 formata da peptidoglicano. Essa \u00e8 altres\u00ec presente in alcune cellule di funghi (eterotrofi), ma in questi casi non \u00e8 composta da cellulosa ma da chitina. Gli altri organismi eterotrofi (come gli animali) ne sono sprovvisti.\nHa funzione di regolazione verso la pressione osmotica qualora la cellula si trovi in ambiente non isosmotico e per mantenere la pressione di turgore. I contatti con cellule adiacenti sono garantiti dalla presenza dei plasmodesmi.\nStruttura.\nLa parete cellulare di tutti gli eucarioti \u00e8 formata da una componente fibrillare polisaccaridica immersa in una matrice glicidica e proteica. Un importante componente \u00e8 l'acqua (fino al 60% del totale).\nLa parete delle cellule vegetali viene deposta in tre strati successivi e diversi tra loro:\nLamella mediana.\n\u00c8 lo strato pi\u00f9 esterno di circa 0.1\u00a0\u00b5m di spessore. Essa si forma durante il processo di mitosi cellulare, \u00e8 principalmente costituita da materiale pectico (polisaccaridi tipo pectine) ed unisce due cellule adiacenti. Il pectato di calcio \u00e8 l'elemento costitutivo maggiormente presente nella lamella mediana a cui fornisce una consistenza gelatinosa e che crea un ambiente ricco di acqua. La lamella mediana \u00e8 attraversata da filamenti di citoplasma e prolungamenti del reticolo endoplasmatico (desmotubuli) che insieme formano i plasmodesmi. Sono i dittiosomi che elaborano le vescicole e gli elementi costitutivi della lamella mediana.\nParete primaria.\n\u00c8 la parete deposta in seguito al processo di divisione in cellule in accrescimento. Il materiale viene immesso nello spazio tra la lamella mediana ed il plasmalemma fino a formare uno strato che pu\u00f2 variare da 0.1 ad alcuni \u03bcm. \u00c8 una componente molto elastica ed \u00e8 soggetta a continue rielaborazioni a causa dello stiramento meccanico provocato dalla crescita della cellula. L'85-90% della parete primaria \u00e8 costituita da una \"componente glicoproteica\", mentre la rimanente \u00e8 \"componente fibrillare\". Le microfibrille di cellulosa sono disposte in modo disordinato in una matrice gelatinosa costituita da pectine e proteine. Per garantire la comunicazione con le altre cellule in corrispondenza dei plasmodesmi si formano delle depressioni della parete primaria chiamate \"campi delle punteggiature primarie\".\nEsistono principalmente due tipi di pareti primarie: di primo tipo e di secondo tipo. Le pareti primarie di primo tipo sono presenti in tutte le dicotiledoni e nelle monocotiledoni \"non commelinoidi\". Le pareti primarie di secondo tipo invece sono tipiche delle monocotiledoni \"commelinoidi\".\nParete secondaria.\nQuesta parete viene deposta tra il plasmalemma e la parete primaria al momento in cui la cellula ha completato l'accrescimento per distensione. Ha uno spessore indefinibile ed \u00e8 molto meno elastica della parete primaria. L'85-95% della parete secondaria \u00e8 costituita da una \"componente fibrillare\", mentre la rimanente \u00e8 \"componente glicoproteica\".\nNella parete secondaria sono\npresenti sostanze accessorie (che determinano le modificazioni di parete) tra cui:\nLa parete secondaria infine pu\u00f2 subire delle modificazioni secondarie che sono:\nIn corrispondenza dei plasmodesmi e dei campi delle punteggiature primarie la parete secondaria forma delle punteggiature che possono essere semplici o aerolate, il secondo tipo \u00e8 tipico dei vasi che trasportano l'acqua. Al centro della punteggiatura \u00e8 presente il \"toro\", una \"valvola\" che serve per bloccare un'embolia nel caso sia presente aria nei vasi.\nLa parete secondaria \u00e8 formata da tre strati denominati S1,S2, S3.\nFormazione degli strati.\nLe tappe della formazione della parete cellulare sono:\nComposizione.\nLa parete primaria, quella secondaria e la lamella mediana differiscono notevolmente tra loro per la loro struttura. Andremo quindi ad analizzare nel dettaglio le principali sostanze presenti in esse:\nCellulosa.\nLa cellulosa \u00e8 la sostanza fondamentale della \"componente fibrillare\" delle pareti. Essa \u00e8 organizzata in microfibrille di circa 5-10\u00a0nm di diametro formate da 36 catene di cellulosa sfalsate tra loro ed orientate nella stessa direzione.\nEmicellulose.\nLe emicellulose o glucani concatenati sono molecole in grado di legare le cellulose, conferendo peculiarit\u00e0 ai vari tipi di parete. Tre sono i principali tipi di emicellulosa:\nXiloglucani.\nGli xiloglucani sono molecole costituite da uno scheletro lineare di \u03b2-1,4-glucani con corte ramificazioni laterali. Queste si legano grazie a xilosio legato all'ossigeno in posizione 6 dello zucchero. Tali catene laterali possono inoltre contenere altri zuccheri come arabinosio e fucosio, andando a cambiare la nomenclatura dell'emicellulosa rispettivamente in \"arabinoxiloglucani\" e \"fucogalattoxiloglucani\".\nGlucuronoarabinoxilani.\nI glucuronoarabinoxilani o xilani sono catene polisaccaridiche composte da uno scheletro di \u03b2-1,4-xilosio.\n\u03b2-glucani a legame misto.\nQueste molecole hanno uno scheletro simile agli \"xiloglucani\", ma differiscono da questi per la presenza di legami 1,3 oltre che 1,4. Questa peculiarit\u00e0 conferisce la presenza di porzioni con struttura terziaria lineare (legami 1,4) e porzioni con struttura terziaria elicoidale (legami 1,3). Queste molecole a legame misto sono particolari anche per l'assenza di ramificazioni.\nPectine.\nLe pectine sono le principali componenti della lamella mediana e della parete primaria. Sono acide, grazie alla loro disponibilit\u00e0 di cariche sono molto solubili e conferiscono porosit\u00e0 alla parete. Sono principalmente costituite da acido galatturonico, mentre esiste un numero variabile di residui di ramnosio all'interno dello scheletro stesso della molecola. Questi residui conferiscono capacit\u00e0 di legare catene laterali e permettono il passaggio da una struttura lineare ad una elicoidale.\nL'importante funzione delle pectine \u00e8 quello di permettere l'adesione tra cellule adiacenti, e risultano fondamentali per il loro reciproco riconoscimento. Inoltre riescono a formare dei gel in quanto gruppi carbossilici di molecole di pectina adiacenti riescono a legarsi tra loro tramite ioni calcio. L'esterificazione di tali gruppi carbossilici riduce la capacit\u00e0 delle pectine di gelificare; ci\u00f2 \u00e8 impedito grazie ad enzimi \"pectina esterasi\" di parete. In particolare l'adesione tra cellule adiacenti avviene grazie a forze elettrostatiche instaurate in virt\u00f9 di un ponte di ione calcio legante i due residui carbossilici.\nEsistono due principali categorie di pectine:\nOmogalatturonani.\nQueste molecole sono costituite da circa 200 unit\u00e0 di acido galatturonico legati in \u03b1-1,4. Sono a loro volta divisibili in due classi:\nGli xilogalatturonani hanno semplicemente delle catene laterali di xilosio legati sull'ossigeno in posizione 3 del galatturonato, mentre i ramnogalatturonani II presentano alcuni residui di ramnosio all'interno dello scheletro e possono dimerizzare tramite molecole di apiosio.\nRamnogalatturonani I.\nQuesti polimeri hanno ramnosio che si alterna all'acido galatturonico all'interno dello scheletro. Riescono a formare catene molto lunghe e possono legare zuccheri grazie alla presenza del ramnosio; possono anch'essi associarsi e formare dimeri.\nProteine di parete.\nLe proteine di parete sono le uniche ad essere strutturali per la pianta; arrivano a rappresentare il 15% del peso secco della parete primaria e possono essere suddivise in quattro principali categorie:\nProteine ricche di glicina.\nQueste sono proteine di cui il contenuto amminoacidico di glicina pu\u00f2 arrivare ben al 70%. Hanno una struttura secondaria \u03b2-sheet e sono molecole non glicosilate. Importanti per formare una lamina sull'interfaccia membrano-parietale oltre che funzionare come elementi strutturali all'interno della cellula.\nProteine ricche di prolina.\nNon sappiamo molto riguardo a questo tipo di molecola. Possiamo solo dire che ha una struttura bastoncellare e presenta un basso livello di glicosilazione.\nProteine ricche di idrossiprolina.\nQueste tipo di proteine, capaci di formare dei centri di lignificazione, sono formate da ripetizioni degli amminoacidi Ser-Hyp-Hyp-Hyp-Hyp e Tyr-Lys-Tyr. Risultano inoltre essere altamente glicosilate.\nProteoglicani.\nSono delle catene di galattani legate ad arabinosio e sono molto glicosilate. Caratterizzate inoltre dall'alta concentrazione di Hyp, Ala, Ser e Tyr.\nComposizione della parete primaria.\nCome gi\u00e0 detto precedentemente, esistono due tipi di parete primaria. Analizzeremo qui in dettaglio le caratteristiche dei due tipi.\nPareti primarie di primo tipo.\nQuesto tipo di parete primaria \u00e8 riscontrabile in tutte le dicotiledoni e nelle monocotiledoni non commelinoidi, e sono caratterizzate dall'uguale contenuto di cellulosa e xiloglucani. Questi ultimi si occupano di fissare le microfibrille legandosi ai lati esposti delle catene laterali della cellulosa. Questo porta quindi alla formazione di un reticolo di cellulose-emicellulose di circa 5-10 strati di microfibrille. Il tutto \u00e8 immerso in una matrice pectica di omogalatturonani, capaci di conferire porosit\u00e0 alla parete stessa per la formazione di legami incrociati con il calcio tra catene antiparallele.\nPareti primarie di secondo tipo.\nQueste pareti sono tipiche delle monocotiledoni commelinoidi, e differiscono dalle altre in quanto le emicellulose presenti non sono xiloglucani ma glucuronoarabinoxilani. \u00c8 l'eliminazione delle catene laterali di queste molecole a rendere possibile i legami con altre catene di cellulosa o di emicellulosa. Le pareti primarie di secondo tipo presentano al loro interno anche degli arabinani e dei galattani, ma risultano essere povere di pectine."}
{"id": "516334", "revid": "165042", "url": "https://it.wikipedia.org/wiki?curid=516334", "title": "Gerlo", "text": ""}
{"id": "516336", "revid": "307923", "url": "https://it.wikipedia.org/wiki?curid=516336", "title": "CFIA", "text": ""}
{"id": "516338", "revid": "587728", "url": "https://it.wikipedia.org/wiki?curid=516338", "title": "Bandiera colonnella", "text": "La bandiera colonnella era una bandiera utilizzata negli eserciti dell'Antico Regime ed era la bandiera pi\u00f9 importante di un reggimento. Nel Seicento ogni compagnia di un reggimento aveva una propria bandiera che raffigurava le \"imprese\" del capitano. Secondo le consuetudini dell'epoca il colonnello era egli stesso capitano della compagnia pi\u00f9 anziana del reggimento (anche se effettivamente era comandata da un altro ufficiale, spesso denominato capitano-tenente), quindi la bandiera di questa compagnia raffigurava lo stemma del colonnello. In seguito durante il Settecento venne impedito di raffigurare stemmi personali su questi stendardi, che vennero sostituiti con la bandiera del sovrano, uguale o simile per tutti i reggimenti. Per esempio in Gran Bretagna veniva usato l'Union Jack, in Francia una bandiera di colore variabile divisa in quattro parti da croce bianca e in Austria l'aquila imperiale.\nRegno di Sardegna.\nCarlo Emanuele II di Savoia assegn\u00f2 in dotazione ai reggimenti di fanteria una bandiera per ogni compagnia, detta d'ordinanza. La bandiera della compagnia in cui era presente il colonnello comandante del reggimento era detta \"bandiera colonnella\". \nLe bandiere colonnelle solitamente presentavano ricamata o dipinta l'impresa del comandante di appartenenza, o del territorio rappresentato.\nCarlo Emanuele III di Savoia nel 1735 proib\u00ec ai colonnelli comandanti di indicare qualunque propria impresa sulle loro bandiere. Su queste doveva comparire solo l'arma dei Savoia su fondo azzurro, ossia il vecchio simbolo dell'aquila nera coronata e foderata di rosso. Sul petto dell'animale, il nuovo stemma crociato sabaudo.\nVittorio Amedeo III dal 1774 rimodific\u00f2 le bandiere e gli stendardi introdotti alcuni decenni prima da Carlo Emanuele III. \nAnche le bandiere colonnelle vennero modificate. Avevano una cornice azzurra delimitata ai bordi esterni ed interni, in oro o argento. La cornice era cosparsa di nodi savoia d'oro alternati a rose bianche con centro rosso. La cornice era delimitata ai bordi esterni e interni, in oro o argento, a seconda del reparto. La bandiera era ripartita in quattro da una croce centrale bianca: il primo e quarto quarto erano sempre azzurri, mentre il secondo e terzo variavano a seconda del reggimento. Dagli angoli della cornice si dipartivano delle fiamme. Al centro della croce compariva la grande aquila nera Savoia, con in petto lo stemma di provenienza del reggimento."}
{"id": "516339", "revid": "228587", "url": "https://it.wikipedia.org/wiki?curid=516339", "title": "Underground hip hop", "text": "L'underground hip hop, detto anche underground rap o undie (talvolta indie hip hop o indie rap), \u00e8 un termine generico che raccoglie tutti gli artisti hip hop fuori dai classici canoni commerciali. Le etichette hip hop indipendenti sono le principali fonti di supporto per gli artisti di questo genere ma molta parte \u00e8 rappresentata da coloro che realizzano il proprio materiale grazie ad autoproduzioni o tramite proprie personali microetichette. Questo hip hop non commercializzato \u00e8 spesso composto da artisti che alternano la musica ad altri elementi della cultura hip hop come il writing, il breaking, il freestyle ed il beatboxing.\nStile.\nGeneralmente gli artisti di tale genere hanno temi diversi rispetto al circuito commerciale, pi\u00f9 legati a vicende personali ed a relazioni sociali, ma anche politica e filosofia di vita. Tuttavia l'underground hip hop ha il suo lato battagliero e fortemente provocatorio nei cosiddetti \"freestyle battle\", ovvero gare di rime tra due MC, che nella sfida hanno l'obiettivo di ridicolizzare l'avversario e conquistare la simpatia del pubblico che \u00e8 il giudice di ogni gara.\nPer i motivi sopra detti, l'underground hip hop, pur puntando ad una variet\u00e0 di suoni che pesca dal jazz al funk fino al Soul, non punta a costruire basi musicali solamente orecchiabili. Mentre per quanto riguarda i temi, convivendo due anime di cui una propriamente \"underground\" e l'altra maggiormente votata all'affermazione personale del rapper sugli altri rapper, oltre alle rime sopra dette, si possono trovare testi maggiormente crudi e violenti.\nStoria.\nGli anni '90.\nLa nascita di questo movimento come genere vero e proprio trova un parallelo in quello nato a fine anni '80 come gangsta rap: se da un lato si sviluppava il genere violento di gruppi come gli N.W.A., dall'altra parte artisti come Del Tha Funkee Homosapien, Organized Konfusion e Common crearono un suono che pi\u00f9 tardi venne categorizzato come \"Underground\". Nei primi anni '90 si ebbe la creazione di gruppi come Living Legends e Freestyle Fellowship, verso la met\u00e0 del decennio etichette underground come 1995 Rhymesayers Entertainment, 1996 Stones Throw, 1997 Anticon e 1999 Def Jux. Nel 1996, fu organizzato il primo Scribble Jam, un festival hip hop che ha coltivato e lanciato diversi tra i migliori artisti di questo genere.\nSe negli anni '90 si vide la formazione dell'underground hip hop, il 2000 segn\u00f2 il vero e proprio interesse degli ascoltatori per questo fenomeno musicale, fino all'arrivo al grande pubblico di alcuni artisti come Aesop Rock, Sage Francis, El-P e Atmosphere che videro giungere i loro album nella \"Billboard 200\". La Rhymesayers Entertainment riusc\u00ec a siglare un contratto di distribuzione con la Warner Music Group nel 2007 potendo cos\u00ec assicurare visibilit\u00e0 ad artisti come MURS, Abstract Rude e Grayskul. Tra la fine del decennio precedente e l'inizio del nuovo, ci fu cos\u00ec anche l'esplosione di interesse per artisti quali Oldominion, Cannibal Ox, MF DOOM, J Dilla, Lone Catalysts, Jean Grae, Typical Cats e Ill Bill, che assieme ad altri artisti poterono intraprendere tour promozionali e far conoscere i propri lavori."}
{"id": "516341", "revid": "7336", "url": "https://it.wikipedia.org/wiki?curid=516341", "title": "Cfia", "text": ""}
{"id": "516348", "revid": "12582", "url": "https://it.wikipedia.org/wiki?curid=516348", "title": "Cosmetica", "text": ""}
{"id": "516349", "revid": "33751", "url": "https://it.wikipedia.org/wiki?curid=516349", "title": "Us lecce", "text": ""}
{"id": "516350", "revid": "1410376", "url": "https://it.wikipedia.org/wiki?curid=516350", "title": "Gino Sperandio", "text": "Biografia.\nAvvocato di professione, nel 1995 e nel 1999 \u00e8 stato candidato per il Partito della Rifondazione Comunista alla presidenza della provincia di Belluno ed ha ottenuto rispettivamente il 5,7 e il 2,7% dei voti.\nDal 1995 al 1999 \u00e8 stato consigliere provinciale.\nDal 2001 al 2006 \u00e8 stato consigliere comunale a Belluno.\n\u00c8 stato membro della Camera dei deputati a partire dal 6 giugno 2006 in sostituzione della dimissionaria Patrizia Sentinelli. Le subentra come primo dei non eletti alle elezioni politiche del 2006 nella circoscrizione VII (Veneto I) per il Partito della Rifondazione Comunista, di cui \u00e8 stato segretario regionale per il Veneto dal 2001 al 2008.\nNel 2008, dopo le elezioni politiche, non \u00e8 rieletto in Parlamento.\nAttualmente \u00e8 impegnato nell'ANPI di cui \u00e8 presidente per la provincia di Belluno."}
{"id": "516356", "revid": "729019", "url": "https://it.wikipedia.org/wiki?curid=516356", "title": "Sarcolemma", "text": "In anatomia, il sarcolemma \u00e8 la membrana che ricopre le fibre del tessuto muscolare. Si tratta della combinazione tra membrana plasmatica e lamina basale della fibra, estensibile, e contenente la sostanza contrattile della fibra muscolare.\nAnatomia.\nIl sarcolemma \u00e8 la membrana cellulare delle cellule delle fibre muscolari striate. Consiste in un doppio strato lipidico e un sottile strato esterno di materiale polisaccaridico (glicocalice) a contatto con la membrana basale. La membrana basale contiene numerose fibrille di collagene e proteine specializzate come laminina, che forniscono un'impalcatura su cui la fibra muscolare pu\u00f2 aderire. Le proteine transmembrana nella membrana plasmatica collegano lo scheletro di actina all'interno della cellula alla membrana basale e all'esterno della cellula. Ad ogni estremit\u00e0 della fibra muscolare, lo strato superficiale del sarcolemma si fonde con una fibra del tendine. Le fibre del tendine, a loro volta, si raccolgono in fasci per formare i tendini muscolari che aderiscono alle ossa.\nFunzione.\nIl sarcolemma svolge nelle cellule muscolari la stessa funzione della membrana plasmatica in altre cellule eucariote. Agisce come una barriera tra i compartimenti extracellulari e intracellulari, separando la fibra muscolare dall'ambiente circostante. La natura lipidica della membrana consente di separare i fluidi dei compartimenti intra ed extracellulari, visto che \u00e8 selettivamente permeabile all'acqua, grazie ai canali delle acquaporine. Ci\u00f2 consente di controllare la composizione dei compartimenti attraverso il trasporto selettivo attraverso la membrana. Le proteine di membrana, come le pompe ioniche, possono creare gradienti ionici consumando ATP, che pu\u00f2 essere utilizzato per guidare il trasporto di altre sostanze attraverso la membrana (co-trasporto) o generare impulsi elettrici come i potenziali d'azione. Una caratteristica speciale del sarcolemma \u00e8 che si dipana radialmente e longitudinalmente nel citoplasma della cellula muscolare formando tubuli membranosi all'interno della fibra detti tubuli trasversali (tubuli T). Su entrambi i lati dei tubuli trasversali vi sono le cosiddette cisterne terminali del reticolo endoplasmatico liscio che nelle cellule muscolari viene definito come reticolo sarcoplasmatico. Un tubulo trasversale circondato da due cisterne viene indicato come triade, e il contatto tra queste strutture si trova alla giunzione fra le bande A e I. La membrana ha anche ha la funzione di ricevere e condurre stimoli.\nPatologia.\nSul sarcolemma \u00e8 presente anche una proteina importante chiamata distrofina. Le alterazioni della stabilit\u00e0 e del sistema di riparazione della membrana sarcolemmale possono portare a forme di distrofia muscolare. La forma pi\u00f9 grave di distrofia muscolare, detta di Duchenne, \u00e8 causata da una mutazione nel gene che codifica per la distrofina, che si trova sul cromosoma X in posizione p21, e presenta un'ereditariet\u00e0 di tipo recessivo legato al cromosoma X."}
{"id": "516357", "revid": "1305772", "url": "https://it.wikipedia.org/wiki?curid=516357", "title": "Underground", "text": "Underground (\"sotterraneo/a\" in lingua inglese) pu\u00f2 riferirsi a:"}
{"id": "516358", "revid": "1926649", "url": "https://it.wikipedia.org/wiki?curid=516358", "title": "Unione Sportiva Lecce 2005-2006", "text": "In questa pagina, sono raccolte le informazioni relative alle competizioni ufficiali disputate dall'Unione Sportiva Lecce nella stagione 2005-2006.\nStagione.\nPer la terza stagione consecutiva in A, il Lecce affid\u00f2 la propria panchina all'esordiente Angelo Gregucci.\nIl difficile inizio port\u00f2, a met\u00e0 settembre, alle dimissioni di Rico Semeraro: venne sostituito dal padre Giovanni, tra le proteste dei tifosi. Dopo 5 giornate di campionato, Gregucci fu esonerato a favore di Silvio Baldini che esord\u00ec vincendo. In seguito, per\u00f2, il tecnico toscano ritrov\u00f2 i 3 punti soltanto a novembre. Dopo un nuovo esonero, per il girone di ritorno si punt\u00f2 sul tecnico della pluridecorata formazione Primavera Roberto Rizzo, affiancato dall'allenatore dei portieri Franco Paleari, formalmente in possesso del patentino di allenatore di Serie A. Gli scarsi risultati causarono le contestazioni dei tifosi, culminate nel lancio di torce in campo durante la gara con il Parma del 19 marzo 2006 (persa per 1-2). Malgrado una prestigiosa vittoria interna sul Milan a sei giornate dal termine, che sarebbe costata ai rossoneri lo scudetto, la squadra retrocesse in Serie B il 22 aprile 2006, dopo l'inutile pareggio casalingo contro il , ultimo in classifica e gi\u00e0 retrocesso da due giornate. A quel punto mancavano tre giornate alla fine del torneo. \nRetrocesso da penultimo sul campo, il Lecce figur\u00f2 18\u00ba dopo il declassamento della Juventus.\nMaglie e sponsor.\nIl fornitore di materiale tecnico per la stagione 2005-2006 \u00e8 stato Asics, mentre lo sponsor di maglia \"Provincia di Lecce\".\nRosa.\n\"Aggiornata al 31 gennaio 2006.\""}
{"id": "516364", "revid": "363629", "url": "https://it.wikipedia.org/wiki?curid=516364", "title": "Gram +", "text": ""}
{"id": "516367", "revid": "102308770", "url": "https://it.wikipedia.org/wiki?curid=516367", "title": "Ala (calcio)", "text": ""}
{"id": "516368", "revid": "7336", "url": "https://it.wikipedia.org/wiki?curid=516368", "title": "Lana di cotone", "text": ""}
{"id": "516370", "revid": "125707924", "url": "https://it.wikipedia.org/wiki?curid=516370", "title": "QGIS", "text": "QGIS (fino al 2013 noto come Quantum GIS) \u00e8 un'applicazione desktop GIS open source che permette di visualizzare, organizzare, analizzare e rappresentare dati spaziali. Attualmente \u00e8 il software GIS open source pi\u00f9 diffuso al mondo.\nQGIS \u00e8 mantenuto da una comunit\u00e0 di sviluppatori che pubblicano una nuova versione ogni 4 mesi circa e una Long Time Release (LTR) ogni anno secondo la roadmap del progetto. L'interfaccia \u00e8 tradotta in 48 lingue.\nGeneralit\u00e0.\nQGIS \u00e8 un software GIS (Geographic Information System), che permette di analizzare ed editare dati spaziali e di generare cartografia. QGIS supporta sia dati vettoriali che raster oltre che i principali database spaziali come PostgreSQL/PostGIS o Spatialite. La forza di QGIS, inoltre, \u00e8 che integra al suo interno gli algoritmi di processing di altri progetti open source, come GRASS GIS e SAGA GIS, in una interfaccia intuitiva.\nIl software viene pubblicato come multipiattaforma e dal sito possono essere scaricate le compilazioni per macOS, Linux, UNIX, Microsoft Windows e Android.\nEssendo distribuito come pacchetto Open Source, il codice sorgente di QGIS \u00e8 liberamente messo a disposizione dagli sviluppatori e pu\u00f2 essere scaricato e modificato. Il cuore di QGIS \u00e8 scritto in C++ e supporta pienamente Python 3. Questo permette la sua riprogrammazione per rispondere a specifiche esigenze. Per aumentare le funzionalit\u00e0 e la compatibilit\u00e0 possono altres\u00ec essere compilati dei plugin in Python, piccole estensioni caricate al momento del lancio del programma che ne estendono le funzioni.\nSviluppo.\nQGIS \u00e8 nato nel 2002 grazie all'intuizione di Gary Sherman, a cui serviva semplicemente un visualizzatore per i dati PostGIS. Tuttavia il progetto prese immediatamente piede e nel 2007 \u00e8 stato incubato dall' Open Source Geospatial Fundation. La versione 1.0 di Quantum GIS \u00e8 stata rilasciata nel gennaio 2009, mentre nel 2013, con il rilascio della versione 2.0, ha cambiato nome diventando QGIS. Un altro cambio importante nello sviluppo del software \u00e8 avvenuto con la versione 3.0 in cui Python 2 viene sostituito con Python 3.\nIn Italia esiste la comunit\u00e0 di utenti e sviluppatori, QGIS Italia, che fornisce assistenza agli utenti tramite la Mailing List, pagina Facebook e Canale Telegram. Inoltre la comunit\u00e0 Italiana organizza ogni anno eventi come i Contributors Meeting, QGIS Day e un SummerCamp, con l'obiettivo di diffondere la cultura del software geografico libero in Italia.\nCaratteristiche tecniche.\nPanoramica delle funzioni.\nQGIS permette di far confluire dati provenienti da diverse fonti (vedi Formati) in un unico progetto di analisi territoriale. I dati, divisi in \"Layers\", possono essere analizzati e da essi viene creata l'immagine mappa con il graficismo che pu\u00f2 essere personalizzato dall'utente ed eventualmente rispondere alle analisi tipiche del GIS - gradazione di colori, sfumatura di colore, valore unico.\nLa mappa pu\u00f2 essere arricchita da icone e da etichette dipendenti dagli attributi degli elementi cartografici.\nUn sistema di scripting pu\u00f2 essere invocato per gestire operazioni ripetitive sui dati.\nSe installato il supporto GRASS, i Tools di GRASS sono richiamabili da QGIS per essere applicati sui dati del progetto.\nI dati possono essere riproiettati dinamicamente.\nInstallazione.\nL'installazione di QGIS \u00e8 molto semplice, per gli utenti di Windows sono disponibili gli installer stand-alone o il tool Osgeo4W che permette un'installazione avanzata dei pacchetti e permette il controllo sulle versioni del software e delle relative librerie.\nPlugin.\nAl momento sono supportati pi\u00f9 di 400 plugin.\nSe un plugin risulta essere particolarmente stabile, utile ed utilizzato \u00e8 probabile che venga incluso nell'installazione base delle future versioni di QGIS.\nUn esempio \u00e8 il plugin \"Processing\" prima conosciuto come Sextante. Processing integra gli algoritmi di altri software e li rende disponibili nell'interfaccia di QGIS. Alcuni di questi software sono:"}
{"id": "516372", "revid": "37401", "url": "https://it.wikipedia.org/wiki?curid=516372", "title": "Quantit\u00e0 vocalica", "text": "In linguistica, la quantit\u00e0 vocalica fonologica indica la lunghezza dei fonemi vocalici, intesa con valore distintivo. Ci\u00f2 significa che la durata di realizzazione delle vocali \u00e8 percepita dai parlanti, i quali sono in grado di distinguere parole con fonemi qualitativamente identici grazie alla loro durata.\nSe la quantit\u00e0 vocalica invece non ha valore distintivo, essa non \u00e8 pertinente a livello fonologico, ma soltanto a livello fonetico. Solitamente in fonologia per la durata dei fonemi si utilizza il termine quantit\u00e0, sottintendendone il suo valore distintivo, mentre .\nLa quantit\u00e0 di un fonema non indica in termini assoluti la sua durata di emissione, perch\u00e9 essa \u00e8 soggetta a numerose variabili, come ad esempio la velocit\u00e0 d'eloquio, l'accentazione, la posizione nella catena parlata. Un fonema, cio\u00e8, non \u00e8 in fonologia considerato lungo o breve perch\u00e9 la sua realizzazione si protrae per un certo tempo determinato.\nL'opposizione di quantit\u00e0 riguarda invece la durata relativa di due fonemi, che a parit\u00e0 di qualit\u00e0 e di velocit\u00e0 d'elocuzione vengono articolati per un tempo quantitativamente diverso.\nLingue con quantit\u00e0 vocalica fonologica.\nLa distinzione della quantit\u00e0 vocalica era presente nel latino classico, ma la sua evoluzione fonologica ha portato ad una modifica del sistema vocalico, per cui gi\u00e0 nel latino volgare alla quantit\u00e0 si \u00e8 sostituita una distinzione nei gradi di apertura. Alcune iscrizioni pompeiane testimoniano che gi\u00e0 nel I secolo d.C. il latino parlato non distingueva pi\u00f9 la quantit\u00e0 vocalica.\nOggi la quantit\u00e0 vocalica \u00e8 distinta per esempio in olandese:\nNella branca europea della famiglia indoeuropea non ci sono lingue che presentano, come faceva il latino, distinzione sia della quantit\u00e0 vocalica sia di quella consonantica. Sono invece presenti per esempio nella famiglia ugro-finnica: si tratta dell'estone, dell'ungherese e del finlandese. Un esempio per quest'ultima:\nLa distinzione di entrambe le quantit\u00e0 \u00e8 apparentemente presente in italiano (sent\u00ec ~ sentii) ed alcuni dialetti italiani (come ad esempio nel romanesco: \"Ja portato\" 'Gli ha portato' ~ \"J\u00e2 portato\" 'Glielo ha portato') ma si tratta solo di un allungamento fonetico, trattandosi di iati monotimbrici.\nNell'estone i gradi di quantit\u00e0, sia delle vocali che delle consonanti, sono tre (le vocali lunghe ed extra-lunghe sono segnalate nella grafia con il raddoppiamento):"}
{"id": "516373", "revid": "9", "url": "https://it.wikipedia.org/wiki?curid=516373", "title": "Guerra Anglo-Irlandese", "text": ""}
{"id": "516377", "revid": "599013", "url": "https://it.wikipedia.org/wiki?curid=516377", "title": "Marco Fortin", "text": "Biografia.\nDurante la sua carriera Fortin ha solitamente richiesto la maglia numero 14, poich\u00e9 la pronuncia inglese di questo numero (\"fourteen\") ricalca il suo cognome. Anche suo figlio Mattia gioca come portiere.\nDalla sua casa di Noale dove \u00e8 cresciuto, dal 2014 a provvigione collabora con la piattaforma \"My World\" mettendo a conoscenza i consumatori su un certo tipo di aziende.\nCarriera.\nDopo la trafila nelle giovanili dell' e una breve esperienza come terzo portiere alle spalle di Gianluca Pagliuca e Luca Mondini (stagione 1994-1995), il portiere veneto muove i suoi primi passi da professionista in Serie C1 nella Pro Sesto, mettendo insieme 16 presenze.\nNella stagione successiva torn\u00f2 al sodalizio nerazzurro, ma vi rimase solo fino a settembre per passare alla Sassari Torres in Serie C2, dove, con 26 presenze, disput\u00f2 il suo primo campionato da titolare. Gioca poi due stagioni, sempre da titolare, nel Giorgione in Serie C2, prima di spiccare il volo verso la Serie B, destinazione . Gioca 56 partite in due anni di cadetteria. I veneti retrocedono in Serie C1, riscattandosi nella stagione successiva. Quindi ritorna in Serie B, nel , dove, con 37 presenze, \u00e8 tra i protagonisti della prima promozione in Serie A della squadra toscana.\nNei tre anni di massima serie dei bianconeri parte sempre come riserva, venendo spesso chiamato in causa riuscendo a disputare, in totale, 44 gare.\nNella sessione di mercato estiva del 2006 Fortin, rimasto svincolato, \u00e8 stato ingaggiato dal Cagliari come secondo di Antonio Chimenti che sostituisce nella parte centrale della stagione. Nella stagione successiva (2007-2008) viene promosso nel ruolo di portiere titolare della squadra e nella sessione del mercato invernale 2008 viene ceduto al dove difende per due stagioni la porta biancorossa.\nIl 4 settembre 2010 si accorda con i ciprioti dell'AEK Larnaca, diventando il secondo calciatore italiano a giocare nel campionato cipriota dopo Michele Di Piedi.\nDopo due anni, terminato il contratto con la formazione cipriota, Fortin fa ritorno in Italia accordandosi con la Thermal Abano, formazione dilettantistica di Abano Terme in Provincia di Padova, con la quale ha ottenuto la promozione in Serie D.\nDalla stagione 2013-2014 milita nel Calvi Noale, squadra del suo paese natale, che disputa il campionato di Eccellenza. dove chiude la stagione al secondo posto segnando anche un gol su calcio di rigore.\nStatistiche.\nPresenze e reti nei club.\n\"Statistiche aggiornate al 30 giugno 2012.\""}
{"id": "516380", "revid": "767487", "url": "https://it.wikipedia.org/wiki?curid=516380", "title": "Teoria spettrale", "text": "In matematica, in particolare in analisi funzionale e algebra lineare, per teoria spettrale si intende l'estensione di alcuni concetti propri dell'algebra lineare, come quelli di autovettore e autovalore o spettro, ad un contesto matematico pi\u00f9 generale, che ne consente l'utilizzo in ambiti molto diversi fra loro. In particolare, la teoria spettrale \u00e8 legata allo studio delle funzioni analitiche.\nIl nome di \"teoria spettrale\" \u00e8 stato introdotto da David Hilbert nella sua formulazione originale della teoria degli spazi di Hilbert. L'iniziale versione del teorema spettrale era tuttavia una versione del teorema dell'asse principale di un ellissoide nell'ambito delle forme quadratiche in infinite variabili. Successivamente la teoria spettrale viene sfruttata per descrivere le caratteristiche dello spettro atomico in meccanica quantistica. Dopo la prima formulazione di Hilbert, difatti, lo sviluppo della teoria degli spazi di Hilbert e la teoria spettrale per operatori normali prosegu\u00ec parallelamente alle esigenze del mondo fisico grazie al contributo di diverse personalit\u00e0, tra cui von Neumann.\nIn relazione con l'analisi armonica, la trasformata di Fourier sull'asse reale pu\u00f2 essere vista come teoria spettrale per l'operatore di derivazione (considerando che le funzioni esponenziali sono le rispettive autofunzioni), anche se per avere una completa descrizione \u00e8 necessario utilizzare autofunzioni generalizzate (ad esempio in uno spazio di Hilbert allargato).\nIntroduzione.\nIl teorema spettrale stabilisce le condizioni per cui un operatore lineare pu\u00f2 essere scritto come somma di operatori pi\u00f9 semplici, utilizzando una base composta dalle autofunzioni dell'operatore, in una procedura tipica dell'autoteoria.\nUtilizzando la notazione bra-ket, una funzione formula_1 che agisce sulle coordinate formula_2 si pu\u00f2 scrivere come:\nIl vettore formula_4 \u00e8 solitamente visto come un elemento di uno spazio di Hilbert, e scegliendo il prodotto interno standard si definisce la sua norma:\ndove formula_6 denota il complesso coniugato. Nel seguito la trattazione \u00e8 valida per un prodotto interno generico.\nUn \"operatore\" \u00e8, in tale contesto, una funzione (solitamente lineare) che agisce su un'altra funzione. Si consideri ad esempio l'operatore:\nL'azione di formula_8 su formula_9 \u00e8 il prodotto di una nuova funzione formula_10 per il prodotto scalare formula_11:\nIn modo pi\u00f9 generale si pu\u00f2 considerare un operatore definito nel seguente modo:\ndove formula_14 sono scalari, formula_15 formano una base e formula_16 \u00e8 la base dello spazio duale. La relazione tra le due basi \u00e8 in parte descritta da:\nSe si pu\u00f2 utilizzare tale formalismo, i numeri formula_14 sono gli autovalori di formula_8 e le funzioni formula_15 sono le rispettive autofunzioni.\nL'operatore identit\u00e0, ad esempio, pu\u00f2 essere scritto come:\ndove formula_15 e formula_16 sono ancora due basi coduali tali che formula_17. Tale relazione \u00e8 la risoluzione all'identit\u00e0, anche detta \"rappresentazione dell'identit\u00e0\", e gode della propriet\u00e0:\nApplicando l'identit\u00e0 a formula_26 si ottiene l'espressione di formula_27 in termini delle funzioni di base formula_28:\ne tale relazione \u00e8 generalizzata dall'espansione in serie di Fourier di formula_27 in funzione di formula_28. A partire da ci\u00f2, la generica equazione:\npu\u00f2 essere scritta nelle basi formula_28 e formula_34 nel seguente modo:\nSi possono inoltre determinare i coefficienti formula_36:\nIn definitiva, dato un operatore lineare formula_8 tale per cui:\ndove formula_14 sono i suoi autovalori, la risoluzione dell'identit\u00e0 consente di scrivere:\nLa teoria spettrale si occupa quindi di stabilire la natura e l'esistenza di una base di funzioni e della rispettiva base duale.\nSpettro di operatori limitati.\nDato un operatore lineare limitato formula_42 definito in uno spazio di Banach (o pi\u00f9 in generale in uno spazio vettoriale topologico), si consideri la trasformazione:\ndove formula_44 \u00e8 l'identit\u00e0 e formula_45 un numero complesso. L'inverso formula_46 di formula_42 \u00e8 definito come:\nSe l'inverso esiste, formula_42 \u00e8 detto \"regolare\", mentre se non esiste \u00e8 detto \"singolare\".\nL\"'insieme risolvente\" formula_50 di formula_42 \u00e8 l'insieme dei numeri complessi formula_45 tali che formula_53 esiste ed \u00e8 limitato. Lo \"spettro\" formula_54 di formula_42 \u00e8 l'insieme dei numeri complessi formula_45 tali che formula_53 non esiste oppure non \u00e8 limitato. La funzione formula_58 (quando esiste) \u00e8 detta \"risolvente\" di formula_42. Lo spettro \u00e8 quindi il complementare del risolvente nel piano complesso. Ogni autovalore di formula_42 appartiene allo spettro formula_54, ma formula_54 non si limita a contenere solo autovalori.\nLo spettro include l'insieme degli autovalori detti \"autovalori approssimati\", che sono i formula_63 tali che formula_64 non \u00e8 limitato oppure non esiste. Questo rende possibile una differente suddivisione dello spettro in \"spettro puntuale approssimato\", cio\u00e8 l'insieme dei numeri formula_63 per i quali esiste una successione di vettori unitari formula_66 tale che:\ne lo \"spettro residuo puro\", cio\u00e8 l'insieme dei numeri formula_63 per i quali formula_69 \u00e8 limitato e l'immagine di formula_64 \u00e8 un sottospazio proprio di formula_71. Si dimostra che l'insieme risolvente formula_50 \u00e8 un sottoinsieme aperto di formula_73, e che il risolvente formula_74 \u00e8 una funzione analitica definita su un sottoinsieme formula_75 aperto e connesso del piano complesso a valori nello spazio degli operatori limitati su formula_71. In particolare, formula_74 \u00e8 analitica per ogni sottoinsieme massimale connesso di formula_75.\nL'operatore risolvente.\nIl risolvente formula_79 pu\u00f2 essere valutato a partire dagli autovalori e dalle autofunzioni di formula_42. Applicando formula_79 ad una funzione arbitraria formula_82 si ha:\nTale funzione ha poli nel piano complesso in corrispondenza degli autovalori di formula_42. Utilizzando allora il metodo dei residui si ottiene:\ndove l'integrale \u00e8 preso lungo un bordo formula_86 che include tutti gli autovalori. Supponendo che formula_82 sia definita sulle coordinate formula_88, ovvero:\nsi ha:\nLa funzione formula_91 definita come:\n\u00e8 la funzione di Green per formula_42 e soddisfa:\nFunzione di Green ed equazione agli autovalori.\nSi consideri l'equazione agli autovalori per l'operatore formula_95:\nche esplicitando le coordinate si scrive:\nLa funzione di Green \u00e8:\ne soddisfa:\nUtilizzando tale propriet\u00e0 si ha:\nMoltiplicando entrambi i membri per formula_101 e integrando si ottiene:\nil che suggerisce che la soluzione sia:\nOvvero, si pu\u00f2 trovare la funzione formula_104 che soddisfa l'equazione agli autovalori dell'operatore se si pu\u00f2 calcolare lo spettro di formula_95. Si pu\u00f2 costruire la funzione formula_106, per esempio, utilizzando la relazione:"}
{"id": "516381", "revid": "767487", "url": "https://it.wikipedia.org/wiki?curid=516381", "title": "Sanscrito vedico", "text": "Il sanscrito vedico \u00e8 la lingua dei Veda, i pi\u00f9 antichi testi religiosi dell'India. I Veda furono inizialmente tramandati oralmente e per questo non ne conosciamo la data. Il pi\u00f9 antico dei Veda, il Rigveda, si dice che sia stato composto nel II millennio a.C. e che l'uso del dialetto vedico nella composizione di testi sacri perdur\u00f2 fino circa al V sec. a.C., quando inizi\u00f2 ad emergere il sanscrito classico. \u00c8 da notare che molti studiosi in tutta l'India e in parti dell'Europa discutono le due date e credono che i Veda siano pi\u00f9 antichi.\nLa forma vedica del sanscrito \u00e8 un antico discendente del proto-indoiranico ed \u00e8 ancora relativamente simile all'antica lingua indoeuropea. Il sanscrito vedico \u00e8 la pi\u00f9 antica lingua attestata delle lingue indoiraniche (o \"indoarie\") della famiglia delle lingue indoeuropee. \u00c8 anche imparentato con l'avestico, la pi\u00f9 antica lingua conservata delle lingue iraniche.\nStoria.\nSi possono identificare cinque tappe nella storia della lingua vedica:\nAttorno al 500 a.C. fattori linguistici, culturali e politici contribuirono alla fine del periodo Vedico. La codificazione del rituale Vedico raggiunse il picco ed emersero movimenti opposti come il Ved\u0101nta. Dario I di Persia invase la valle dell'Indo e il centro politico dei regni indoari si spost\u00f2 ad est, nella piana Gangetica. Attorno a questo periodo, P\u0101\u1e47ini codific\u00f2 la sua grammatica sanscrita (V secolo a.C.)."}
{"id": "516384", "revid": "1483974", "url": "https://it.wikipedia.org/wiki?curid=516384", "title": "Pasta sfoglia", "text": "La pasta sfoglia \u00e8 una preparazione di cucina e di pasticceria a base di farina, acqua e burro.\nDi gusto neutro viene usata comunemente per preparazioni salate e dolci. Tra le preparazioni salate pi\u00f9 note ricordiamo i \"vol-au-vent\", i canap\u00e8, i salatini, la ricciola o ricciolina di Imola al rosmarino , le girelle di Ferrara, pasticcio di maccheroni ferrarese e svariate \"quiche\" salate e numerose preparazioni in crosta. Tra i dolci, ci sono i diplomatici, i ventagli, le diverse millefoglie, e numerose preparazioni di pasticceria minuta come i cannoli ripieni di crema pasticcera.\nStoria.\nLa pasta sfoglia affonda le sue radici in epoche antiche, come testimoniano ricette come quella della \"baklava\". Tuttavia la pasta sfoglia classica nella cucina europea, nasce ad opera di Marie-Antoine Car\u00eame nella seconda met\u00e0 del Settecento. Fu Car\u00eame, detto il cuoco dei re e il re dei cuochi, che stabil\u00ec il metodo a 5 giri che \u00e8 tutt'oggi in uso .\nLa prima versione moderna della pasta sfoglia, con l'esatta indicazione dei vari \"giri\", fu ideata da Fran\u00e7ois Pierre de la Varenne.\nCaratteristiche.\nLa preparazione della pasta sfoglia prevede una serie precisa di passaggi, detti \"giri di pasta o di sfoglia\".\nS'impastano 3/4 della farina con l'acqua per ottenere un panetto elastico e senza grumi, detto \"pasta matta\" o \"pastello\".\nLa restante farina si amalgama con il burro o margarina (prendendo il nome di \"panetto\") e lo si fa riposare per 30 minuti in frigorifero.\nSi prende un matterello e si spiana la pasta matta in una sfoglia di qualche centimetro di altezza. Si prende il panetto e lo si pone in centro alla pasta matta.\nSi chiude la pasta matta portando il lembo sinistro sopra il panetto, poi il lembo destro quindi il lato superiore verso il centro poi il lato inferiore. \u00c8 consigliato capovolgere il tutto. Si procede quindi alla spianatura con il matterello per ottenere una striscia rettangolare che abbia larghezza maggiore rispetto all'altezza. Si ripiega in tre o in quattro (es. 4 pieghe: lato sinistro verso il centro, lato destro verso il centro, i due strati del lato sinistro sopra il lato destro), fatte le pieghe si ruota di 90 gradi in senso antiorario (giro).\nQuesta operazione viene ripetuta per sei volte: nella \"pasta sfoglia ordinaria\" si ritiene sufficiente ripetere l'operazione 3 volte, nella \"pasta sfoglia classica o fine\" si arriva ai canonici 6 giri tramandati della ricetta di Car\u00eame.\nTra un giro e l'altro si ripone il panetto in frigo (30 minuti), per mantenere la preparazione compatta e garantire una buona sfogliatura.\nUna volta terminata la preparazione si procede a stendere la sfoglia per la preparazione scelta, che verr\u00e0 cotta in forno a una temperatura dai 180\u00a0\u00b0C per torte salate con ripieno ai 200\u00a0\u00b0C per sfogliatine o cottura in bianco. La sfogliatura \u00e8 determinata dall'azione combinata di calore, vapore e impermeabilizzazione determinata dalla materia grassa usata.\nPer azione del calore, infatti, l'acqua contenuta nell'impasto evapora e provvede a far staccare l'uno dall'altro gli strati che si sono formati per ciascun giro. Questi strati non fanno uscire il vapore perch\u00e9 l'alta concentrazione di materia grassa li rende impermeabili al vapore stesso. Il calore provvede poi a cuocere le sottili lamelle, che anche da fredde resteranno ben staccate e sollevate tra loro.\nA oggi la preparazione della pasta sfoglia \u00e8 di quasi esclusiva pertinenza dei pasticceri e gastronomi e viene eseguita con l'aiuto di un macchinario apposito, detto sfogliatrice.\nPer praticit\u00e0 viene comprata pronta in panetti o sfoglie gi\u00e0 stese, prodotta dalle industrie alimentari e distribuita nella Grande Distribuzione. Spesso, soprattutto in ambito industriale, il burro viene sostituito con la margarina, pi\u00f9 economica."}
{"id": "516386", "revid": "380654", "url": "https://it.wikipedia.org/wiki?curid=516386", "title": "J. K. Simmons", "text": "\u00c8 noto per le sue partecipazioni in numerose serie televisive, tra cui \"Law &amp; Order - I due volti della giustizia\" (1994-2010), \"Oz\" (1997-2003) e \"The Closer\" (2005-2012), oltrech\u00e9 per il ruolo di J. Jonah Jameson nella trilogia cinematografica di \"Spider-Man\" diretta da Sam Raimi.\nNel 2015 ha ottenuto il plauso della critica per la sua interpretazione dello spietato direttore d'orchestra Terence Fletcher nel film indipendente \"Whiplash\", con il quale ha vinto molti premi tra cui l'Oscar al miglior attore non protagonista, il Golden Globe per il miglior attore non protagonista, il BAFTA al miglior attore non protagonista e lo Screen Actors Guild Award per il miglior attore non protagonista cinematografico. Nel 2022 ha ricevuto la sua seconda candidatura all'Oscar (sempre come non protagonista) per la sua interpretazione di William Frawley nel film \"A proposito dei Ricardo\".\nBiografia.\nFiglio di Donald Simmons, un insegnante di musica di scuola media, e Patricia Kimble, un'amministratrice, Simmons \u00e8 nato a Grosse Pointe, un sobborgo di Detroit (Michigan). Nel 1965, quando aveva 10 anni, la sua famiglia si trasfer\u00ec a Worthington, nell'Ohio, e nel 1973 si trasfer\u00ec a Missoula, nel Montana, dove il padre divent\u00f2 direttore della \"Scuola di Musica\" presso l'Universit\u00e0 del Montana. Qui, nel 1978, si \u00e8 laureato in musica lo stesso J.K. Simmons che, al termine degli studi, si un\u00ec alla Phi Mu Alpha Sinfonia. Successivamente si trasfer\u00ec a Seattle, dove divent\u00f2 membro del Repertory Theatre di Seattle.\nCarriera.\n\u00c8 conosciuto per le sue interpretazioni di J. Jonah Jameson, l'ossessivo e odioso editore del \"Daily Bugle\", nella trilogia cinematografica di Spider-Man diretti da Sam Raimi, del Dr. Emil Skoda, un poliziotto psichiatra tra i protagonisti della serie televisiva \"Law &amp; Order - I due volti della giustizia\", e del sadico Vern Schillinger, nella serie della HBO, \"Oz\". Dal 2005 al 2012, ha ricoperto il ruolo di Will Pope nella serie \"The Closer\".\nPrima del successo al cinema e in televisione, Simmons \u00e8 stato un attore e cantante di Broadway. Tra i tanti lavori teatrali, ha recitato anche nella reinterpretazione di \"Guys and Dolls\" (Bulli e pupe) nel ruolo di Benny Southstreet. \u00c8 apparso nei film di Jason Reitman \"Thank You for Smoking\", \"Juno\" e \"Tra le nuvole\". Forte \u00e8 anche il sodalizio artistico con Joel ed Ethan Coen, a cui deve la sua interpretazione cinematografica nel \"caper movie\" \"Ladykillers\".\nTra le altre cose ha dato la voce ad Howard T. Ackerman, fittizio presidente degli Stati Uniti d'America nel videogioco \"\", edito nel 2008; inoltre presta la sua voce a Cave Johnson, l'immaginario fondatore di Aperture Science nel videogioco \"Portal 2\"; ha utilizzato la sua voce anche per doppiare il personaggio di Yellow nella versione originale della pubblicit\u00e0 della M&amp;M's.\nNel 2015 ha vinto l'Oscar e il Golden Globe, in entrambi i casi come miglior attore non protagonista, per l'interpretazione dello spietato direttore d'orchestra Terence Fletcher in \"Whiplash\" di Damien Chazelle. Nel 2017 interpreta il commissario James Gordon, il fedele alleato di Batman, nel film \"Justice League\", facente parte del DC Extended Universe. Nel 2019 riprende il ruolo di Jameson in un cameo nel film \"\", facente parte del Marvel Cinematic Universe e doppia Babbo Natale nel film d'animazione \"Klaus - I segreti del Natale\".\nDal 2021 \u00e8 parte integrante del cast della serie animata \"Invincible\" dove doppia il protagonista Omni Man. Nello stesso anno \u00e8 ancora nei panni di Jameson in \"\".\nVita privata.\n\u00c8 sposato dal 1996 con la collega Michelle Schumacher (con cui ha lavorato in \"Oz\"), da cui ha avuto due figli, Joe e Olivia.\nDoppiatori italiani.\nNelle versioni in italiano dei suoi film, J.K. Simmons \u00e8 stato doppiato da:\nNei prodotti a cui partecipa come doppiatore, in italiano \u00e8 stato sostituito da:"}
{"id": "516389", "revid": "16066", "url": "https://it.wikipedia.org/wiki?curid=516389", "title": "Teorema di Dini", "text": ""}
{"id": "516390", "revid": "16066", "url": "https://it.wikipedia.org/wiki?curid=516390", "title": "Teorema del Dini", "text": ""}
{"id": "516391", "revid": "2149966", "url": "https://it.wikipedia.org/wiki?curid=516391", "title": "Synclavier", "text": "Il Synclavier, prodotto dalla New England Digital, \u00e8 un sistema sviluppato al Dartmouth College da Jon Appleton e altri, che integra un sintetizzatore digitale e un campionatore. Il primo modello, costruito alla fine degli anni settanta, vantava campionamenti da 100\u00a0kHz archiviati su dischi magneto-ottici.\nSi basa su due separati sistemi, voci FM e voci SAMPLE, combinati assieme sotto un'interfaccia software di controllo in tempo reale. C'\u00e8 anche la possibilit\u00e0 di aggiungere il sistema di registrazione Direct-to-Disk che \u00e8 controllato dallo stesso software. Il Synclavier \u00e8 famoso per la sua profondit\u00e0 dei suoni, la sua versatilit\u00e0 nella creazione e produzione di suoni, e la velocit\u00e0 d'uso.\nFortuna.\nIl Synclavier venne venduto a centinaia di artisti e studi di registrazione, spesso a un prezzo superiore ai $200.000. Fra i primi che lo adottarono ricordiamo:"}
{"id": "516399", "revid": "1305772", "url": "https://it.wikipedia.org/wiki?curid=516399", "title": "Achille Serra", "text": "\u00c8 stato prefetto di Ancona, Palermo, Firenze, Milano e Roma.\n\u00c8 stato deputato di Forza Italia nella XIII legislatura durante la quale si dimise. Dopo essere stato eletto al Senato per il Partito Democratico alle elezioni politiche del 2008, due anni pi\u00f9 tardi ha aderito al gruppo dell'Udc.\nBiografia.\nHa conseguito la maturit\u00e0 classica presso il liceo \"Augusto\" di Roma. Laureatosi in Giurisprudenza, entra nelle file del Corpo delle guardie di Pubblica Sicurezza nel 1968, come vicecommissario a Milano.\nAttivit\u00e0 in polizia.\nSuccessivamente ricopre gli incarichi di dirigente della squadra mobile, capo della DIGOS e della Criminalpol.\nSotto la sua gestione furono sgominate, fra le altre, le bande di Renato Vallanzasca, Angelo Epaminonda e Francis Turatello.\nNominato questore nel 1991, dirige le questure di Sondrio e Cremona e il S.C.O. (Servizio centrale operativo). Appartengono a quel periodo importanti operazioni, fra le quali \"Green Ice\", che vide coinvolti 12 paesi esteri, con l'arresto di centinaia di trafficanti di droga, e che assest\u00f2 un colpo durissimo al cartello di Medell\u00edn.\nNel 1993 \u00e8 nominato questore di Milano, e nel 1994 prefetto di prima classe e vice capo vicario della polizia di Stato.\nPrefetto.\nDiviene quindi prefetto di Ancona, di Palermo e di Firenze.\nDal 2003 \u00e8 prefetto di Roma, incarico che ricopre sino al 3 settembre 2007, per assumere il ruolo di \"Alto commissario per la prevenzione e il contrasto della corruzione nella Pubblica amministrazione\".\nIl nome di Serra balz\u00f2 alle cronache durante i gravissimi incidenti di Roma-Manchester United del 4 aprile 2007 - partita valida per i quarti di finale del torneo di \"Champions League\" - quando la polizia attacc\u00f2 il settore dello stadio Olimpico dove erano stipati i tifosi inglesi, ferendone molti che non avevano alcuna responsabilit\u00e0 per gli incidenti scoppiati fra opposte tifoserie fuori dell'impianto. Serra giustific\u00f2 l'operato dei poliziotti. Il governo inglese chiese spiegazioni per l'accaduto e anche l'UEFA apr\u00ec un'inchiesta, ma le autorit\u00e0 italiane non presero provvedimenti contro il prefetto.\nAttivit\u00e0 politica.\nEletto alla Camera dei deputati nelle liste di Forza Italia nella XIII legislatura (collegio 6, Lombardia 1) a partire dal 9 maggio 1996, si dimette da deputato il 31 marzo 1998 e gli subentra Gaetano Pecorella.\nEletto al Senato in Toscana per il Partito Democratico alle elezioni politiche del 2008 \u00e8 Vice Presidente della Commissione Difesa.\nIl 30 settembre 2010 il senatore Achille Serra ha lasciato il Pd e si \u00e8 iscritto al gruppo Udc a Palazzo Madama diventando vice capogruppo dell'Udc al Senato dopo l'abbandono di Dorina Bianchi verso il Pdl.. Resta parlamentare fino al marzo 2013.\nPubblicazioni.\ncon Giovanni Di Sorte, "}
{"id": "516402", "revid": "2208340", "url": "https://it.wikipedia.org/wiki?curid=516402", "title": "Prefettura di Iwate", "text": " \u00e8 una prefettura giapponese di circa 1,2 milioni di abitanti, con capoluogo a Morioka. Si trova nella regione di T\u014dhoku, sull'isola di Honsh\u016b, ed \u00e8 la seconda prefettura per superficie del Giappone dopo l'Hokkaid\u014d.\nIwate si trova sull'angolo nord orientale della regione del T\u014dhoku, sull'isola di Honsh\u016b e al suo interno si trova il punto pi\u00f9 a oriente dell'isola. Confina con le prefetture di Akita, Aomori e Miyagi. Fra le attrazioni pi\u00f9 famosi sono da citare i templi buddhisti di Hiraizumi con i loro tesori, il castello di Morioka e il parco Tenshochi a Kitakami, famoso per uno dei pi\u00f9 grandi e vecchi ciliegi del Giappone.\nFino al 26 settembre 2011 ne ha fatto parte anche il Distretto di Higashiiwai, da tale data inglobato nell'attuale prefettura.\nNome.\nEsistono diverse teorie sull'origine del nome di \"Iwate\", ma la pi\u00f9 famosa riconduce al racconto popolare di 'Oni no tegata', associato al santuario delle \"Tre Rocce\" Mitsuishi a Morioka. Secondo la leggenda, quando il monte Iwate erutt\u00f2, le tre rocce vennero scaraventate nella citt\u00e0 di Morioka. Per placare l'ira del demone delle montagne, gli abitanti chiesero protezione agli spiriti di Mitsuishi, che obbligarono il demone a promettere di non infastidire pi\u00f9 le persone. Come segno della sua promessa, il demone lasci\u00f2 un'impronta della sua mano sulle rocce, e da qui il nome di Iwate, letteralmente 'mano di roccia'.\nInfrastrutture e trasporti.\nLungo la direttrice nord-sud passa la linea ad alta velocit\u00e0 del T\u014dhoku Shinkansen, nonch\u00e9 diverse linee a carattere locale."}
{"id": "516404", "revid": "729019", "url": "https://it.wikipedia.org/wiki?curid=516404", "title": "Malattia di Tangier", "text": "La malattia di Tangier o morbo di Tangier (noto anche come deficit familiare dell'\u03b1-lipoproteina ) \u00e8 un raro disordine ereditario caratterizzato da un notevole calo della quantit\u00e0 ematica di lipoproteine ad alta densit\u00e0 (meglio note come \"HDL\" o \"colesterolo buono\"). Le HDL sono prodotte in concomitanza con l'associazione della apolipoproteina A1 (apoA1) al colesterolo proveniente dalle cellule. Gli individui con malattia di Tangier vedono calare la capacit\u00e0 di trasportare il colesterolo all'esterno delle cellule, portando ad una deficienza complessiva di HDL nel circolo sanguigno (condizione spesso definita come ipolipoproteinemia) e all'accumulo di colesterolo in diversi tessuti dell'organismo, in particolare nel fegato.\nSegni clinici.\nLe persone affette da tale patologia presentano una lieve ipertrigliceridemia e disturbi nella funzione nervosa (neuropatie). Le tonsille appaiono visibilmente interessate da questo disordine: si ingrossano ed assumono una colorazione che va dal giallo all'arancione. Nelle persone affette c'\u00e8 un aumentato rischio cardiovascolare, nonch\u00e9 una insorgenza pi\u00f9 frequente di aterosclerosi. Tali individui mostrano anche una consistente organomegalia di fegato (epatomegalia) e milza (splenomegalia).\nCause genetiche.\nMutazioni a carico del gene \"ABCA1\" inducono l'insorgenza della malattia di Tangier. Il prodotto proteico del gene \"ABCA1\", infatti, \u00e8 in grado di trasportare colesterolo e fosfolipidi all'esterno delle cellule. Mutazioni su tale gene, dunque, inficiano notevolmente l'abilit\u00e0 della proteina nel trasporto verso il sangue di queste molecole, necessarie per l'assemblaggio delle HDL (che risultano dall'assemblaggio della proteina \"ApoA1\" con questi lipidi). Le HDL ematiche, dunque, presentano una concentrazione decisamente insufficiente a permettere la rimozione di colesterolo dai tessuti. Una bassa concentrazione di HDL ematiche \u00e8 tipicamente un notevole fattore di rischio per le patologie cardiovascolari. Inoltre, l'accumulo di colesterolo nelle cellule pu\u00f2 essere decisamente tossico. Questi due fattori, dunque, conducono ai sintomi tipici della malattia di Tangier.\nQueste condizioni sono spesso ereditate in modo autosomico recessivo: perch\u00e9 la malattia si manifesti, dunque, \u00e8 necessaria che vi sia una mutazione a carico di entrambi gli alleli di \"ABCA1\". Spesso, dunque, non \u00e8 possibile individuare fenotipicamente individui portatori sani di tale malattia.\nDiagnosi.\nLe lipoproteine ad alta densit\u00e0 HDL vengono prodotte quando una proteina del sangue Apolipoproteina A1 (apoA1), si combina con il colesterolo e i fosfolipidi. Il colesterolo e i fosfolipidi utilizzati per formare HDL provengono dall'interno di cellule , ma vengono trasportate dall'interno della cellula nel sangue tramite il trasportatore ABCA1. Le persone affette da malattia di Tangier hanno trasportatori ABCA1difettosi , con conseguente riduzione della capacit\u00e0 di trasportare il colesterolo dalle cellule, il che porta ad un accumulo di colesterolo e fosfolipidi in molti tessuti corporei, che possono causare un aumento del volume di questi tessuti.\nLa riduzione dei livelli ematici di lipoproteine ad alta densit\u00e0 HDL \u00e8 talvolta descritta in letteratura come ipo-alphalipoproteinemia.\nLe persone affette da questa condizione hanno leggermente elevate quantit\u00e0 di grasso nel sangue (ipertrigliceridemia lieve) e disturbi nella funzione nervosa (neuropatia). Le tonsille sono visibilmente colpite da questo disturbo: spesso appaiono arancione o giallo e sono estremamente ingranditi. Le persone colpite spesso sviluppano l'aterosclerosi precoce, caratterizzata da depositi di grasso lungo la tonaca media delle arterie. Altri segni di questa condizione possono includere una milza ingrossata (splenomegalia), un fegato aumentato di volume (epatomegalia), opacit\u00e0 della cornea e malattie cardiovascolari precoce.\nLa malattia di Tangier \u00e8 un disturbo rarissimo con circa 50 casi identificati in tutto il mondo. Questo disturbo \u00e8 stato originariamente scoperto sull'isola di Tanger ,lungo la costa della Virginia, ma \u00e8 stato identificato in persone provenienti da diversi paesi.\nTrattamento.\nCi sono farmaci che possono aumentare il siero HDL come la niacina o il gemfibrozil. Mentre questi farmaci sono utili per i pazienti con iperlipidemia, i pazienti con malattia di Tangier non beneficiano di questi interventi farmaceutici.\nPertanto l'unica modalit\u00e0 di trattamento corrente per la malattia di Tangier \u00e8 la modifica della dieta. Una dieta a basso contenuto di grassi pu\u00f2 ridurre alcune complicanze come la comparsa di neuropatie.\nStoria.\nQuesto disordine fu individuato originariamente sull'isola di Tangier, al largo della costa della Virginia. Questi individui si presentavano come tonsille grandi e di colore giallo-arancio che sono state rimosse dai medici dell'esercito . Il primo individuo da cui storicamente \u00e8 partita la ricerca su questa patologia si chiamava Teddy Laird. Dopo la diagnosi iniziale di Niemann-Pick \u00e8 stato trasferito presso il National Cancer Institute. Donald Fredrickson, allora capo del ramo della medicina molecolare, aveva l'impressione che la diagnosi originale fosse errata.\nDopo aver trovato lo stesso sintomo nella sorella, una biopsia di Teddy rilev\u00f2 un numero estremamente elevato di cellule schiumose non solo nelle tonsille, ma in un'ampia gamma di tessuti tra cui il midollo osseo e la milza. La scoperta di un bassissimo livello di colesterolo HDL nel siero sia della sorella che dei genitori di Teddy prov\u00f2 una base genetica della malattia."}
{"id": "516406", "revid": "188323", "url": "https://it.wikipedia.org/wiki?curid=516406", "title": "Mantice", "text": "Il mantice \u00e8 uno strumento meccanico che produce un soffio d'aria.\nApplicazioni.\nViene usato per alimentare il fuoco di fucine, forni o semplicemente di un camino, ma anche come componente in alcuni strumenti musicali come l'organo, l'harmonium, la fisarmonica e la concertina.\nDescrizione.\nSi presenta in genere come una sacca in pelle (o materiali con analoghe propriet\u00e0 meccaniche) con i contorni pieghettati in modo da facilitarne la compressione; l'aria spinta da tale compressione viene emessa attraverso un ugello. Alternativamente, l'aria pu\u00f2 essere spinta all'esterno da un sistema a pistone.\nEtimologia.\nIl termine deriva dal latino \"mantica\", \"sacchetta\", o (per spiegare la desinenza \"-e\") dal plurale della stessa parola \"manticae\", \"sacchi, bisacce\". Non \u00e8 esclusa una parentela con \"mantello\", a sua volta dal latino \"mantellum\" e questo da un tema mediterraneo \"*manta\"."}
{"id": "516412", "revid": "1428919", "url": "https://it.wikipedia.org/wiki?curid=516412", "title": "Service Access Point", "text": "Un Service Access Point \u00e8 il punto di accesso ad un servizio che un livello OSI offre al suo livello superiore, in un'architettura in cui ciascun livello offre una serie di servizi a quello gerarchicamente superiore ed usufruisce dei servizi offerti da quello sottostante.\nProtocollo TCP/IP.\nNell'architettura TCP/IP qualsiasi protocollo di livello applicativo pu\u00f2 accedere al servizio di trasporto offerto dal protocollo TCP attraverso un socket che rappresenta il punto di accesso al servizio di trasporto del protocollo TCP.\nModello a Strati.\nIn un modello a strati per l'interconnessione di sistemi di comunicazione per il networking la comunicazione avviene per livelli. Ogni livello comunica con il livello adiacente attraverso il SAP (Service Access Point), in particolare il livello N fornisce servizi al livello superiore (N + 1) usando i servizi del livello inferiore (N - 1) e le proprie funzioni."}
{"id": "516414", "revid": "889336", "url": "https://it.wikipedia.org/wiki?curid=516414", "title": "Statistiche di Formula 1", "text": "Questa pagina descrive le statistiche di Formula 1.\nData la grande quantit\u00e0 delle statistiche sui risultati della Formula 1, la sezione \u00e8 stata divisa in pi\u00f9 pagine (Piloti, Scuderie e Nazioni).\nNelle varie tabelle sono indicati i record assoluti delle varie voci, dettagliate nelle apposite pagine. Il pilota che detiene pi\u00f9 record \u00e8 Lewis Hamilton, mentre la scuderia con pi\u00f9 record \u00e8 la Ferrari. In grassetto i piloti e le scuderie in attivit\u00e0.\n\"Statistiche aggiornate al Gran Premio di Abu Dhabi 2021\"."}
{"id": "516416", "revid": "344646", "url": "https://it.wikipedia.org/wiki?curid=516416", "title": "Chiesa cattolica in Somalia", "text": "La Chiesa cattolica in Somalia \u00e8 una parte della Chiesa cattolica in comunione con il vescovo di Roma, il papa.\nLa Somalia, paese prevalentemente islamico e politicamente instabile, \u00e8 lo stato africano con il minor numero di cattolici.\nStoria.\nDalle origini all'indipendenza.\nCon la colonizzazione italiana della Somalia si venne a creare per la prima volta la necessit\u00e0 della costituzione di un'organizzazione stabile religiosa per una comunit\u00e0 che andava sempre pi\u00f9 aumentando.\nPio X, il 21 gennaio 1904, istitu\u00ec la prefettura apostolica di Benadir, dipendente dalla Sacra Congregazione de Propaganda Fide. L'anno successivo il trinitario padre Alessandro dei Santi, venne nominato prefetto apostolico e tale rimase fino alla morte, nel 1924.\nIl 15 dicembre 1927 Pio XI, con la lettera apostolica \"Rei Christianae\", promosse la prefettura apostolica a vicariato apostolico e ne cambi\u00f2 il nome diventando il vicariato apostolico di Mogadiscio.\nIl successivo 22 dicembre padre Gabriele Perlo (1879-1948), missionario della Consolata, che dal 1924 era amministratore apostolico \"sede vacante\" della prefettura apostolica, venne nominato vescovo titolare di Amizone e primo vicario apostolico, ma, appena due anni dopo, nell'agosto del 1930, si dimise.\nDa allora in poi tutti i vescovi della Somalia hanno fatto parte dell'Ordine dei Frati Minori, a partire dal successore di mons. Perlo, mons. Francesco Fulgezio Lazzati (1882-1932), vescovo titolare di Ermopoli Maggiore, nominato il 14 luglio 1931 e deceduto il 24 maggio dell'anno seguente.\nDur\u00f2 invece quasi quarant'anni il governo del Vicariato apostolico da parte del francescano Francesco Venanzio Filippini (1890-1973), vescovo titolare di Tinisa di Numidia, e pi\u00f9 precisamente dal 30 maggio 1933 al 19 ottobre 1970.\nMons. Filippini partecip\u00f2 a tutte le sessioni del Concilio Ecumenico Vaticano II e, gravato dagli anni e dalle fatiche, venne affiancato da un vescovo ausiliare, dal 16 febbraio 1968, nella persona del confratello Antonio Silvio Zocchetta (1920-1973), vescovo titolare di Sfasferia, che venne chiamato a reggere il vicariato lo stesso giorno delle sue dimissioni, ma che mor\u00ec, a soli 52 anni, il 22 gennaio 1973.\nQuando gi\u00e0 da tempo il numero dei cattolici era molto diminuito, soprattutto a causa della partenza degli Italiani (nel 1950 vi erano circa 8.500 cattolici, scesi a 2.600 nel 1970, e a circa un centinaio nel 1990), Paolo VI istitu\u00ec, il 20 novembre 1975, con la costituzione apostolica \"Ex quo Dei\", la diocesi di Mogadiscio e nomin\u00f2 il primo vescovo nella persona di padre Pietro Salvatore Colombo.\nDalla fine del XX secolo ad oggi.\nNegli anni ottanta del XX secolo, durante il regime di Siad Barre si potevano contare in Somalia circa 2.500 cristiani, tra locali e stranieri.\nIl 9 luglio 1989 il vescovo Pietro Salvatore Colombo \u00e8 stato assassinato all'esterno della cattedrale di Mogadiscio. Con la caduta di Siad Barre e l'inizio della guerra civile (1991) \u00e8 cominciata la persecuzione contro i cristiani. Sono stati assassinati: padre Pietro Turati, responsabile delle missioni di Kasimaio e Gelib (1991); il medico Graziella Fumagalli (1995); Annalena Tonelli (2003); suor Leonella Sgorbati (2006) e una trentina di cristiani somali.\nI luoghi di culto cristiani sono diventati bersaglio dei fondamentalisti. Sei delle sette chiese esistenti nel paese sono state distrutte. La cattedrale di Mogadiscio \u00e8 stata assaltata e depredata nel 1991. Nel 2008 \u00e8 stata rasa al suolo dagli integralisti islamici.\nOrganizzazione ecclesiastica.\nLa Chiesa \u00e8 organizzata in un'unica diocesi, la diocesi di Mogadiscio, che conta una sola parrocchia e circa un centinaio di fedeli. Dal 1989, anno dell'assassinio di Pietro Salvatore Colombo, la sede episcopale \u00e8 vacante e i pochissimi cattolici somali sono sotto l'amministrazione apostolica del vescovo di Gibuti.\nIn Somalia \u00e8 attualmente proibita ogni forma di culto cristiano, al punto che \u00e8 vietato persino l'uso delle campanelle orarie delle scuole, perch\u00e9 ricordano le campane delle chiese.\nLa guerra e la mancanza di sicurezza hanno reso impossibile l'opera di evangelizzazione, mentre la maggioranza dei musulmani non conosce i missionari cattolici, che spesso sono presenti solo per brevi periodi..\nDelegazione apostolica.\nLa Santa Sede \u00e8 stata rappresentata in Somalia fino al 1969 dalla nunziatura apostolica dell'Africa Orientale con residenza a Mombasa in Kenya.\nIl 3 luglio 1969, con la bolla \"Sollicitudo omnium\" di papa Paolo VI, fu eretta la \u00abDelegazione apostolica della Regione del Mar Rosso\u00bb con residenza a Khartoum e con giurisdizione sulla Somalia, il Sudan, Gibuti e la parte meridionale della penisola arabica.\nIl 26 marzo 1992, con il breve apostolico \"Suo iam pridem\" di papa Giovanni Paolo II, la Somalia \u00e8 stata eretta in delegazione apostolica autonoma e la delegazione apostolica della Regione del Mar Rosso ha assunto il nome di delegazione apostolica nella Penisola Arabica. Fino al 2004 la carica di delegato apostolico per la Somalia era affidata al nunzio in Sudan; da quella data \u00e8 al nunzio in Etiopia che competono gli affari ecclesiastici nel paese somalo."}
{"id": "516419", "revid": "123728561", "url": "https://it.wikipedia.org/wiki?curid=516419", "title": "Chiesa cattolica in Kenya", "text": "La Chiesa cattolica in Kenya \u00e8 parte della Chiesa cattolica universale in comunione con il vescovo di Roma, il papa. Essa \u00e8 formata da oltre 13 milioni di battezzati, pari a oltre il 25% della popolazione.\nStoria.\nL'evangelizzazione delle terre oggi conosciute come Kenya risalgono agli inizi del XVI secolo, con i missionari portoghesi al seguito degli esploratori. Gi\u00e0 nel 1498 Vasco da Gama aveva piantato sulle coste di Malindi una croce, ancora oggi conservata sul luogo. Verso la fine del Cinquecento furono i missionari Agostiniani ad evangelizzare le popolazioni delle coste. Nel 1631 il sultano di Mombasa, Jeromino Chingulia, in precedenza convertito al cristianesimo, attua in seguito una politica di persecuzione delle comunit\u00e0 cristiane: il 21 agosto \u00e8 la data del martirio di oltre 150 cristiani, chiamati i Martiri di Mombasa, di cui \u00e8 in corso la causa di beatificazione.\nLa missione cattolica \u00e8 ripresa nell'Ottocento dai missionari Spiritani, che giungono nel Paese nel 1889, seguiti nel 1902 dai missionari della Consolata e nel 1903 dai padri di Mill Hill che fondano la missione di Kisumu. Nel 1909 \u00e8 eretto il primo vicariato apostolico in Kenya, che saranno quattro nel 1926. Nel 1930 \u00e8 eretta la delegazione apostolica di Mombasa responsabile di tutte le missioni cattoliche nelle colonie inglesi dell'Africa tropicale, compresa l'Arabia; passata a Nairobi nel 1959, diventer\u00e0 Nunziatura apostolica nel 1965. La gerarchia ecclesiastica \u00e8 istituita nel 1953 con l'elevazione dell'arcidiocesi metropolitana di Nairobi con tre diocesi suffraganee. Nel 1973 \u00e8 creato il primo cardinale keniano, Maurice Michael Otunga.\nLa Chiesa cattolica del Kenya \u00e8 stata visitata per tre volte da papa Giovanni Paolo II: nel 1980, nel 1985 per la chiusura del Congresso Eucaristico Internazionale di Nairobi, e nel 1995. Nel 2015 ha ricevuto la visita di papa Francesco.\nOrganizzazione ecclesiastica.\nLa Chiesa cattolica \u00e8 presente nel Paese con 4 sedi metropolitane, 20 diocesi suffraganee, 1 ordinariato militare e 1 vicariato apostolico:\nStatistiche.\nAlla fine del 2014 la Chiesa cattolica in Kenya annoverava:\nLa popolazione cattolica ammontava a 13.862.000, pari a oltre il 25% della popolazione totale.\nNunziatura apostolica.\nLa \"delegazione Apostolica dell'Africa\", con sede a Mombasa, \u00e8 stata istituita da papa Pio XI l'11 gennaio 1930 con il breve \"Pastoralis officii\". Essa aveva giurisdizione su tutte le missioni cattoliche africane che dipendevano dalla Sacra Congregazione di Propaganda Fide, ad eccezione delle missioni del Sudafrica, del Congo Belga, dell'Egitto e dell'Abissinia (Eritrea ed Etiopia). Il primo delegato apostolico \u00e8 stato nominato il 25 gennaio 1930. Il 2 gennaio 1947, in forza del decreto \"Cum Apostolicae\" di Propaganda Fide, la delegazione apostolica d'Africa \u00e8 stata rinominata in \"Delegazione apostolica dell'Africa britannica Occidentale e Orientale\". Il 3 ottobre 1959 essa assunse un nuovo nome, quello di \"Delegazione apostolica dell'Africa Orientale\" (o \"di Nairobi\"). Il 27 ottobre 1965 \u00e8 stata istituita la nunziatura apostolica del Kenya con il breve \"Quantum utilitatis\" di papa Paolo VI, ed il suo responsabile ebbe fino al 1996 il titolo di \"pro-nunzio\" e in seguito quello di nunzio apostolico. Dal 2013 il nunzio ricopre anche la carica di nunzio nel Sudan del Sud.\nConferenza episcopale.\nL'episcopato del Kenya costituisce la Conferenza episcopale del Kenya (\"Kenya Episcopal Conference\", KEC), i cui statuti sono stati approvati dalla Santa Sede il 7 dicembre 1976. La massima autorit\u00e0 del KEC \u00e8 l'assemblea plenaria, cui partecipano di diritto tutti i vescovi diocesi, gli emeriti, gli ausiliari, il vicario apostolico e l'ordinario militare. L'assemblea dei vescovi del Kenya compie la sua missione attraverso il Segretariato cattolico (\"Catholic Secretariat\") il quale, attraverso le Commissioni episcopali, coordina ed attua le decisioni dell'assemblea plenaria, fornendo gli adeguati supporti tecnici. Attualmente la KEC si avvale di 15 commissioni (liturgia, dottrina, apostolato dei laici, missioni, giustizia e pace, ecumenismo, dialogo interreligioso, rifugiati, ecc.) e di 2 sottocommissioni (diritto canonico e apostolato dei nomadi).\nLa KEC \u00e8 membro della \"Association of Member Episcopal Conferences in Eastern Africa\" (AMECEA) e del \"Symposium of Episcopal Conferences of Africa and Madagascar\" (SECAM).\nElenco dei Presidenti:\nElenco dei Vicepresidenti:"}
{"id": "516420", "revid": "1745361", "url": "https://it.wikipedia.org/wiki?curid=516420", "title": "Cloto", "text": "Cl\u00f2to (in greco antico \"\u03ba\u03bb\u03c9\u03b8\u03ce\" \"la Filatrice\") era una delle tre Moire (o Parche), figlia, secondo una versione, della Notte o, secondo un'altra, di Zeus e di Temi o Mnemosine. Era la pi\u00f9 giovane e tradizionalmente associata alla nascita. Era la tessitrice, che filava lo stame della vita.\nInfluenza culturale.\nA Cloto \u00e8 intitolata la Clotho Tesser\u00e0 su Venere."}
{"id": "516421", "revid": "486946", "url": "https://it.wikipedia.org/wiki?curid=516421", "title": "Lingua francese del Quebec", "text": ""}
{"id": "516422", "revid": "121370325", "url": "https://it.wikipedia.org/wiki?curid=516422", "title": "Lachesi", "text": "Lachesi (), nella religione greca antica, \u00e8 una delle tre Moire (Parche), divinit\u00e0 che decidevano il destino di tutti, sia uomini sia dei. Lachesi era la Moira che svolgeva sul fuso il filo della vita, distribuiva la quantit\u00e0 di vita a ogni umano e vi decideva il destino. Infatti l'etimologia del suo nome risale al verbo \u03bb\u03b1\u03b3\u03c7\u03ac\u03bd\u03c9, che significa \"ricevo in sorte\".\nNella mitologia non \u00e8 univoco di chi fossero figlie le tre Moire: secondo una versione erano figlie della Notte, secondo un'altra, di Temi e Zeus, mentre Platone nel \"Mito di Er\" le considera come figlie di Ananke, la Necessit\u00e0.\nInfluenza culturale.\nA Lachesi sono intitolate la Lachesis Tessera su Venere, , il genere di serpenti Lachesis e l'asteroide della fascia principale 120 Lachesis."}
{"id": "516423", "revid": "122662772", "url": "https://it.wikipedia.org/wiki?curid=516423", "title": "All You Need Is Love", "text": "All You Need Is Love \u00e8 un brano musicale dei Beatles. Fu scritto da John Lennon anche se, come per la maggior parte dei brani del gruppo, \u00e8 ufficialmente accreditato alla coppia Lennon/McCartney.\nDescrizione.\nOrigine e storia.\nFu cantata dai Beatles ad \"Our World\", il primo programma televisivo in diretta planetaria. Trasmessa il 25 giugno 1967 via satellite in ventisei nazioni si calcola che il programma fu visto da 350 milioni di persone (150 milioni secondo Roy Carr).\nLa BBC aveva commissionato ai Beatles una canzone come contributo del Regno Unito al programma e questo fu il risultato.\nLa canzone apparve originariamente come singolo nel Regno Unito, e nella versione statunitense dell'LP \"Magical Mystery Tour\" del 1967.\nEra stata richiesta una canzone contenente un messaggio semplice che fosse comprensibile per gli spettatori di tutte le nazionalit\u00e0. \"All you need is love\" ampliava il messaggio che John aveva per la prima volta cercato di esprimere nella canzone \"The Word\". \u00abEra una canzone molto ispirata e volevano veramente dare un messaggio al mondo\u00bb, disse Brian Epstein, \u00abIl bello della canzone \u00e8 che non pu\u00f2 essere mal interpretata. \u00c8 un messaggio chiaro che dice che l'amore \u00e8 tutto\u00bb. John era affascinato dal potere degli slogan che uniscono la gente e non ebbe mai paura di creare arte impegnata socialmente e politicamente. Quando nel 1971 gli chiesero se canzoni come \"Give Peace a Chance\" e \"Power to the People\" fossero canzoni di propaganda, rispose: \u00abCertamente. Come lo era \"All You Need Is Love\". Sono un artista rivoluzionario. La mia arte \u00e8 impegnata per il cambiamento\u00bb.\nDivenne uno degli inni dei figli dei fiori, e tutto quanto, dalla coreografia, all'abbigliamento dei Beatles e dei tanti coristi di accompagnamento presenti nello studio di registrazione, tra i quali spiccavano le figure di Mick Jagger (cantante dei Rolling Stones) e Kim McLagan (moglie di Keith Moon batterista degli Who), era stato preparato minuziosamente per trasmettere al mondo un messaggio di pace, di speranza, di amore, di anticonformismo e di protesta.\nMusica e arrangiamento.\nComposta in gran parte nell'inusuale ritmo di 7/4, comprende citazioni esplicite di diversi altri brani, tra i quali l'inizio de \"La Marsigliese\", l'Invenzione a due parti n. 8 in Fa maggiore, BWV 779 di Bach, la melodia tradizionale inglese \"Greensleeves\", \"In the Mood\" di Joe Garland. Il finale ha anche delle autocitazioni di altre due canzoni beatlesiane, She Loves You e Yesterday.\nTesto e significato.\nIl significato della canzone \u00e8 esplicito e chiaro, a partire dal titolo.\nL'amore \u00e8 necessario, l'amore \u00e8 indispensabile, l'amore \u00e8 il valore che d\u00e0 un senso alla vita.\n\u00ab\"Basta solo un po' d'amore\"\u00bb afferm\u00f2 John Lennon per superare tutti i limiti dell'uomo, della vita e del mondo, dato che \u00ab\"Non puoi conoscere nulla che non sia noto, non puoi vedere nulla che non sia visibile\"\u00bb.\nClassifiche.\nPubblicata come singolo il 7 luglio, \"All you need is love\" si piazz\u00f2 immediatamente al primo posto delle classifiche nel Regno Unito e vi rimase per tre settimane, nei Paesi Bassi per quattro settimane, in Norvegia per quattro settimane, in Germania, in Austria, in Francia e nella Billboard Hot 100. \nNel 2004 la canzone ha raggiunto il 362\u00ba posto nella lista delle 500 pi\u00f9 grandi canzoni di tutti i tempi.\nIn Italia, invece, il disco usc\u00ec il 4 luglio 1967, ma non and\u00f2 oltre il nono posto della Hit Parade, permanendo per otto settimane nelle classifiche."}
{"id": "516424", "revid": "508036", "url": "https://it.wikipedia.org/wiki?curid=516424", "title": "Ron Jeremy", "text": "Biografia.\nJeremy nacque nel Queens, borough di New York, da una famiglia ebraica facente parte della medio-borghesia newyorchese. Suo padre, Arnold Hyatt, era un fisico, mentre sua madre era una curatrice di progetti editoriali, che in passato prest\u00f2 servizio presso l\"'Office of Strategic Services\" durante la seconda guerra mondiale in virt\u00f9 della sua ottima conoscenza del tedesco e del francese; un suo zio fu invece un \"gangster\", membro di una banda che in passato aveva avuto legami anche con il gangster ebreo Bugsy Siegel. Frequent\u00f2 la Cardozo High School a Bayside (nel Queens), scuola che precedentemente era stata frequentata anche dall'ex direttore della CIA George Tenet e dall'attore Reginald VelJohnson. Dopo il diploma lavor\u00f2 saltuariamente come supplente di educazione fisica prima di esordire nel mondo della pornografia nel 1979.\nCarriera.\nPer sua stessa definizione \u00e8 \u00abbasso, grasso e peloso\u00bb, caratteristiche che gli hanno fruttato il soprannome de \"Il porcospino\" (The Hedgehog). In conseguenza di ci\u00f2 non poteva che rappresentare un elemento a s\u00e9 nel mondo del porno: degno di nota \u00e8 infatti il fatto che mentre la maggior parte degli attori porno puntava su un esagerato machismo, esaltato da fisici statuari e addominali scolpiti, Jeremy interpret\u00f2 sempre ruoli da simpaticone e che certo rendevano decisamente pi\u00f9 facile da parte del pubblico l'autoidentificazione in lui, aiutata anche dal fatto che Jeremy non ha mai avuto problemi di alcool o droghe.\n\u00c8 stato votato come il migliore attore porno di sempre nel 2003 in una classifica estesa anche ad attrici femminili: al raggiungimento di tale risultato hanno contribuito le dimensioni del suo pene, di 25 centimetri di lunghezza (da cui deriva un altro soprannome, \u00abuomo baobab\u00bb), nonch\u00e9 la sua capacit\u00e0 di esercitare l'autofellatio, come testimoniato da alcuni film all'inizio della sua carriera.\nJeremy \u00e8 noto anche per aver partecipato ad alcuni film cinematografici (in prevalenza prodotti dalla celebre Troma) e video musicali tra cui il pi\u00f9 famoso \"Sexy and I Know It\" degli LMFAO. Si \u00e8 spesso fatto notare per il suo umorismo, che lo ha indotto a esibirsi occasionalmente in spettacoli cabarettistici e che gli \u00e8 valso un altro dei suoi soprannomi, quello di \u00abGiullare\u00bb.\nJeremy ha concesso i diritti del suo nome alla Rj Mobile, che offriva contenuti per adulti nel Regno Unito e nei Paesi Bassi, pur nello scetticismo sul successo di simili iniziative, non credendo che il porno tascabile avrebbe ottenuto i favori del mercato. Nel cinema ha avuto anche il ruolo di consulente tecnico per le scene di sesso nei film \"9 settimane e \u00bd\" e \"Boogie Nights - L'altra Hollywood\". Ha inoltre lanciato altri attori porno, tra cui John Wayne Bobbitt, famoso per il caso Bobbitt che vide la moglie (Lorena Leonor Gallo) tagliare parte del pene di Bobbitt con un coltello da cucina.\nVicende giudiziarie.\nNel 2020 Ron Jeremy \u00e8 arrestato in seguito a venti accuse di abusi sessuali e stupro.\nFilmografia.\nVideo musicali.\nJeremy \u00e8 apparso come comparsa nei seguenti video musicali:"}
{"id": "516426", "revid": "367445", "url": "https://it.wikipedia.org/wiki?curid=516426", "title": "Festa nazionale svizzera", "text": "La festa nazionale svizzera (tedesco: Schweizer Bundesfeier; francese: F\u00eate nationale suisse; romancio: Festa naziunala svizra) ricorre ogni 1\u00ba agosto. Essa ricorda la nascita della Confederazione, avvenuta nei primi giorni d'agosto dell'anno 1291.\nStoria.\nCon la stipulazione del Patto confederale i primi tre cantoni (Uri, Svitto e Untervaldo, detti \"cantoni primitivi\") davano vita ad un'alleanza per contrastare le pressioni degli Asburgo d'Austria attraverso l'amministrazione dei balivi. La mattina di questo giorno si tiene la tradizionale festa sul praticello del Gr\u00fctli (o R\u00fctli). Vi partecipano il presidente della Confederazione, oltre ad altre personalit\u00e0 di spicco, e l'avvenimento \u00e8 trasmesso dalle televisioni nazionali. In serata viene anche trasmessa l'allocuzione del presidente. La popolazione \u00e8 solita festeggiare in maniera piuttosto \"sobria\" davanti ad un fal\u00f2, esponendo le bandiere sui balconi o sparando fuochi artificiali.\nIn questo giorno, alle 8 di sera, tutte le campane della Svizzera suonano a festa. Inoltre, la sera, un comune svizzero scelto con rotazione delle regioni linguistiche ospita i festeggiamenti ufficiali, trasmessi a reti unificate. Una seconda festivit\u00e0 comune a tutti gli svizzeri \u00e8 il digiuno federale. Inizialmente celebrato solo nei cantoni protestanti, a partire dal 1643 anche i cantoni cattolici introducono prescrizioni riguardanti la preghiera e il digiuno. Nel 1796 la Dieta Federale dichiara l'8 settembre 1796 festa federale di preghiera. Infine, nel 1832 la Dieta Federale dispone che cattolici e protestanti in tutti i cantoni celebrino una giornata di preghiera, digiuno e ringraziamento la terza domenica di settembre."}
{"id": "516428", "revid": "287204", "url": "https://it.wikipedia.org/wiki?curid=516428", "title": "Cotti e mangiati", "text": "Cotti e mangiati \u00e8 una sitcom italiana prodotta nel 2006 e trasmessa da Rai 1.\nProduzione.\nLa sitcom, costituita da brevi episodi della durata di 5 minuti, \u00e8 caratterizzata da una telecamera fissa posizionata nel televisore della cucina - luogo considerato come fulcro della vita casalinga - attraverso cui possiamo osservare tutte le vicende dei protagonisti (la serie segue lo schema della cosiddetta water cooler television).\n\"Cotti e mangiati\" \u00e8 prodotta da Rai Fiction e da Magnolia.\nTrama.\nLa famiglia Mancini, residente a Milano, si avvicina all'immagine di molte famiglie italiane: anche loro hanno i problemi come le spese, le bollette e parlano di problematiche pi\u00f9 serie, come il razzismo, il lavoro, l'amore, i problemi della giovent\u00f9. I due figli, diversi per carattere e vitalit\u00e0, portano nel luogo pi\u00f9 vissuto della casa i problemi e le loro idee.\nEpisodi.\n\"Cotti e mangiati\" \u00e8 andata in onda per prima volta nel luglio del 2006; dapprima nella fascia \"access\", poi nel pomeriggio. Sospesa per via dei bassi ascolti, la sitcom \u00e8 stata in seguito riprogrammata nel 2008, sempre nella fascia pomeridiana estiva.\nPersonaggi e interpreti.\nPersonaggi principali.\nLa sitcom \"Cotti e mangiati\" rappresenta la normale vita quotidiana della famiglia Mancini:\nPersonaggi secondari.\nIntorno alla famiglia Mancini vi sono molti personaggi che arricchiscono le vicende quotidiane della famiglia e portano buonumore nella loro cucina:"}
{"id": "516435", "revid": "1123126", "url": "https://it.wikipedia.org/wiki?curid=516435", "title": "Chiesa cattolica in Costa d'Avorio", "text": "La Chiesa cattolica nella Costa d'Avorio \u00e8 parte della Chiesa cattolica universale in comunione con il vescovo di Roma, il Papa.\nStoria.\nNel 1895 fu creata la prefettura apostolica della Costa d'Avorio separata dalla prefettura apostolica della Costa d'Oro (oggi arcidiocesi di Cape Coast in Ghana): la sua evangelizzazione fu affidata ai missionari della Societ\u00e0 delle Missioni Africane. Nel 1960 \u00e8 istituita la gerarchia ivoriana con la creazione dell'arcidiocesi di Abidjan. Nel 1994 vengono elevate ad arcidiocesi metropolitane le diocesi di Bouak\u00e9, Gagnoa e Korhogo. Nel concistoro del 2 febbraio 1983 l'arcivescovo di Abidjan Bernard Yago \u00e8 creato cardinale, il primo del Paese. Papa Giovanni Paolo II visita per ben tre volte la Costa d'Avorio: nel 1980, nel 1985 e nel 1990.\nOrganizzazione ecclesiastica.\nLa Chiesa cattolica \u00e8 presente nel Paese con 4 arcidiocesi metropolitane e 10 diocesi suffraganee:\nStatistiche.\nI fedeli cattolici corrispondono a circa 2,8 milioni di battezzati, pari al 17% della popolazione totale, con circa 800 preti e circa 1.500 uomini e donne appartenenti a ordini religiosi.\nLa basilica di Nostra Signora della Pace di Yamoussoukro, a Yamoussoukro, ispirata alla basilica di San Pietro di Roma, \u00e8 una delle pi\u00f9 grandi chiese del mondo.\nNunziatura apostolica.\nLa nunziatura apostolica in Costa d'Avorio fu istituita il 19 giugno 1972 con il breve \"Iussum quo\" di papa Paolo VI; la rappresentanza diplomatica fu inizialmente affidata al nunzio apostolico in Senegal. In forza del breve \"Quantum prosperitatis\" del medesimo papa Paolo VI del 1\u00ba maggio 1973 fu aperta una sede diplomatica distinta ad Abidjan con un proprio nunzio.\nConferenza episcopale.\nL'episcopato locale \u00e8 riunito nella Conferenza Episcopale della Costa d'Avorio (\"Conf\u00e9rence Episcopal de C\u00f4te d'Ivoire\", CECI). Fondata nel 1970, la Conferenza Episcopale \u00e8 stata riconosciuta ufficialmente il 16 febbraio 2007 da parte dello Stato ivoriano. Essa comprende tutti i vescovi cattolici del Paese, ordinari, emeriti e ausiliari. Ha la sua sede ad Abidjan.\nLa Conferenza episcopale si compone di cinque organismi: l'Assemblea plenaria, il Consiglio permanente, il Consiglio di Presidenza, il Consiglio per gli Affari Economici, la Segreteria Generale. L'Assemblea Plenaria \u00e8 l'autorit\u00e0 suprema della Conferenza dei Vescovi della Costa d'Avorio; essa riunisce tutti i vescovi due volte all'anno. Il Consiglio permanente \u00e8 composto dal Presidente e dal Vicepresidente della CECI, dai cardinali ivoriani, e dall'Ordinario del luogo in cui si trova la sede sociale della Conferenza. Il Consiglio di Presidenza \u00e8 composto da Presidente, dal Vicepresidente e dal Segretario Generale della CECI: essa ha lo scopo di preparare le riunioni del Consiglio permanente e le sintesi da pubblicare.\nLa CECI \u00e8 membro della \"Regional Episcopal Conference of West Africa\" (RECOWA) e del \"Symposium of Episcopal Conferences of Africa and Madagascar\" (SECAM).\nElenco dei Presidenti:\nElenco dei Vicepresidenti:\nElenco dei Segretari generali:"}
{"id": "516436", "revid": "547034", "url": "https://it.wikipedia.org/wiki?curid=516436", "title": "Alleanza per l'Europa delle Nazioni", "text": "L'Alleanza per l'Europa delle Nazioni (\"AEN\") era un partito politico europeo che raggruppava i partiti di destra, di orientamento conservatore e nazional conservatore di tutto il continente europeo. Gli europarlamentari eletti dai suoi partiti membri hanno aderito dal 1999 al 2009 al gruppo denominato Unione per l'Europa delle Nazioni.\nStoria.\nIl partito nasce il 25 giugno 2002, sulla scia del gruppo parlamentare Unione per l'Europa delle Nazioni. I suoi principali partiti al primo congresso nel 2002 furono gli italiani di Alleanza Nazionale, il partito irlandese Fianna F\u00e1il, il portoghese Centro Democratico Sociale - Partito Popolare, i francesi gollisti euroscettici del Raggruppamento per la Francia, il Likud israeliano e i LAOS greco.\nCon le elezioni europee del 2009 subisce importati defezioni, che lo porteranno al collasso: il Fianna F\u00e1il aderisce al Partito Europeo dei Liberali, Democratici e Riformatori; Alleanza Nazionale confluisce nel Popolo della Libert\u00e0, che aderisce al Partito Popolare Europeo; i polacchi di Diritto e Giustizia e i lettoni di Per la Patria e la Libert\u00e0 aderiscono all'Alleanza dei Conservatori e dei Riformatori Europei. Pertanto il 1\u00ba luglio 2009 il partito si scioglie."}
{"id": "516438", "revid": "31886", "url": "https://it.wikipedia.org/wiki?curid=516438", "title": "Biofeedback", "text": "Il biofeedback (o retroazione biologica) \u00e8 un metodo d'intervento psicofisiologico inquadrabile nell'ambito della psicofisiologia applicata. Esso \u00e8 basato sulla teoria comportamentista e sulla psicofisiologia.\nIl biofeedback \u00e8 un metodo d'intervento mediante il quale l'individuo impara a riconoscere, correggere e prevenire le alterazioni fisiologiche alla base di diverse condizioni patologiche (cefalea di tipo tensivo, l'emicrania, l'ipertensione essenziale, l'asma, l'ansia,\necc.) con conseguente loro riduzione o eliminazione.\nL'organismo umano interagisce continuamente con l'ambiente esterno attraverso l'elaborazione di un comportamento adattativo. Questo \u00e8 il risultato di processi ciclici che si possono equiparare a sistemi di controllo interagenti e legati tra di loro.\nI comportamenti adattativi sono dei meccanismi di autoregolazione che avvengono spesso automaticamente e non interagiscono con il campo di coscienza della persona. Alcuni di questi meccanismi sono regolati dai sistemi neurovegetativo, endocrino ed immunitario.\nA volte l'indipendenza di questi processi dalla coscienza pu\u00f2 mancare: ad esempio, dopo una corsa si pu\u00f2 percepire il cuore battere pi\u00f9 forte, oppure se un organo ha un problema si pu\u00f2 percepire dolore. Quando la persona percepisce questi segnali pu\u00f2 agire per modificarli, formando un sistema elementare di biofeedback. Il biofeedback \u00e8 l'applicazione di queste osservazioni con le tecnologie opportune. Questo metodo terapeutico coinvolge nel suo funzionamento tre discipline diverse: psicologia, fisiologia ed elettronica.\nCon il biofeedback, una certa funzione corporea come la tensione muscolare o la temperatura cutanea viene monitorata con l'uso di elettrodi o di trasduttori applicati sulla pelle del paziente. I segnali captati vengono amplificati ed usati per gestire segnali acustici o visivi. Il paziente pu\u00f2 cos\u00ec adottare strategie di controllo per imparare a controllare volontariamente la funzione monitorata.\nIl biofeedback nacque con la diffusione negli anni sessanta della meditazione trascendentale negli Stati Uniti. Si osserv\u00f2 che nello stato di meditazione il cervello aumenta la produzione di particolari segnali detti onde alfa. Addestrando il soggetto sulla sua produzione di onde alfa si pu\u00f2 aumentarne la produzione ed aumentare cos\u00ec il rilassamento.\nAlla base della terapia di biofeedback si trova la teoria comportamentista. Questa \u00e8 composta da tre caratteristiche essenziali (il rinforzo positivo, il rinforzo condizionato e la generalizzazione) che intervengono strettamente nei processi di apprendimento. Le tre componenti della teoria comportamentista permettono di interpretare e gestire correttamente le terapie di biofeedback.\nFunzioni fisiologiche.\nLa strumentazione per terapie di biofeedback \u00e8 al giorno d'oggi utilizzata in un vasto insieme di funzioni fisiologiche, tra cui: ritmi elettroencefalografici, tensione muscolare dei muscoli striati, temperatura cutanea, attivit\u00e0 elettrodermica (nelle sue due forme: potenziali elettrici e resistenza cutanea), frequenza cardiaca, pressione arteriosa, pH gastrico, attivit\u00e0 intestinale ed erezione del pene. In particolare la maggiore importanza riguarda tre funzioni fisiologiche che sono la tensione muscolare, la vasocostrizione periferica e l'attivit\u00e0 elettrodermica.\nLa strumentazione per biofeedback svolge l'attivit\u00e0 di monitorare i cambiamenti fisiologici, se possibile, di misurarli, e la presentazione dell'attivit\u00e0 monitorata in una forma adatta.\nElettromiografia.\nUn muscolo \u00e8 composto da una moltitudine di cellule motorie. Queste vengono attivate da segnali elettrici che viaggiano dal sistema nervoso fino alle placche motrici. L'attivazione ordinata delle singole cellule causa la contrazione del muscolo. Questa contrazione \u00e8 difficile da monitorare, ma si possono ben pi\u00f9 facilmente monitorare i segnali elettrici che arrivano al muscolo, attraverso l'inserimento di elettrodi nel muscolo o, pi\u00f9 comunemente, attraverso la rilevazione delle deboli correnti elettriche che raggiungono elettrodi posti sulla pelle. Questo tipo di rilevamento \u00e8 chiamato elettromiografia (EMG). Si capisce, quindi, che questo procedimento non rileva direttamente la tensione muscolare, ma rileva una differenza di tensione, come nell'elettrocardiogramma.\nVasocostrizione periferica.\nLa vasocostrizione periferica \u00e8 importante perch\u00e9 \u00e8 particolarmente legata al sistema simpatico, che regola le funzioni autonome. Anche la temperatura periferica \u00e8 associata a questo meccanismo, perch\u00e9 i vasi sanguigni dilatati fanno passare pi\u00f9 sangue (caldo) rispetto a vasi ristretti. Le misure di vasocostrizione riguardano la temperatura periferica degli arti, poich\u00e9 non sono possibili misure dirette.\nAttivit\u00e0 elettrodermica.\nL'attivit\u00e0 elettrodermica (EDA) \u00e8 maggiormente misurata come resistenza elettrica cutanea, o, meglio, conduttanza (ossia quanto il passaggio di corrente viene favorito). L'attivit\u00e0 conduttiva della pelle (SCA) \u00e8 dovuta all'apertura delle ghiandole sudoripare che diminuiscono la resistenza al passaggio della corrente attraverso il derma. La misura si ottiene con l'applicazione di una piccola tensione con elettrodi sulla superficie esterna delle dita e la misura della corrente erogata. Anche qui non si misura direttamente l'attivit\u00e0 delle ghiandole sudoripare, ma l'effetto indiretto sulla conduttanza.\nStrumentazione per biofeedback: i sistemi di controllo.\nIl biofeedback permette di monitorare processi psicofisiologici di cui l'individuo non \u00e8 normalmente consapevole e che possono essere posti a controllo volontario. La condizione in cui uno stimolo produce un comportamento a senso unico nel campo dei sistemi di controllo viene riferita come sistema a catena aperta (od open loop). Qui un blocco modifica un altro senza retroazione. Un esempio di questo \u00e8 il condizionamento classico, come nel sistema cibo-saliva: la salivazione \u00e8 provocata dalla visione di cibo, ma non ha nessun effetto su questo. I sistemi retroazionati, invece, possiedono anche elementi di retroazione: l'uscita, cio\u00e8, viene confrontata con l'ingresso. L'apparecchio di biofeedback costituisce il nodo di retroazione (nelle funzioni di trasferimento \u00e8 di solito indicato con H).\nIl sistema di controllo dove interviene il biofeedback \u00e8 composto da tre blocchi essenziali: il condizionamento del segnale di entrata, la sezione di elaborazione elettronica e la formazione del segnale di uscita o dello stimolo.\nPrimo blocco: condizionamento del segnale in ingresso.\nL'apparecchio per EMG, ad esempio, riceve un segnale molto debole. Per ricevere adeguatamente il segnale, si applicano elettrodi superficiali a contatto con la pelle attraverso creme o gel conduttivi (raramente con adesivi). Gli elettrodi possono essere di leghe ferrose o a base di nichel, ma anche di metalli preziosi che non interagiscono con la pelle. La crema od il gel sono necessari perch\u00e9 coprono le irregolarit\u00e0 della pelle, migliorandone la conduzione.\nL'ambiente in cui siamo presenti \u00e8 costantemente soggetto ad interferenze elettromagnetiche. Per di pi\u00f9, l'apparecchio per biofeedback, come anche le altre apparecchiature elettriche, collabora per aggiungere il suo contributo. Sia il corpo umano che gli elettrodi degli apparecchi per EMG e similari canalizzano queste interferenze ed originano disturbi che vanno tolti dal segnale rilevato. Per fare questo si utilizza il metodo ormai collaudato dell'amplificatore differenziale.\nSi procede con l'applicazione di tre elettrodi: uno di questi \u00e8 usato come riferimento e pu\u00f2 essere posizionato pi\u00f9 o meno liberamente sul corpo, gli altri due trasportano il segnale vero e proprio. L'amplificatore differenziale riceve in ingresso le due differenze di tensione rispetto all'elettrodo di riferimento e, poich\u00e9 i due elettrodi di misura captano esattamente lo stesso disturbo, l'amplificatore opera una sottrazione tra le due differenze di tensione e la amplifica. Emette, cos\u00ec, un segnale di uscita libero da disturbi. L'amplificatore differenziale presenta quindi, in uscita, la differenza dei segnali di ingresso ed agisce come una bilancia, in cui il fulcro \u00e8 rappresentato dall'elettrodo indifferente ed i piatti dagli altri due elettrodi. Pesi (disturbi) uguali non modificano l'equilibrio della bilancia. Se, per\u00f2, gli elettrodi percepiscono differenti valori di disturbo, il segnale di uscita dall'amplificatore sar\u00e0 alterato. Questi valori differenti possono essere generati da un cattivo contatto con la pelle o da elettrodi rovinati.\nPer ridurre maggiormente le interferenze si utilizzano anche dei filtri passa-banda. I segnali dell'EMG sono compresi nelle frequenze da 10 a 1000\u00a0Hz (o periodi al secondo). I filtri permettono di rimuovere le frequenze estranee a questo intervallo.\nSecondo blocco: elaborazione elettronica del segnale.\nSi arriva ad ottenere un segnale amplificato piuttosto fedele alla contrazione muscolare che, ascoltato, appare come un fruscio. Per ottenere segnali limpidi proporzionali alla contrazione, \u00e8 necessario livellare il segnale ed integrarlo (ossia calcolarne l'area). La prima parte, ossia livellare il segnale, si ottiene rettificandolo, ossia invertendo i picchi negativi dell'onda. Si ricava, cos\u00ec, una serie di semionde positive che, con un circuito composto da un condensatore ed una resistenza, possono essere linearizzate in un'unica curva. Per l'integrazione \u00e8 necessario un circuito apposito che calcola il valore medio dell'onda in un dato tempo.\nTerzo blocco: costruzione del segnale di uscita.\nIl segnale elettrico cos\u00ec ottenuto va modificato per rappresentare l'informazione che porta. La rappresentazione pu\u00f2 avvenire con un suono, che presenta il pregio di non richiedere attenzione visiva, oppure con una forma visuale, che consente di rilevare anche piccole variazioni. In quest'ultimo caso bisogna ricorrere a misuratori di tensione (voltmetri) analogici (che non sono molto precisi) o digitali (che richiedono la lettura precisa del valore). Questi sistemi di visualizzazione possono essere comandati da un valore di soglia: ad esempio, al raggiungimento di un valore minimo potrebbe accendersi una luce."}
{"id": "516440", "revid": "6923", "url": "https://it.wikipedia.org/wiki?curid=516440", "title": "SDRAM", "text": "La SDRAM, acronimo di \"Synchronous Dynamic Random Access Memory\", ovvero \"DRAM sincrona\", \u00e8 un tipo di RAM utilizzata nelle DIMM per la memoria principale dei personal computer di tipo Pentium e successivi. Un segnale di clock temporizza e sincronizza le operazioni di scambio di dati con il processore, raggiungendo una velocit\u00e0 almeno tre volte maggiore delle SIMM con EDO RAM.\nSi differenziano dalle DRAM normali per il fatto che l'accesso \u00e8 sincrono, ovvero governato dal clock."}
{"id": "516448", "revid": "207192", "url": "https://it.wikipedia.org/wiki?curid=516448", "title": "Coppa del mondo di calcio Stati Uniti 1994", "text": ""}
{"id": "516453", "revid": "767487", "url": "https://it.wikipedia.org/wiki?curid=516453", "title": "Res nullius", "text": "Res nullius \u00e8 un'espressione in lingua latina, che significa letteralmente \"cosa di nessuno\". Con essa si indicano i beni, ossia le cose che possono astrattamente essere oggetto di diritti, che attualmente non si trovino in propriet\u00e0 di alcuno. L'espressione \u00e8 in uso nel diritto civile, nell'ambito della teoria dei beni e della propriet\u00e0. La categoria delle cose di nessuno, mutuata dal diritto romano, \u00e8 a tutti gli effetti ancora valida nell'ordinamento italiano.\nOggetto.\nEssa riguarda esclusivamente i beni mobili, giacch\u00e9 i beni immobili, se non appartengono ai privati, ricadono per volont\u00e0 di legge nel patrimonio dello Stato. Per tale motivo l'art. 923 del codice civile descrive, alla voce \"cose suscettibili di occupazione\", le cose mobili che non sono di propriet\u00e0 di alcuno, ricordando tra esse le cosiddette \"res derelictae\" (\"cose abbandonate\") e gli animali che formano oggetto di pesca.\nUn esempio di \"res nullius\" \u00e8, pertanto, la fauna ittica, in quanto essa non appartiene a nessuno, se non dopo essere stata oggetto di occupazione. La fauna selvatica, in virt\u00f9 della legge n. 968/77, \u00e8 invece divenuta patrimonio indisponibile dello Stato.\nPur se entrambi suscettibili di occupazione, si deve precisare che le \"res nullius\" non sono giuridicamente equiparabili alle \"res derelictae\": mentre le prime, per essere tali, non devono mai essere appartenute ad alcuno, le \"res derelictae\" possono anche essere state di un precedente proprietario, ma ne deve risultare evidente lo stato oggettivo di abbandono (\"corpus derelictionis\") e la riconoscibilit\u00e0 sociale di tale stato (\"animus derelinquendi\"): mentre una sedia abbandonata presso un cassonetto dell'immondizia evidenzia le due menzionate caratteristiche, un portafoglio ai piedi di un avventore di un locale pubblico, che non si \u00e8 accorto della sua caduta, pur essendo in uno stato oggettivo di abbandono, non \u00e8 socialmente riconoscibile come oggetto di cui il legittimo titolare voglia disfarsi, e chiunque se ne appropriasse commetterebbe l'illecito (recentemente depenalizzato) di appropriazione di oggetti smarriti."}
{"id": "516454", "revid": "287204", "url": "https://it.wikipedia.org/wiki?curid=516454", "title": "Baresi", "text": ""}
{"id": "516457", "revid": "486946", "url": "https://it.wikipedia.org/wiki?curid=516457", "title": "Fontanabuona", "text": ""}
{"id": "516458", "revid": "1086375", "url": "https://it.wikipedia.org/wiki?curid=516458", "title": "Chiesa cattolica in Camerun", "text": "La Chiesa cattolica in Camerun \u00e8 parte dell'universale chiesa cattolica, in comunione con il vescovo di Roma, il papa, riconosciuto come suprema guida spirituale.\nStoria.\nLa storia del cattolicesimo in Camerun ha inizio il 18 marzo 1890, quando la Sacra Congregazione per la Propagazione della Fede eresse la prefettura apostolica del Camerun, affidandola ai missionari Pallottini tedeschi. Il 1\u00ba ottobre dello stesso anno, sotto la direzione del vescovo Enrico Viet, primo prefetto apostolico del Camerun, il primo gruppo di missionari Pallottini lascia Amburgo e sbarcava a Douala il 25 ottobre, dopo tre settimane e mezzo di viaggio. A causa delle molte difficolt\u00e0, i missionari non poterono celebrare la prima messa in territorio camerunese se non l'8 dicembre a nella nuova missione di Marienberg: quel giorno consacrarono la missione alla Vergine Maria, Regina degli Apostoli.\nNel 1912, 22 anni dopo l'arrivo dei Pallottini, un'altra congregazione mise piede in terra camerunese: furono i missionari tedeschi della congregazione dei Sacerdoti del Sacro Cuore di Ges\u00f9, ai quali la Santa Sede aveva affidato l'evangelizzazione della nuova prefettura apostolica di Adamaoua, che si estendeva fino al nord del Paese e al Ciad. Ma il lavoro di questi due gruppi di missionari di origine tedesca fu interrotto dalla scoppio della prima guerra mondiale e dall'espulsione dal Paese di tutti i missionari tedeschi. La missione allora fu portata avanti dai laici e dai catechisti.\nI trattati di pace decretarono la divisione del Camerun in due zone di influenza, sotto la tutela della Francia e del Regno Unito. Nel territorio sotto protettorato francese arrivarono allora i missionari della congregazione dello Spirito Santo (1922) e i missionari del Sacro Cuore (1920); mentre nel territorio sotto protettorato inglese arrivarono i missionari di Mill Hill (1922). Nel 1946 il nord del Camerun fu affidato ai missionari Oblati di Maria Immacolata.\nLa Chiesa cattolica camerunese ha ricevuto la visita pastorale di papa Giovanni Paolo II nel 1985 e nel 1995, e quella di papa Benedetto XVI nel 2009.\nOrganizzazione ecclesiastica.\nLa Chiesa cattolica \u00e8 presente sul territorio con 5 sedi metropolitane e 21 diocesi suffraganee.\nStatistiche.\nLa Chiesa cattolica conta circa 4.840.000 battezzati su una popolazione di 17 milioni, pari al 28,4% della popolazione. Ci sono 1.350 preti e 2.600 uomini e donne appartenenti a ordini religiosi.\nLa Chiesa cattolica nel 2004 gestiva:\nNunziatura apostolica.\nLa delegazione apostolica di Dakar, con giurisdizione su tutte le colonie francesi dell'Africa continentale ed insulare (ad eccezione delle regioni del Nordafrica), fu istituita il 22 settembre 1948 con il breve \"Expedit et Romanorum Pontificum\" di papa Pio XII.\nIl 3 maggio 1960 nasce la delegazione apostolica dell'Africa Centro-occidentale con il breve \"Ad universae Ecclesiae\" di papa Giovanni XXIII; essa aveva giurisdizione sul Camerun, la Nigeria, il Gabon, l'Oubangui-Chari, il Congo e il Ciad. Sede del delegato apostolico era la citt\u00e0 di Lagos in Nigeria.\nIl 3 aprile 1965, in forza del breve \"Qui res Africanas\" di papa Paolo VI, \u00e8 istituita la nuova Delegazione apostolica dell'Africa Centrale, con giurisdizione sul Camerun, la Repubblica Centrafricana, il Ciad, il Congo ed il Gabon. Sede del delegato apostolico era la citt\u00e0 di Yaound\u00e9.\nLa nunziatura apostolica in Camerun \u00e8 istituita il 31 ottobre 1966 con il breve \"Quemadmodum semper\" di papa Paolo VI.\nConferenza episcopale.\nI vescovi camerunesi costituiscono la Conferenza episcopale nazionale del Camerun (\"Conf\u00e9rence Episcopale Nationale du Cameroun\", CENC).\nLe origini della conferenza episcopale risalgono all'epoca missionaria. Furono infatti i missionari Pallottini i primi a sentire la necessit\u00e0 di riunirsi per discutere dei problemi legati all'evangelizzazione del Paese. Cos\u00ec nel settembre 1906 a Douala si riunirono i vicari apostolici ed i superiori missionari del Camerun in un \"sinodo missionario\", che venne ripetuto all'inizio del 1914. La prima guerra mondiale e l'espulsione dei missionari tedeschi dal Paese, modificarono le prospettive. In effetti la missione in Camerun, dopo il conflitto mondiale, fu divisa in due: le missioni anglofone dipendevano dalla Nigeria, mentre quella francofone dall'Africa centrale. Nel giugno 1949 si tenne a Yaound\u00e9 la prima conferenza plenaria degli Ordinari delle missioni del Camerun francofono: vi presero parte cinque vescovi sotto la presidenza del Delegato apostolico. Una seconda conferenza, questa volta di tutti gli Ordinari del Paese, si tenne a Nkongsamba nell'aprile 1955: da questo momento le riunioni dei vicari apostolici si tennero periodicamente. Il concilio Vaticano II diede grande impulso alla formazione delle conferenze episcopali: i vescovi camerunesi si riunirono diverse volte a Roma, e il 24 novembre 1962 fondarono ufficialmente la Conferenza episcopale del Camerun, che prese la dicitura ufficiale odierna nel 1972: i suoi statuti, redatti gi\u00e0 in questo anno, furono approvati definitivamente dalla Santa Sede nel 1986.\nLa CENC \u00e8 membro della \"Association des Conf\u00e9rences Episcopales de la R\u00e9gion de l'Afrique Central\" (ACERAC) e del \"Symposium of Episcopal Conferences of Africa and Madagascar\" (SECAM)."}
{"id": "516459", "revid": "68105", "url": "https://it.wikipedia.org/wiki?curid=516459", "title": "Sincronous Dinamic Random Access Memory", "text": ""}
{"id": "516461", "revid": "125859406", "url": "https://it.wikipedia.org/wiki?curid=516461", "title": "History (Italia)", "text": "History, precedentemente noto come The History Channel, \u00e8 un canale televisivo tematico italiano a pagamento, edito da A+E Networks Italia e disponibile sulle piattaforme Sky Italia e UPC Svizzera. Fino al 2012 era controllato da Fox Networks Group Italy e A&amp;E Networks.\nContenuti.\nIl palinsesto \u00e8 costituito da documentari che coprono un vasto campo di periodi e temi, mentre gli argomenti affini sono spesso raccolti in settimane a tema o maratone giornaliere a carattere scientifico, pseudoscientifico e anche di fantascienza. Per via dei suoi contenuti pseudodocumentari, spesso infondati, pseudoscientifici e fantascientifici, e quindi del suo abuso del termine \"storia\", il canale \u00e8 stato aspramente criticato da numerosi scienziati, storici e studiosi accademici.\nI temi trattati sono la storia militare (con particolare riferimento alla seconda guerra mondiale), la storia medievale, la storia del diciannovesimo e ventesimo secolo, la storia della tecnologia e le biografie di importanti personalit\u00e0 narrate con l'ausilio di ricostruzioni e interventi di storici e testimoni, ma a volte anche fatti moderni come la serie \"Guerra di confine\" che parla della polizia di confine americane nel loro lavoro quotidiano.\nStoria.\nHistory \u00e8 stato lanciato da A&amp;E Networks negli Stati Uniti d'America il 1\u00ba gennaio 1995 con il nome \"The History Channel\". Oggi il canale, oltre ad essere presente in Italia, \u00e8 presente in svariate nazioni: Canada, Germania, Inghilterra, Australia, Nuova Zelanda, Portogallo, Irlanda, Israele, Spagna, Polonia, Turchia, Paesi Bassi, Belgio, Romania, Serbia, Sudafrica, America Latina e Asia meridionale.\nIl canale, tra febbraio e marzo 2008, ha modificato totalmente la sua brand identity, prima cambiando il logo e in seguito il nome da \"The History Channel\" a \"History\".\nLa versione italiana del canale ha iniziato le trasmissioni il 31 luglio 2003, in concomitanza con la nascita della pay tv Sky Italia. Inizialmente, il palinsesto della versione italiana ha semplicemente tradotto serie realizzate per il canale anglofono, per poi realizzare alcune produzioni sulla storia d'Italia specificamente rivolte al pubblico italiano.\nOggi il canale \u00e8 presente in 2 versioni: History HD e History +1. Dal 1\u00ba dicembre 2011 il canale insieme al suo \"timeshift\" sono trasmessi in formato panoramico e dal 1\u00ba febbraio 2012 \u00e8 nato il canale simulcast History HD che trasmette in alta definizione.\nDal 9 settembre 2020 il canale \u00e8 visibile esclusivamente in HD sul satellite; tuttavia la versione SD del canale continua ad essere disponibile in streaming su Sky Go.\nIl 18 marzo 2021 la versione SD del canale viene definitivamente chiusa e sostituita dalla versione HD anche su Sky Go.\nIl 1\u00ba luglio 2021 i canali si trasferiscono rispettivamente alle numerazioni 411 e 412.\nAltre versioni.\nHistory +1.\nHistory +1 \u00e8 la versione timeshift del canale che trasmette la programmazione posticipata di un'ora, \u00e8 sintonizzata nella posizione 408 dello Sky Box.\nHistory HD.\nHistory HD \u00e8 la versione simulcast in alta definizione del canale, nato il 1\u00ba febbraio 2012 \u00e8 sintonizzabile al canale 407 dello Sky Box HD."}
{"id": "516464", "revid": "2199897", "url": "https://it.wikipedia.org/wiki?curid=516464", "title": "Alleanza dei Democratici Indipendenti in Europa", "text": "L'Alleanza dei Democratici Indipendenti in Europa (ADIE, noto soprattutto nella sua dimensione in lingua francese: \"Alliance des D\u00e9mocrates Ind\u00e9pendants en Europe\") era un partito politico europeo fondato nel 2005 per raggruppare eurodeputati e movimenti politici indipendentisti di 7 Stati membri e sciolto il 31 dicembre 2008.\nIn seguito al \"No\" espresso, tramite referendum, da Francia e Paesi Bassi all'attuazione della Costituzione Europea, i membri fondatori dell'ADIE hanno deciso di dotarsi di una struttura di cooperazione di scambio per rappresentare \"un'altra Europa\", alternativa alla tecnocrazia che viene definita \"incapace di fronteggiare le sfide del secolo\".\nEra contrario alla creazione di una democrazia europea sovranazionale (obiettivo considerato \"impossibile\") ma si proponeva di rivitalizzare le democrazie nazionali. Per questa ragione il partito era considerato nella categoria degli euroscettici."}
{"id": "516466", "revid": "287204", "url": "https://it.wikipedia.org/wiki?curid=516466", "title": "Gecekondu", "text": "Gecekondu (pronuncia: ) (plurale gecekondular) \u00e8 una parola turca che significa una casa edificata senza permessi corretti, una baracca, una capanna. \u201c\"Gecekondu b\u00f6lgesi\"\u201d' \u00e8 un quartiere fatto da \"\"gecekondular\". Questo tipo di abitazioni \u00e8 frequente nei sobborghi delle grandi citt\u00e0 della Turchia.\nEtimologia.\nIn turco, \u201c\"gece\"\u201d \u00e8 \u201cla notte\u201d e \u201c\"kondu\"\u201d vuol dire \u201cmesso di colpo\u201d (dal verbo \u201c\"kondurmak\"\u201d, \u201cmettere all'improvviso\u201d). Di fatto il termine \u201c\"gecekondu\"\u201d viene a dire \u201cedificato in una notte\u201d. Eppure \u201c\"b\u00f6lge\"\u201d significa \u201cuna zona, un quartiere, perfino una regione\u201d, dunque \u201c\"gecekondu b\u00f6lgesi\"\u201d \u00e8 \u201cun quartiere di baracche edificate in pochissimo tempo\u201d.\nUso della parola.\nNell'uso comune, \"gecekondu\" si riferisce ai condomini e case costruiti in pochissimo tempo da persone immigrate nella periferia delle grandi citt\u00e0 turche (Istanbul, Ankara, Smirne), provenienti dalle campagne rurali depresse, soprattutto dell'est del paese. Questa gente sfrutta un vuoto legislativo che permette di cominciare a costruire dopo il tramonto e poi, se il fabbricato \u00e8 finito prima dell'alba e le autorit\u00e0 non se ne sono rese conto a tempo e forma debiti, allora quello non si tocca. Le autorit\u00e0 non possono gi\u00e0 staccare sommariamente la capanna, soltanto iniziare una procedura legale che di solito prende tantissimo tempo e alla fine la baracca rimane lo stesso. Dopo la prima notte conquistata a fatica, il \"gecekondu\"\" continua a farsi in economia in pochi giorni seguendo il principio dell'autocostruzione, con l'aiuto di parenti ed amici. Sono case che per definizione non rispettano vincoli urbanistici. Il tutto per permettere l'inurbamento di persone che altrimenti non avrebbero casa. \nIl termine apparve per la prima volta nel 1947 ed \u00e8 mutato di significato pi\u00f9 volte nel tempo. Con un atteggiamento pragmatico del governo turco e con le leggi 1948/5218 e 1949/5228 si trasformarono numerose abitazioni abusive in legittime attraverso l'amnistia sulla costruzione (\"imar aff\u0131\", da \"imar\", \"lavori pubblici\", e \"af\", \"amnistia\"), pertanto il termine, in un assetto cos\u00ec dinamico, si sposta sempre di pi\u00f9 dal definire le singole costruzioni (legittimate) al definire i quartieri. Si stima che nella sola Istanbul circa un milione di abitanti vivano in \"gecekondu\". Al momento, alcuni quartieri di \u201cgecekondu\u201d si stanno buttando gi\u00f9 e sostituendo con complessi urbani di edilizia residenziale sviluppati dallo Stato Turco. Un importante effetto collaterale del fenomeno \u201cgecekondu\u201d \u00e8 che il censimento delle grandi citt\u00e0 turche \u00e8 affidabile\nAltrove.\nIn altre parti del mondo sono presenti strutture simili alle Gecekondu. In turco il termine si riferisce alla singola casa che per estensione si allarga ai quartieri totalmente abusivi. Con questa seconda definizione si pu\u00f2 paragonare alle \"favelas\" brasiliane senza avere delle stesse una autonoma ed autogestita organizzazione sociale."}
{"id": "516470", "revid": "602120", "url": "https://it.wikipedia.org/wiki?curid=516470", "title": "Faisal II d'Iraq", "text": ""}
{"id": "516471", "revid": "1437331", "url": "https://it.wikipedia.org/wiki?curid=516471", "title": "Coppa delle Coppe 1969-1970", "text": "La Coppa delle Coppe 1969-1970 \u00e8 stata la 10\u00aa edizione della competizione calcistica europea Coppa delle Coppe UEFA. Venne vinta dal Manchester City nella finale vinta contro il G\u00f3rnik Zabrze."}
{"id": "516476", "revid": "125409174", "url": "https://it.wikipedia.org/wiki?curid=516476", "title": "Metagioco", "text": "Il metagioco (\"metagame\" o \"metagaming\", in inglese) sono le attivit\u00e0 percepite come esterne o periferiche al gioco, pur essendo importanti per l'esperienza di gioco. Sono aspetti che non derivano direttamente dalle regole, ma \"dall'interazione con l'ambiente e il contesto\", elementi che includono l'atteggiamento dei giocatori, il loro stile di gioco, la loro reputazione e il contesto sociale nel quale si gioca. Metagioco \u00e8 anche il pensare al gioco fuori dal gioco e portare questi pensieri nel gioco per ottenere un risultato.\nClassificazione.\nRichard Garfield lo definisce come \"la maniera in cui un gioco interagisce con la nostra vita\" e ne evidenzia quattro diverse categorie: cosa un giocatore apporta ad un gioco; cosa un giocatore prende da un gioco; cosa succede tra una partita ed un'altra; cosa accade durante una partita che non \u00e8 prettamente gioco.\nCosa un giocatore apporta al gioco.\nUn giocatore apporta sempre qualcosa ad un gioco, in maniera pi\u00f9 o meno consapevole. Per esempio la scelta dei vari bastoni che un giocatore di golf decide di portare con se ad una partita o il mazzo che un giocatore porta ad un torneo di \"\". Nei giochi di carte collezionabili infatti, il costruirsi un mazzo e scegliere le giuste carte \u00e8 un'attivit\u00e0 che per molti giocatori occupa una quantit\u00e0 di tempo pari a quella del gioco stesso; \u00e8 talmente importante che ci sono giocatori specializzati in questo, noti non tanto come grandi giocatori, ma per le loro doti di analisi e di deckbuilding. Nel senso, possono non avere quelle caratteristiche tali da renderli dei bravi giocatori, ma hanno una conoscenza del gioco e del metagame che sfruttano in maniera creativa per ideare mazzi innovativi. Anche lo studio di certe aperture negli scacchi o l'abilit\u00e0 di memorizzare carte in una partita a Briscola sono risorse mentali, che un giocatore apporta al gioco. \nCon il termine metagioco ci si pu\u00f2 anche riferire ad un'attivit\u00e0 la cui funzione \u00e8 creare o modificare le regole di un gioco, cio\u00e8 quel processo creativo che mettono in campo alcuni giocatori nel creare le proprie house rules. Pertanto, si pu\u00f2 giocare a un metagame mentre si scelgono quali regole dovranno essere applicate durante il gioco stesso.\nIn alcuni specifici videogiochi come i picchiaduro, la schermata iniziale di selezione del personaggio \u00e8 un elemento del metagame. Il personaggio scelto dall'avversario ha vari punti di forza che possono essere evitati e punti di debolezza che possono essere sfruttati pi\u00f9 facilmente a seconda del personaggio che si sceglie per affrontarlo, la scelta fa parte del metagioco a patto che il giocatore sia a conoscenza di tali punti di forza e di debolezza.\nIn un wargame come \"Warhammer Fantasy Battle\", i giocatori spendono molto tempo nell'ideare il proprio esercito, sia esteticamente che strategicamente. Garfield fa notare che questo impegno \u00e8 un processo che entusiasma sempre il giocatore. Inoltre, fattore da non sottovalutare, ogni giocatore, spesso in maniera involontaria, porta in gioco la propria reputazione di giocatore: la sua posizione in classifica; la sua propensione a bluffare o infastidire gli avversari, la sua correttezza, la sua competitivit\u00e0.\nCosa un giocatore prende da un gioco.\nChe sia un premio in denaro o la reputazione all'interno del proprio gruppo, sempre si prende qualcosa da un gioco. Ogni giocatore trae esperienza sia per quanto concerne una maggior conoscenza del gioco stesso, sia per quanto riguarda una maggior conoscenza dei propri avversari e del loro modo di giocare. Tutte cose che influenzeranno le sue partite future. Alla fine di una sessione ogni giocatore trae con s\u00e9 anche una storia, sia questo il racconto del modo rocambolesco con il quale si \u00e8 ribaltato il risultato e una partita gi\u00e0 persa si \u00e8 trasformata in vittoria oppure il ricordo di quelle mosse giuste o quelle sbagliate che hanno segnato una sfida, il ricordo di quei momenti divertenti avvenuti durante una partita, quel bagaglio di sensazioni e ricordi che rimangono appiccicati al giocatore.\nCosa succede tra una partita e l'altra.\nIl tempo tra una partita ed un'altra \u00e8 un mondo ricco di metagame, che per molti giocatori pu\u00f2 avere un'importanza tanto grande quanto il gioco stesso. Di solito questo tempo serve per riflettere sulle proprie strategie, allenarsi o pianificare le future partite, attivit\u00e0 che possono includere esercizi di memoria, una lettura approfondita di regolamenti o di manuali ed articoli. Anche lo studio dell'avversario e del suo stile di gioco, informarsi sulle strategie tipicamente utilizzate da uno specifico giocatore, sono informazioni utili se ci si sta preparando per incontrarlo ad un torneo. Guardare registrazioni delle partite della squadra avversaria \u00e8 una prassi comune nel calcio come nell'hockey su prato. Studiare le risposte alle aperture tipiche degli scacchi \u00e8 essenziale per un buon giocatore.\nLe discussioni che si fanno alla fine di una partita a proposito del gioco e della partita stessa sono metagame. Tutte le ore perse a confabulare con gli amici, a contrattare, negoziare ed escogitare colpi bassi per una futura sessione a \"Risiko\", sono metagioco. Ma anche dipingere le miniature \u00e8 un passatempo che rientra nel metagame e pure attaccare adesivi sulla propria tavola da skateboard. Sono tutte attivit\u00e0 immersive che trasportano il gioco in un contesto esterno al gioco stesso.\nNei moderni giochi per computer, in particolare nei giochi casual, per tablet o smartphone, quelle attivit\u00e0 fuori dal gioco che danno bonus per il gioco stesso sono considerate elementi del metagame, in quanto sono giochi al di fuori del gioco reale. Rientrano quindi in questo contesto i reward systems, giochi di realt\u00e0 aumentata e la gamification.\nCosa accade durante il gioco che non \u00e8 prettamente gioco.\nCi sono varie cose che succedono durante una partita, incidendone sul risultato. Un ottimo esempio \u00e8 il \"Texas Hold'em\" dove la strategia fondamentale consiste nel calcolare le probabilit\u00e0 associate alle carte sul tavolo, alle carte nelle mani dei giocatori e il rischio relativo alle scommesse che si fanno e che prendono conto di queste statistiche. Il metagame \u00e8 invece la combinazione di ci\u00f2 che i giocatori conoscono riguardo ai loro avversari, le abitudini degli altri giocatori, le tattiche precedentemente usate, la loro attitudine. Si capisce facilmente come le giocate saranno quindi influenzate dalla somma e l\u2019analisi di queste due componenti. In questo senso il metagame \u00e8 la consapevolezza e il \u201csaper leggere\u201d un pi\u00f9 ampio contesto di gioco.\nAnche Mohammed Ali quando, tra un pugno ed un altro, sbeffeggiava e provocava i propri avversari per intimidirli, irritarli ed indurli all'errore, stava giocando un metagame contro di loro. Generalmente, per\u00f2, un atteggiamento di disturbo e di trash talking, a livelli dilettantistici \u00e8 sconsigliato, mal visto e considerato per lo pi\u00f9 scorretto. \nRientrano in questa categoria anche quelle lunghe discussioni tra i giocatori di ruolo ed il dungeon master, durante quelle parentesi di gioco che estraniano dal mondo in cui si svolge il gioco. \nUtilizzo del termine nei giochi di ruolo.\nI giochi di ruolo sono ricchi di metagame: basti pensare a quanto ammonta il tempo speso fuori dal gioco pensando al gioco stesso. Bisogna per\u00f2 evidenziare un uso particolare del termine \"metagioco\" che riguarda questi giochi e che rientra nel primo caso evidenziato da Richard Garfield e cio\u00e8 a \"cosa un giocatore apporta al gioco\". Ci\u00f2 avviene quando il giocatore fa utilizzo delle proprie conoscenze in situazioni in cui invece sarebbero richieste le conoscenze del personaggio. Un personaggio governato da un \"metagiocatore\" non agisce seguendo le proprie esperienze di gioco, n\u00e9 secondo il proprio \"background\". Tale comportamento \u00e8 generalmente mal considerato nelle comunit\u00e0 dei giocatori, in quanto non tiene conto della sospensione dell'incredulit\u00e0 e altera il bilanciamento del gioco. Ciononostante, alcuni giochi di ruolo narrativisti indipendenti favoriscono deliberatamente il metagioco nella cosiddetta \"attitudine del regista\" e incoraggiano le conversazioni tra giocatori.\nEcco alcuni esempi di metagioco nei giochi di ruolo:\nUtilizzo del termine nei giochi di carte collezionabili.\nIn \"\" e in altri giochi di carte collezionabili, con metagame si intende essenzialmente \"la descrizione di ci\u00f2 che giocano gli altri\". Cio\u00e8, in un determinato contesto di gioco, questo si focalizza sulla conoscenza dei mazzi pi\u00f9 in voga, la migliore configurazione delle carte, le sinergie pi\u00f9 forti e le strategie pi\u00f9 efficaci.\nIn una partita a Magic ci sono (almeno) due giocatori, mentre si ha il controllo sulla scelta delle proprie carte, la variante principale \u00e8 il mazzo giocato dall'avversario. Tenere presente questa variabile, durante la costruzione del proprio mazzo, vuol dire prendere in considerazione il metagame. La conoscenza del metagame porta alla costruzione di mazzi migliori dal punto di vista della strategia generale, ma anche alla costruzione di mazzi che siano in grado di affrontare il mazzo degli altri. L'obiettivo \u00e8 costruire un mazzo pi\u00f9 forte possibile.\nLa conoscenza delle tendenze del metagame e dei flussi di gioco pu\u00f2 dare ai giocatori un vantaggio rispetto agli altri partecipanti, sia mentre stanno giocando, permettendo loro di riconoscere rapidamente che tipo di mazzo hanno gli avversari e individuando le loro probabili carte e le strategie; sia durante il processo di costruzione del mazzo, consentendo di selezionare quelle carte che si comportano meglio contro i tipi di mazzo pi\u00f9 diffusi, a scapito per\u00f2 delle prestazioni rispetto a quelli pi\u00f9 rari. In questi ambienti il metagame \u00e8 spesso influenzato e controllato da nuovi elementi aggiunti dagli sviluppatori e dagli editori, dalle le nuove espansioni di carte o dalle liste di carte bandite dal gioco. \nSe in un piccolo gruppo di amici \u00e8 facile descrivere e conoscere il metagame, in quanto si ci si conosce l'un l'altro e spesso vengono giocati gli stessi mazzi, nei tornei il metagame non \u00e8 cos\u00ec definito in quanto non si conoscono gli avversari e spesso verranno giocati mazzi sconosciuti. In questi casi, i giocatori sono comunque in grado di prevedere i mazzi con i quali si scontreranno al torneo: in base al passaparola; la lettura di blog, forum e articoli specifici; in base a ci\u00f2 che \u00e8 stato giocato al torneo precedente; un\u2019impressione sulla tendenza generale dei mazzi, la loro forza e strategia; sulla conoscenza dei mazzi pi\u00f9 in voga... \nAnche il mercato secondario e la vendita di carte singole \u00e8 fortemente influenzato dalle tendenze del metagame: le carte diventano pi\u00f9 preziose quando sono popolari, variando molto di prezzo a seconda della loro rarit\u00e0."}
{"id": "516477", "revid": "2176804", "url": "https://it.wikipedia.org/wiki?curid=516477", "title": "Spalla", "text": "In anatomia umana, la spalla \u00e8 una regione di unione tra l\u2019arto superiore e il torace. Al contrario dell'anca (l'analoga regione di unione dell'arto inferiore al tronco) \u00e8 costituita da diverse unit\u00e0 giunturali. La principale funzione della spalla e di tutto l'arto superiore \u00e8 quella di permettere di atteggiare la mano in diverse posizioni per poter effettuare la moltitudine di compiti che \u00e8 capace di svolgere.\nOsteologia.\nLo scheletro della spalla comprende le seguenti ossa.\nContribuiscono funzionalmente anche le coste della gabbia toracica, che si articolano con sterno e vertebre e offrono superficie di scorrimento alla scapola, e le vertebre toraciche, che si articolano appunto con le coste.\n\"Cingolo scapolare\" \u00e8 una locuzione usata spesso per riferirsi al complesso di scapola, clavicola e sterno.\nArtrologia.\nCome accennato la spalla \u00e8 costituita da diverse articolazioni che insieme formano un'unit\u00e0 funzionale suddivisibile in due gruppi. Il primo gruppo articolare identifica i rapporti tra omero e scapola; il secondo racchiude i rapporti articolari all'interno del cingolo scapolare. In ciascuno dei due gruppi le articolazioni sono meccanicamente coordinate, cio\u00e8 esse funzionano obbligatoriamente nello stesso tempo. In pratica, i due gruppi funzionano simultaneamente, seguendo delle proporzioni variabili nel corso dei movimenti. Si pu\u00f2 dunque dire che le diverse articolazioni del complesso funzionino simultaneamente e in proporzioni variabili da un gruppo all'altro.\nSecondo gruppo articolare.\nAlcuni Autori includono concettualmente le articolazioni costo-vertebrali.\nSintesi dei legamenti della spalla.\nI legamenti del complesso articolare della spalla con relative inserzioni e funzione, sono schematizzati nella seguente tabella.\nMiologia.\nVi sono cinque muscoli primariamente responsabili del movimento della scapola.\nI muscoli che avvolgono l'articolazione gleno-omerale sono i seguenti.\nUn altro muscolo con influenza sul cingolo scapolare \u00e8 il seguente.\nChinesiologia.\nIl complesso gruppo di unit\u00e0 giunturali della spalla permette al braccio un'enorme possibilit\u00e0 di movimento in tutti e tre i piani dello spazio e attorno a tutti e tre gli assi. I movimenti della spalla possono dividersi nei \"movimenti gleno-omerali\", nei \"movimenti del cingolo scapolare\" e nei \"movimenti combinati del complesso articolare della spalla\" secondo il cosiddetto \"ritmo scapolo-omerale\".\nMovimenti gleno-omerali.\nI movimenti puri dell\u2019articolazione gleno-omerale possono essere riuniti nelle seguenti categorie: \"flessione\" ed \"estensione\" nel piano sagittale; \"rotazione interna\", \"rotazione esterna,\" \"abduzione\" \"orizzontale\" e \"adduzione orizzontale\" nel piano trasversale. L'ampiezza dei movimenti \u00e8 riportata nella tabella seguente.\nMovimenti del cingolo scapolare.\nI movimenti del cingolo scapolare puri invece sono l'\"elevazione\" e la \"depressione\" (o \"abbassamento\"), la \"abduzione\" (o \"protrazione\") e la \"adduzione\" (o \"retrazione\") e la \"rotazione verso l'alto\" e \"verso il basso\". Poich\u00e9 questi movimenti possono essere osservati meglio guardando la scapola, essi sono comunemente descritti come \"movimenti della scapola\". Elevazione/depressione e protrazione/retrazione della scapola sono movimenti essenzialmente lineari. Durante la rotazione verso l'alto e verso il basso della scapola avvengono invece movimenti angolari. In genere, per definire la direzione di rotazione della scapola, si prende come punto di riferimento l\"'angolo inferiore\": durante la rotazione verso l'alto, l'angolo inferiore della scapola ruota verso l'alto e si allontana dalla colonna vertebrale, mentre nella rotazione verso il basso vi \u00e8 un ritorno nella posizione anatomica neutra. L'ampiezza dei movimenti \u00e8 riportata nella tabella seguente.\nMovimenti combinati del complesso articolare della spalla.\nDurante la realizzazione di attivit\u00e0 funzionali, i movimenti gleno-omerali si accompagnano, in vari punti dell'escursione articolare, a movimenti della scapola, della clavicola e del tronco. Questi movimenti allargano le capacit\u00e0 funzionali della spalla e senza di essi i movimenti dell'arto superiore sarebbero nettamente limitati. I movimenti combinati si esplicano essenzialmente durante l\"'elevazione del braccio\", in flessione e in abduzione.\nRitmo scapolo-omerale.\nIl ritmo scapolo-omerale \u00e8 un concetto che consente di descrivere ulteriormente la relazione di movimento tra articolazione gleno-omerale e cingolo scapolare. I primi 60\u00b0 di elevazione in flessione e i primi 30\u00b0 di elevazione in abduzione sono considerati un movimento puro dell'articolazione gleno-omerale. Oltre questi gradi, per ogni 2 gradi di flessione o abduzione effettuati, la scapola deve ruotare verso l'alto di 1 grado. La proporzione di 2:1 costituisce il \"ritmo\" di movimento.\nIl ritmo scapolo-omerale assolve tre scopi funzionali: permette l'ampio range di movimento della spalla, mantiene a livelli ottimali il rapporto particolare tra la testa dell'omero e la cavit\u00e0 glenoidea e contribuisce a mantenere il miglior rapporto lunghezza-tensione dei muscoli gleno-omerali.\nPiano scapolare e \"scaption\".\nUn termine anglosassone che si riscontra in letteratura, in particolare riguardo agli esercizi terapeutici per delle particolari condizioni della spalla, \u00e8 \"scaption\". Tale termine descrive un movimento intermedio tra flessione e abduzione che avviene sul cosiddetto \"piano scapolare\". Il piano scapolare si trova circa 30\u00b0 davanti al piano frontale e 45\u00b0 a lato del piano sagittale. Con il movimento \u201cscaption\u201d della spalla \u00e8 possibile ottenere 180\u00b0 di movimento. La maggior parte delle attivit\u00e0 funzionali della spalla avviene su tale piano.\nMovimenti accessori dell'articolazione gleno-omerale.\nLa testa omerale ha una superficie articolare maggiore rispetto alla fossa glenoidea (in media 3-4 volte pi\u00f9 grande). Se la testa omerale ruotasse semplicemente nella cavit\u00e0 glenoidea durante l'elevazione in abduzione, uscirebbe dalla superficie articolare prima che si sia verificata buona parte del movimento. Inoltre, la linea di trazione verticale del deltoide trazionerebbe la testa contro il processo acromiale. Sono i movimenti artrocinematici di rotolamento, scorrimento e rotazione sul proprio asse (\"spin\") che consentono l'articolarit\u00e0 dell'omero con la fossa glenoidea. Appena avviene l'abduzione, la testa omerale rotola attraverso la fossa; nello stesso momento, essa scivola inferiormente mantenendo l'articolarit\u00e0 con la stessa cavit\u00e0 glenoidea. Ci\u00f2 \u00e8 compiuto dalla muscolatura della cuffia dei rotatori: il sovraspinato traziona la testa dell'omero nella fossa, mentre gli altri muscoli della cuffia tirano la testa omerale internamente e verso il basso contro la fossa. Il labbro glenoideo serve ad aumentare leggermente la profondit\u00e0 della cavit\u00e0, rendendo pi\u00f9 congruenti le superfici articolari. Un'ulteriore caratteristica dell'elevazione in abduzione \u00e8 che il range di movimento completo pu\u00f2 essere raggiunto solo se anche l'articolazione gleno-omerale compie una rotazione esterna, perch\u00e9 in tal modo la grande tuberosit\u00e0 dell'omero o trochite viene ruotata evitando il contatto col processo acromiale sovrastante.\nVascolarizzazione e drenaggio linfatico.\nL'irrorazione arteriosa proviene da molte fonti, poich\u00e9 attorno alla scapola \u00e8 presente un'importante anastomosi che coinvolge vasi che provengono dall'arteria succlavia e dalle arterie ascellari e dall'aorta discendente. Tale dispositivo anastomotico provvede al regolare afflusso del sangue ai territori periferici attraverso i circoli collaterali quando la compressione funzionale di tratti arteriosi rende necessario l\u2019intervento di vie alternative.\nLa vascolarizzazione dell'articolazione della spalla \u00e8 dovuta a diramazioni che originano dal ramo sovrascapolare dell'arteria succlavia, dal ramo acromiale dell'arteria toracoacromiale e da rami delle arterie circonflesse anteriore e posteriore; le ultime tre sono tutte diramazioni dell'arteria ascellare.\nIl drenaggio venoso \u00e8 dato da vene che hanno lo stesso nome e che portano il sangue alla giugulare esterna e alle vene ascellari.\nIl drenaggio linfatico dell'articolazione si deve ai linfonodi ascellari, con l'eventuale passaggio per il gruppo apicale del tronco linfatico succlavio.\nInnervazione.\nL'innervazione dell'articolazione della spalla \u00e8 fornita da ramuscoli di molti nervi che passano nelle vicinanze. Queste piccole diramazioni provengono dai nervi sovrascapolare, ascellare, sottoscapolare, pettorale laterale e muscolocutaneo, a origini dalle radici C5, C6 e C7.\nPatologie comuni.\nRigidit\u00e0.\nLa rigidit\u00e0 di spalla \u00e8 un comune denominatore per diverse patologie, ad esempio capsulite adesiva, tendinopatia calcifica e artrosi gleno-omerale.\nLa capsulite adesiva della spalla, comunemente detta \"spalla congelata\", \u00e8 causata dall'infiammazione e dalla progressiva rigidit\u00e0 della capsula di tessuto connettivo che avvolge l'articolazione. In tale patologia tipicamente i sintomi si presentano in maniera lieve e peggiorano gradualmente nel tempo; si tratta di una condizione dolorosa e invalidante, che spesso causa notevole frustrazione nel paziente a causa dei lunghi tempi di recupero. La patologia comporta una limitazione forte dei movimenti della spalla. Il dolore costante, che tende a peggiorare nelle ore notturne, pu\u00f2 rendere impossibili anche i gesti pi\u00f9 semplici. La capsulite adesiva \u00e8 pi\u00f9 frequente nel sesso femminile, in un'et\u00e0 compresa fra i 35 e i 50 anni e si associa spesso a malattie metaboliche (diabete, ipertiroidismo, ipotiroidismo); si pensa anche che possa essere collegata a problemi autoimmuni. La capsulite adesiva si manifesta solitamente in maniera progressiva:\nLe evidenze scientifiche riguardanti l\u2019efficacia dei trattamenti non chirurgici ad oggi consigliano fisioterapia e terapia infiltrativa. La chirurgia \u00e8 riservata soltanto ai pazienti con sintomi persistenti e resistenti al trattamento conservativo.\nLa tendinopatia calcifica \u00e8 una condizione molto frequente caratterizzata da depositi calcifici a causa di un'infiammazione cronica, per lo pi\u00f9 a livello del tendine del sovraspinato ma anche a livello dell\u2019infraspinato e sottoscapolare. La spalla si presenta rigida al movimento passivo di elevazione in abduzione ma libera in extrarotazione, condizione che la differenzia dalla capsulite adesiva. Ad oggi non esiste consenso su quale sia il miglior trattamento ma l\u2019approccio conservativo \u00e8 senz\u2019altro la prima strada da percorrere.\nL\u2019artrosi \u00e8 un\u2019affezione delle articolazioni che avviene quando si usura la cartilagine che ricopre le superfici articolari sia a causa sconosciuta o artrosi primaria oppure secondaria come conseguenza di fratture, artrite reumatoide, lesione massiva di cuffia, ecc. Quando l\u2019articolazione perde la cartilagine l\u2019osso cresce in maniera anomala nel tentativo di riparare il danno (andando a costituire degli osteofiti) ma anzich\u00e9 migliorare la situazione questa peggiora provocando dolore, rigidit\u00e0 e debolezza. Nel caso in cui il trattamento conservativo si riveli inefficace la scelta chirurgica pu\u00f2 rendersi indispensabile nella risoluzione del dolore e recupero della funzionalit\u00e0, talvolta con l'impianto di una \"endoprotesi articolare\".\nDolore correlato alla cuffia dei rotatori (RCRSP).\nL'acronimo RCRSP (\"rotator cuff related shoulder pain\", \"dolore alla spalla correlato alla cuffia dei rotatori\") si riferisce al quadro clinico di dolore e disabilit\u00e0 nel movimento e funzione della spalla soprattutto durante l\u2019elevazione (in flessione e in abduzione) e la rotazione esterna gleno-omerale. Numerosi sono i fattori che possono contribuire a sviluppare questa problematica ma sembrerebbe che la causa principale sia un eccessivo e maladattato carico imposto al tessuto, influenzato dall\u2019et\u00e0, dallo stile di vita, dallo stato ormonale e da fattori genetici. Il dibattito riguardante la causa, il meccanismo o meccanismi responsabili del dolore, correlazione tra sintomi e fallimento strutturale dei tendini della cuffia e il ruolo ed estensione dell\u2019infiammazione \u00e8 ancora aperto. Diagnosi come \"sindrome da conflitto subacromiale\", \"tendinopatia della cuffia dei rotatori\", \"lesione atraumatica parziale\" e/o \"a tutto spessore della cuffia\" sono tutte comprese al interno del RCRSP. La stessa \"sindrome da conflitto\" (o da \"impingement\") \"subacromiale\" in particolare, indicata come la pi\u00f9 frequente delle sindromi con RCRSP, potrebbe in realt\u00e0 conseguire alla tendinopatia della cuffia dei rotatori.\nLa chirurgia per decompressione non si \u00e8 dimostrata pi\u00f9 efficace della chirurgia placebo o di un programma di esercizi terapeutici e visto che \u00e8 associata a dei rischi non dovrebbe essere considerata come prima scelta terapeutica. La \"fisioterapia basata sugli esercizi\" si \u00e8 dimostrata efficace nella diminuzione del dolore, incremento della funzionalit\u00e0 e movimento attivo; la \"terapia manuale\" potrebbe aggiungere un ulteriore beneficio, a breve termine, ma associata all\u2019esercizio terapeutico. L\u2019infiltrazione di cortisone sembra essere invece una valida alternativa sia come monoterapia che in abbinamento agli esercizi, mentre i farmaci antinfiammatori non steroidei possono essere di aiuto in aggiunta al programma di esercizi terapeutici. Ultrasuoni, LASER, campi elettromagnetici pulsati (ipertermia, TECAR, ecc.) e onde d\u2019urto non si sono dimostrati efficaci, anzi, sono fortemente sconsigliati nel trattamento del RCRSP.\nLussazioni.\nUna delle lussazioni articolari pi\u00f9 classiche \u00e8 quella dell'articolazione gleno-omerale, poich\u00e9 la sua estrema mobilit\u00e0 si associa a una scarsa stabilit\u00e0. In tal caso la testa dell\u2019omero fuoriesce totalmente o parzialmente (in quest\u2019ultimo caso si parla di \"sublussazione\") dalla cavit\u00e0 glenoidea in cui \u00e8 posta e si distingue tra lussazione \"anteriore\" (molto pi\u00f9 frequente) e \"posteriore\", a seconda della direzione di spostamento rispetto alla posizione fisiologica. Nella lussazione vengono sempre danneggiati i legamenti e possono essere danneggiate anche altre strutture, come la capsula articolare, il labbro glenoideo o strutture ossee circostanti come parte dell'acromion. La causa di solito \u00e8 un episodio traumatico (caduta, trauma sportivo, incidente stradale), in seguito al quale pu\u00f2 conseguire un'instabilit\u00e0 di spalla che pu\u00f2 portare a episodi di rilussazione, non necessariamente causati da nuovi eventi traumatici. Il trattamento della lussazione pu\u00f2 essere conservativo o chirurgico a seconda delle strutture lesionate e del grado di instabilit\u00e0; in ogni caso \u00e8 necessario intraprendere un percorso di fisioterapia mirata alla stabilizzazione articolare, mediante opportuno rinforzo muscolare, e al recupero dei movimenti.\nLa sublussazione della spalla nel paziente emiplegico \u00e8 un problema molto frequente e che si presenta assieme alla flaccidit\u00e0 muscolare. L\u2019ipotonia di alcuni muscoli che circondano l'articolazione gleno-omerale (in particolare i muscoli sovraspinato, sottospinato e il deltoide), insieme all\u2019ipertonia di altri gruppi muscolari, pu\u00f2 causare una perdita parziale del rapporto tra la testa dell\u2019omero e la cavit\u00e0 glenoidea della scapola. Questa situazione \u00e8 resa evidente dalla semplice osservazione esterna: il paziente presenta un piccolo gradino all\u2019altezza della spalla, segno che l\u2019omero \u00e8 scivolato dalla sua sede fisiologica.\nDistorsioni e fratture.\nCon diastasi acromion-clavicolare si descrive comunemente la grande variet\u00e0 di infortuni che possono colpire i legamenti nell'articolazione acromion-clavicolare. In una distorsione di I grado, il legamento acromion-clavicolare si stira; in una distorsione di II grado il legamento acromion-clavicolare si rompe e il legamento coraco-clavicolare si stira; in una distorsione di III grado si ha la rottura di entrambi i legamenti.\nLa frattura di clavicola \u00e8 considerata la frattura pi\u00f9 frequente nei bambini ed \u00e8 tipica di una caduta sul versante laterale della spalla o sul braccio iperesteso. La clavicola solitamente si rompe nel suo punto mediano.\nUn'altra frattura che viene causata da una caduta sul braccio iperesteso \u00e8 la frattura del collo dell'omero, pi\u00f9 comune nei soggetti anziani. Le fratture medio-omerali sono spesso causate da un impatto diretto o da una forza di torsione. Le fratture spiroidi in questa parte dell'omero possono aumentare il rischio di una lesione del nervo radiale, poich\u00e9 questo decorre vicino all'osso."}
{"id": "516479", "revid": "767487", "url": "https://it.wikipedia.org/wiki?curid=516479", "title": "Mia moglie \u00e8 una pazza assassina?", "text": "Mia moglie \u00e8 una pazza assassina? (\"So I Married an Axe Murderer\") \u00e8 un film diretto dal regista Thomas Schlamme. \u00c8 una commedia thriller, con protagonista Mike Myers.\nTrama.\nCharlie Mackenzie sposa una fantastica donna la quale, per\u00f2, ha un passato oscuro."}
{"id": "516482", "revid": "33751", "url": "https://it.wikipedia.org/wiki?curid=516482", "title": "Nazionale di calcio dello Zimbabwe", "text": "La nazionale di calcio dello Zimbabwe \u00e8 la rappresentativa calcistica dello Zimbabwe, affiliata alla FIFA e alla CAF e controllata dalla Zimbabwe Football Association. Prima di ottenere la denominazione attuale nel 1980, era conosciuta come nazionale di calcio della Rhodesia.\nNon si \u00e8 mai qualificata per il campionato del mondo e ha partecipato per la prima volta alla fase finale della Coppa d'Africa nel 2004. Si \u00e8 qualificata anche per l'edizione 2006 della Coppa d'Africa, in cui ha ottenuto un buon risultato, battendo il quotato (poi arrivato agli ottavi di finale del campionato mondiale 2006) nel girone e costringendolo ad abbandonare anzitempo la manifestazione. A livello regionale conta 6 successi in Coppa COSAFA (record) e un successo in Coppa CECAFA.\nA causa di forti debiti accumulati nei confronti dell'ex CT Jos\u00e9 Claudinei Georgini, la nazionale Zimbabwese, su decisione della FIFA, \u00e8 stata esclusa dalle eliminatorie del campionato mondiale 2018.\nAl dicembre 2021 occupa la 121\u00aa posizione della classifica mondiale della FIFA.\nStoria.\nLa Rhodesia Meridionale gioc\u00f2 le sue prime partite ufficiali nel 1929 contro la nazionale dilettanti inglese e perse per 4-0 e 6-1.\nNel 1965, dopo la dichiarazione unilaterale di indipendenza della Rhodesia Meridionale, la FIFA pretese che la federcalcio della Rhodesia si ricostituisse come organizzazione multirazziale, dato che fino ad allora la nazionale comprendeva solo bianchi di Rhodesia. La richiesta fu assecondata e la nazionale della Rhodesia inizi\u00f2 a convocare anche calciatori di colore. Nel 1969 la Rhodesia prese parte alle qualificazioni per il . Sfid\u00f2 l' a Louren\u00e7o Marques, Mozambico, e non in patria, dato che gli australiani non ottennero il visto per la Rhodesia. Dopo il pareggio per 1-1, il ritorno (3-1) fu fatale per gli africani.\nNel 1980 il paese si ricostitu\u00ec come Zimbabwe e gioc\u00f2 la prima partita di qualificazione ai mondiali (per ) dopo undici anni, contro il . Vinse per 1-0 a Salisbury e perse per 2-0 fuori casa, venendo eliminato. A causa delle successive limitazioni imposte dalla federcalcio (chi aveva il passaporto britannico non poteva avere contemporaneamente il passaporto zimbabwese) giocatori come il portiere Bruce Grobbelaar non poterono essere selezionati per la nazionale per dieci anni. In seguito la norma fu revocata e sotto la guida del commissario tecnico Reinhard Fabisch la nazionale si arricch\u00ec di elementi di valore, sfiorando la qualificazione alla fase finale del , persa all'ultima giornata contro il Camerun.\nNel 2004 lo Zimbabwe si qualific\u00f2 per la fase finale della Coppa d'Africa, dove usc\u00ec al primo turno. Anche nel 2006 lo Zimbabwe, qualificatosi per la fase finale del torneo, fu eliminato al primo turno.\nNel 2015 la nazionale fu bandita dal per un debito insoluto nei confronti dell'ex CT, il brasiliano Jos\u00e9 Claudinei Georgini.\nQualificatasi alla Coppa d'Africa 2017, fu eliminata al primo turno (pari all'esordio con l' e sconfitte contro e ). Anche due anni dopo, nell'edizione egiziana della coppa continentale, fu eliminata al primo turno (sconfitte contro e e pari contro l'). Lo stesso destino attese i \"Guerrieri\" anche nell'edizione del 2021, che vide lo Zimbabwe eliminato al primo turno a causa dell'ultimo posto nel girone, nonostante la vittoria all'ultima giornata contro la .\nRosa attuale.\nLista dei giocatori convocati per la doppia sfida di qualificazione alla Coppa d'Africa 2021 contro e del 25 e 29 marzo 2021.\nPresenze e reti aggiornate al 24 marzo 2021.\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |"}
{"id": "516483", "revid": "697352", "url": "https://it.wikipedia.org/wiki?curid=516483", "title": "Coppa delle Coppe 1970-1971", "text": "La Coppa delle Coppe 1970-1971 \u00e8 stata la 11\u00aa edizione della competizione calcistica europea Coppa delle Coppe UEFA, la prima con la totalit\u00e0 delle rappresentative continentali con l\u2019adesione dei vincitori della Coppa d'Albania. Venne vinta dal nella finale giocata contro il ."}
{"id": "516487", "revid": "198277", "url": "https://it.wikipedia.org/wiki?curid=516487", "title": "David Sesa", "text": "Carriera.\nGiocatore.\nClub.\nDi origini avellinesi da parte di padre, inizia la propria carriera nello , nella massima serie svizzera, nel 1991. Dopo 30 partite e 2 gol in due anni passa al , nella seconda divisione svizzera, in cui segna 22 gol in 27 partite. Nel 1994 \u00e8 acquistato dal , club della prima divisione elvetica con cui gioca fino alla fine della stagione 1997-1998, collezionando 129 presenze e 32 gol in campionato.\nNell'estate del 1998 si trasferisce al Lecce, nella Serie B italia. Nel suo primo anno in giallorosso colleziona 30 presenze e 7 gol, ottenendo la promozione in Serie A. Tra l'altro, il 23 agosto 1998, segna dopo 8 secondi in Coppa Italia contro il il gol pi\u00f9 veloce nella storia della competizione. Nel 1999-2000, in 29 presenze in Serie A, segna ancora 7 gol, tra cui quello decisivo per la storica vittoria del Lecce contro l' per 1-0 in un incontro giocato allo Stadio Via del Mare il 25 marzo 2000. Con il Lecce conta anche 9 presenze e 3 gol in Coppa Italia.\nNell'estate del 2000 viene ceduto al Napoli per ben 18 miliardi di lire, ma in una stagione nefasta per i partenopei, che retrocedono in Serie B, lo svizzero, anche a causa di problemi fisici, disattende le aspettative, siglando appena un gol in 16 presenze nel campionato di Serie A 2000-2001 e patendo sotto l'aspetto tattico il cambio di allenatore da Zden\u011bk Zeman a Emiliano Mondonico, avvenuto dopo due sole giornate di campionato. Nelle tre annate successive gioca in Serie B con il club napoletano, collezionando 59 presenze e 3 gol.\nNell'estate del 2004 torna in Svizzera, all', con cui gioca solo 3 partite in massima serie nella stagione 2004-2005 prima di trasferirsi al (Serie C2 italiana) nel gennaio 2005. Dopo aver raccolto 12 presenze e segnato 2 gol, passa alla (Serie C2), squadra di cui viene nominato capitano e in cui milita per due stagioni e mezzo. Nel 2006-2007 disputa 15 gare di campionato con 6 gol, l'anno successivo 32 presenze e 9 reti, quindi 29 partite e 5 gol nel 2007-2008.\nPassa poi al Rovigo, con cui gioca per due stagioni in Serie C2, al termine delle quali decide di concludere la carriera.\nNazionale.\nSesa ha vestito la maglia della nazionale svizzera segnando un gol in 36 partite. Ha partecipato a Euro 1996 in Inghilterra, dove non ha giocato nessuna delle tre partite della squadra, eliminata al primo turno.\nAllenatore.\nDopo aver conseguito nell'estate 2012 il patentino di allenatore a Coverciano, Sesa ha iniziato la sua carriera sulla panchina del Wohlen, squadra che partecipa al campionato di Challenge League."}
{"id": "516489", "revid": "125114020", "url": "https://it.wikipedia.org/wiki?curid=516489", "title": "Armando Veneto", "text": "Biografia.\nCalabrese di adozione, residente a Palmi, \u00e8 laureato in giurisprudenza, avvocato, gi\u00e0 presidente della Camera Penale di Palmi, sindaco di Palmi dal 12 giugno 1994 al 13 febbraio 2001.\nGi\u00e0 esponente della Democrazia Cristiana, ha aderito al Partito Popolare Italiano ed \u00e8 stato eletto deputato nel 1996, per la coalizione di centrosinistra (L'Ulivo) col sistema maggioritario nel collegio di Palmi. In tale legislatura \u00e8 stato, dal 1999 al 2001, sottosegretario al Ministero delle Finanze.\nNel 2001 aderisce al progetto centrista di Democrazia Europea, ricandidato alle elezioni, non viene eletto.\nNel 2004 aderisce ai Popolari UDEUR e viene candidato alle elezioni europee per la circoscrizione Sud, ottenendo circa 17.000 preferenze. Nel 2005 viene nominato commissario regionale dell'UDEUR in Calabria.\nA maggio 2006 entra a far parte del Parlamento europeo, dopo le dimissioni di Paolo Cirino Pomicino (nel frattempo eletto al Parlamento italiano). Si iscrive al gruppo del PPE-DE e fa parte della Commissione per i trasporti e il turismo e della Delegazione all'Assemblea parlamentare paritetica ACP-UE.\nNell'ottobre 2007 lascia l'UDEUR e fonda il \"Movimento dei Moderati per la Democrazia e la Legalit\u00e0\", che in un primo momento dialoga con l'Italia dei Valori ma, in seguito, sceglie un'alternativa di centro, rifiutando l'ipotesi di confluenza nel Partito Democratico. Nel settembre 2009 aderisce all'Unione di Centro.\nNel mondo dello sport, Veneto \u00e8 stato anche presidente della Unione Sportiva Palmese 1912.\nDal 2016 \u00e8 Presidente del Consiglio delle Camere Penali dell'Unione delle camere penali."}
{"id": "516490", "revid": "729019", "url": "https://it.wikipedia.org/wiki?curid=516490", "title": "Abd al-Karim Qasim", "text": "Popolarmente chiamato al-Za\u02bf\u012bm (, \"il leader\"), \u02bfAbd al-Kar\u012bm Q\u0101sim b. Mu\u1e25ammad b. Bakr b. \u02bfUthm\u0101n al-Fa\u1e0dil\u012b al-Zubayr\u012b fu un alto ufficiale dell'esercito iracheno, di sentimenti nazionalistici, promotore del colpo di Stato militare del 14 luglio 1958 che port\u00f2 alla caduta della monarchia hashemita del giovane Faysal II.\nNominato primo ministro dell'Iraq, Q\u0101sim leg\u00f2 la sua figura a quella del \"cittadino qualunque\" del suo Paese. Di carattere semplice e tollerante, i suoi discorsi erano pieni di retorica popolaresca e realizz\u00f2 una politica populista confiscando beni alle numerose ricche famiglie monarchiche del Paese, attirandosi cos\u00ec il loro odio e il loro rancore. Inviso al Ba'th, cos\u00ec come ai partiti anticolonialisti di sinistra, rimase sempre pi\u00f9 isolato fino alla caduta.\nBiografia.\nGiovent\u00f9 e carriera.\n\u02bfAbd al-Kar\u012bm Q\u0101sim b. J\u0101sim b. Bakr b. \u02bfUthm\u0101n al-Fa\u1e0dl\u012b () (trascritto anche come Kassem o, con un errore che qualcuno chiama \"francesismo\", Quasim), figlio di un arabo sunnita e di una figlia di un agricoltore curdo sciita di Baghdad, nacque nella capitale irachena nel 1914.\nLasci\u00f2 le scuole statali ordinarie perch\u00e9 ammesso nel Collegio Militare, dove nel 1934 ricevette i gradi di sottotenente. Raggiunse quindi l'Accademia militare e si guadagn\u00f2 il diploma con la votazione pi\u00f9 elevata (valutazione A) nel dicembre del 1941. Nel 1951, complet\u00f2 il corso per ufficiali superiori in Gran Bretagna.\nNel corso della sua carriera militare partecip\u00f2 alla repressione delle rivolte tribali scoppiate nel 1935 nella regione del Medio Eufrate, nonch\u00e9 alla Guerra anglo-irachena del 1941 e alla guerra nel Kurdistan del 1945.\nQ\u0101sim serv\u00ec poi dal maggio 1948 al giugno 1949 in Palestina e nell'ultima fase della sua permanenza comand\u00f2 un battaglione della I Brigata, situata nell'area di Kafr Q\u0101sem, a sud di Qalqilya. Lasci\u00f2 Kafr Q\u0101sem con la reputazione di uomo disciplinato, meticoloso e onesto. Nel 1956-57, serv\u00ec con la sua brigata a Mafraq, in Giordania, nel periodo della crisi di Suez.\nNel 1955 era diventato un ufficiale di alto rango e nel 1957 - anno in cui divent\u00f2 membro dell'organizzazione militare che radunava gli ufficiali delle forze armate e che si era data il nome di \"Ufficiali Patriottici\" () o di \"Ufficiali Liberi\" (), fondata nel 1949 dal col. Rifa\u02bfat al-\u1e24\u0101jj Sirr\u012b al-D\u012bn - si proponeva ormai decisamente come importante figura di riferimento per quanti nelle forze armate si opponevano alla politica filo-britannica della monarchia.\nIl 14 luglio 1958, Q\u0101sim e i suoi camerati approfittarono di manovre militari organizzate dal Governo in un momento politicamente assai caldo nel Vicino Oriente. Scegliendo il 14 luglio tanto caro alla Rivoluzione francese del 1789 per entrare in azione, egli riusc\u00ec a prendere il possesso dell'edificio della Radio e, con la sua Divisione Corazzata, ad assumere il totale controllo di Baghdad, rovesciando la monarchia. Ci\u00f2 port\u00f2 all'esecuzione di numerosi membri della famiglia reale \u2014 re Faysal II d'Iraq in testa, oltre allo zio e precedente Reggente \u02bfAbd al-Il\u0101h \u2014 come pure di numerosi politici fedeli al vecchio regime, innanzi tutti il Primo Ministro N\u016br\u012b al-Sa\u02bf\u012bd).\nPrimo Ministro della Repubblica (luglio 1958 \u2013 febbraio 1963).\nDopo l'insurrezione militare, Q\u0101sim assunse l'incarico di Primo Ministro e di Ministro della Difesa, mentre il colonnello \u02bfAbd al-Sal\u0101m \u02bf\u0100ref fu individuato come vice-Primo Ministro e Ministro degli Interni. Costoro divennero le maggiori autorit\u00e0 in Iraq con poteri esecutivi e legislativi.\nQ\u0101sim immediatamente fece uscire l'Iraq dal filo-occidentale Patto di Baghdad e stabil\u00ec amichevoli relazioni con l'Unione Sovietica. L'Iraq abol\u00ec anche il suo Trattato di mutuo soccorso e di relazioni bilaterali con la Gran Bretagna. Inoltre l'Iraq denunci\u00f2 l'accordo con gli Stati Uniti che era stato firmato dalla monarchia tra il 1954 e il 1955 e che riguardava le forniture di armi e gli equipaggiamenti militari. Il 30 maggio 1959, l'ultimo dei soldati britannici e degli ufficiali di Sua Maest\u00e0 abbandon\u00f2 la base aerea di al-Habb\u0101niyya, in Iraq.\nIl 26 luglio 1958, fu adottata una Costituzione Provvisoria che proclamava l'uguaglianza di tutti i cittadini iracheni davanti alla legge e garantiva loro libert\u00e0 a prescindere dalla razza, nazionalit\u00e0, lingua o religione. Il Governo liber\u00f2 i prigionieri politici e assicur\u00f2 l'amnistia ai Curdi che avevano partecipato alle insurrezioni in Kurdistan fra il 1943 e il 1945. I Curdi esiliati tornarono nelle loro case e furono accolti benignamente dal regime repubblicano.\nIl nuovo governo godeva dell'appoggio degli esuli curdi (di cui aveva permesso il ritorno) e del Partito Comunista Iracheno. Molte riforme furono adottate nelle settimane successive: distribuzione di terre agricole, aiuti alle famiglie povere, piani urbanistici, ecc;\nHa nominato il ministro Naziha al-Dulaimi, che divenne cos\u00ec la prima donna ministro nella storia dell'Iraq e del mondo arabo. Ha anche partecipato alla stesura della legge sugli affari civili del 1959, che \u00e8 molto in anticipo sui tempi nel liberalizzare il matrimonio e le leggi sull'eredit\u00e0 a beneficio delle donne irachene.\nUna nuova Costituzione, adottata nel luglio 1958, riconosceva i diritti nazionali del popolo curdo all'interno dello Stato iracheno sulla stessa base degli arabi, cosa che la monarchia aveva sempre rifiutato. Le autorit\u00e0 hanno incoraggiato la creazione di una commissione di studiosi curdi per scrivere una storia del loro popolo da insegnare in tutte le scuole, comprese quelle arabe. Caso unico nella storia dello Stato iracheno, furono la costruzione di scuole superiori curde e di un'universit\u00e0 approvata da Baghdad. Infine, un sistema di autonomia amministrativa cominci\u00f2 ad essere installato nel Kurdistan iracheno.\nTuttavia, dal 1959 Q\u0101sim si mise in urto col Partito Comunista, rimuovendo i suoi iscritti dal Governo e purgando l'Accademia militare dalla loro presenza nelle forze armate. Soppresse anche le organizzazioni di massa studentesche, operaie e femminili dello stesso partito, e viet\u00f2 la stampa e la distribuzione dei loro giornali. Il Partito Comunista Iracheno aveva fino ad allora appoggiato Q\u0101sim nella sua attivit\u00e0 e le misure adottate contro di esso furono il suo pi\u00f9 grave errore, dal momento che lo lasciarono senza sostenitori per mobilitare le masse e difendere il suo regime quando il partito Ba\u02bfth organizz\u00f2 un colpo di Stato nel 1963.\nQ\u0101sim oper\u00f2 per rafforzare la situazione della gente comune in Iraq, dopo il lungo periodo monarchico durante il quale una piccola \u00e9lite di personalit\u00e0, assolutamente indifferente ai bisogni del popolo, aveva spadroneggiato. Fra le realizzazioni vantate da Q\u0101sim si ricorder\u00e0 infatti la costruzione su vasta scala di alloggi abitativi per la classe operaia irachena. Il miglior esempio, e simbolo, di tutto ci\u00f2 fu il nuovo suburbio di Baghdad, chiamato Mad\u012bnat al-Thawra (Citt\u00e0 della Rivoluzione), rinominata S\u0101ddam City sotto il regime del Ba\u02bfth e ora chiamata invece \u1e62adr City.\nIran e rivolte curde.\nDurante il periodo in cui rimase al potere, fu criticato per aver aperto la via al conflitto fra Iran e Iraq. Il 18 dicembre 1959, \u02bfAbd al-Kar\u012bm Q\u0101sim dichiar\u00f2:\nDopo di ci\u00f2, l'Iraq cominci\u00f2 ad appoggiare i movimenti secessionisti in Kh\u016bzist\u0101n, come pure ad avanzare rivendicazioni territoriali negli incontri della Lega araba, ma senza incontrare alcun sostegno.\nFu mentre era primo ministro che cominci\u00f2 il confronto con la minoranza curda. Il nuovo Governo dichiar\u00f2 il Kurdistan \u201cuna delle due nazioni dell'Iraq\u201d. Durante il periodo in cui fu al potere, i gruppi curdi scelsero Mustafa Barzani per negoziare col governo, mirando a una soluzione del problema curdo.\nDopo un periodo di relativa calma, la questione dell'autonomia curda (o autogoverno) suscit\u00f2 insoddisfazione, diffuse il malcontento e infine port\u00f2 alla ribellione dei Curdi nel 1961.\nAll'inizio del 1963, unit\u00e0 dell'esercito e dell'aviazione siriana appoggiarono le forze armate irachene nella loro azione di guerra contro i Curdi.\nRivolte pan-arabe e rovesciamento.\nQ\u0101sim era un neutralista e un nazionalista. Questo era abbastanza per ipotizzare che il suo regime avrebbe conosciuto sempre maggiori difficolt\u00e0 nel particolare periodo storico che stava vivendo l'intero Vicino Oriente arabo dopo l'affermazione travolgente degli ideali panarabi annunciati da Gamal Abdel Nasser che spingeva perch\u00e9 anche l'Iraq raggiungesse la Repubblica Araba Unita da lui guidata. Disciolta la Federazione Araba col Regno hascemita di Giordania, Q\u0101sim rifiut\u00f2 di aderire alla federazione costituita da Egitto, Siria e Regno dello Yemen, sebbene l'Iraq riconoscesse la RAU e si dicesse disposto ad aderirvi in futuro.\nLa maggior preoccupazione degli elementi panarabi fu comunque la repressione della branca irachena dal partito panarabo Ba'th.\nUn tentativo di assassinio era stato perpetrato contro di lui nel 1959 da elementi panarabi (incluso Saddam Hussein) e tutto si era risolto in un violento scontro sul quale permangono tuttora numerosi interrogativi da parte degli storici.\nSuccessivamente le ribellioni a Mosul e in Kurdistan, finanziate proprio da Nasser e dalla RAU, complicarono ancor pi\u00f9 il quadro politico generale. Un secondo attentato fu portato a termine e fu giustificato con la presunta crescente influenza esercitata dal Partito Comunista Iracheno ma, in realt\u00e0, non furono estranee motivazioni economiche, legate alla gestione dell'enorme patrimonio in idrocarburi che rendeva l'Iraq uno dei maggiori paesi produttori al mondo di petrolio, tanto che gli storici affermano che ad esso parteciparono nel 1963 tanto le organizzazioni di \"intelligence\" britanniche quanto la statunitense CIA.\nMorte.\nQ\u0101sim fu trucidato all'et\u00e0 di 48 anni, in seguito a un riuscito colpo di Stato che ebbe il sostegno degli elementi panarabi sostenuti dell'Egitto.\nNel luglio 2004 il cadavere di Q\u0101sim fu scoperto da un team giornalistico associato con Radio Dijla (Radio Tigri) a Baghdad.\nInfluenza culturale.\n\u00c8 ancor oggi ricordato con affetto dal popolo iracheno per la sua mancanza di egoismo. Si dice - sulla scorta di una varia documentazione fotografica non si sa quanto non \"ispirata\" - che egli sia morto senza possedere alcunch\u00e9, che risiedeva nel suo ufficio nel Ministero della Difesa e che usava consegnare met\u00e0 della sua paga a sua sorella perch\u00e9 provvedesse a cucinare per lui.\nNelle polemiche radiofoniche fra Iraq ed Egitto, i commentatori si divertivano a proporre giochi di parole sul nome del presidente iracheno (\"al-Q\u0101sim\" pu\u00f2 significare \"Il divisore\"), mentre quelli iracheni replicavano dileggiando il \"ra\u02be\u012bs\" egiziano per via del nome \"\u02bfAbd al-N\u0101\u1e63ir\" (che in Egitto in realt\u00e0 ricorda, dopo il vero e proprio ism, il nome paterno). Tale nome significa alla lettera \"Schiavo del Vincitore\", ed \u00e8 uno dei tanti nomi teofori arabi formati dal termine \"\u02bfAbd\" - \"schiavo\" - seguito da un sinonimo di All\u0101h ma, alla lettera, veniva maliziosamente impiegato per sottolineare come il presidente egiziano fosse ridotto ad essere \"schiavo del vincitore\" israeliano a causa dell'infausto esito militare per l'Egitto nel conflitto innescato dalla nazionalizzazione della Compagnia del Canale di Suez nel 1956."}
{"id": "516492", "revid": "339392", "url": "https://it.wikipedia.org/wiki?curid=516492", "title": "Little Guido", "text": ""}
{"id": "516493", "revid": "697352", "url": "https://it.wikipedia.org/wiki?curid=516493", "title": "Coppa delle Coppe 1971-1972", "text": "La Coppa delle Coppe 1971-1972 \u00e8 stata la 12\u00aa edizione della competizione calcistica europea Coppa delle Coppe UEFA.\nIl torneo fu vinto per la prima volta dal Rangers Glasgow, che sconfisse in finale a Barcellona i sovietici della Dynamo Mosca di fronte a 24\u00a0701 spettatori, numero tra i pi\u00f9 bassi per una finale di competizione UEFA. La partita di finale fu oscurata dall'invasione di campo e dagli scontri provocati dalla tifoseria della squadra britannica, motivo per cui il trofeo, per la prima volta, fu conferito negli spogliatoi. Al Rangers, per \"responsabilit\u00e0 oggettiva\" nella vicenda, sarebbe stata preclusa la partecipazione a qualsiasi torneo confederale per l'anno successivo."}
{"id": "516494", "revid": "919135", "url": "https://it.wikipedia.org/wiki?curid=516494", "title": "Omoschedasticit\u00e0", "text": "In statistica, l'omoschedasticit\u00e0 \u00e8 la propriet\u00e0 di una collezione di variabili aleatorie di avere tutte la stessa varianza finita. In questo caso le variabili si dicono omoschedastiche, altrimenti vengono definite eteroschedastiche. Questi due concetti furono introdotti da Karl Pearson nel 1905.\nRegressione lineare.\nIl teorema di Gauss-Markov stabilisce che nei modelli di regressione lineare, gli stimatori ottenuti con il metodo dei minimi quadrati sono gli stimatori lineari corretti pi\u00f9 efficienti, quindi con minore varianza, se e solo se gli errori hanno valore atteso pari a zero e sono omoschedastici, la variabile dipendente e i regressori sono indipendenti e identicamente distribuiti e hanno curtosi finita e diversa da zero. In questo caso gli errori, per essere omoschedastici, devono avere varianza costante, ossia essa non deve dipendere dai valori dei regressori:\nNel caso in cui l'assunto di omoschedasticit\u00e0 degli errori non sia valido, l'efficienza degli stimatori calcolati con il metodo dei minimi quadrati viene a cadere. \u00c8 da precisare per\u00f2 che tali stimatori rimarranno comunque corretti.\nAnalisi della varianza.\nL'omoschedasticit\u00e0 \u00e8 una condizione che deve essere verificata per poter eseguire il test dell'analisi della varianza, utilizzato, ad esempio, nel calcolo della precisione intermedia nella validazione di un metodo analitico.\nVerifica.\nLe condizioni di omoschedasticit\u00e0 vengono verificate mediante la somministrazione dei seguenti test:"}
{"id": "516495", "revid": "1505830", "url": "https://it.wikipedia.org/wiki?curid=516495", "title": "Luce Fabbri", "text": "Biografia.\nLuce Fabbri nasce a Roma il 25 luglio 1908, figlia di Bianca Sbriccoli e di Luigi Fabbri, insegnante e celebre teorico anarchico - libertario, nonch\u00e9 collaboratore di Errico Malatesta.\nDall'et\u00e0 di due anni e per i successivi quattro vive con i nonni, durante il periodo in cui il padre \u00e8 esule in Svizzera in seguito alla Settimana Rossa.\nNel 1926, a causa del consolidarsi del regime fascista, il padre lascia clandestinamente l'Italia per Parigi dove sar\u00e0 raggiunto dalla moglie nel 1927. Nello stesso anno il fratello minore Vero si trasferisce a Roma per lavoro.\nPer i successivi due anni Luce rimane dunque sola a Bologna, ospite in ambienti socialisti. In quel periodo \u00e8 accolta in casa di Enrico Bassi, socialista turatiano e amico dei fratelli Ugo Guido e Rodolfo Mondolfo; e a Bassi medesimo Rodolfo Mondolfo affider\u00e0 poi le proprie carte quando, nel 1939, sar\u00e0 costretto ad espatriare in Argentina per la legge razziale che gli impedir\u00e0 di occupare cariche pubbliche poich\u00e9 ebreo.\nNel 1928 Luce si laurea in Lettere presso l'Universit\u00e0 di Bologna con il massimo dei voti, discutendo una tesi su e la Comune di Parigi. Tra i professori della commissione era presente anche lo stesso Rodolfo Mondolfo, \"\"che \u00e8 stato quasi un secondo padre per me in quei due anni che ero rimasta sola\", che incontrer\u00e0 nuovamente anni dopo, anch'esso esule antifascista in Sud America.\nDopo un breve soggiorno di venti giorni a Roma a met\u00e0 novembre del 1928 parte avventurosamente per la Francia, per raggiungere i genitori a Parigi; lo fa aiutata dal ferroviere Giuseppe Peretti, di Bellinzona, che le fa passare la frontiera Svizzera registrandola sul passaporto come sua moglie.\nDalla Francia si sposta presto in Belgio, a causa di un decreto di espulsione contro il padre emesso dal governo francese; e dopo breve tempo, nel 1930, emigra con i genitori a Montevideo in Uruguay, dove per un mese sono ospiti in casa del fiorentino Moscallegra, pseudonimo di Aratari.\nA Montevideo Luce fa i primi passi in quella che sar\u00e0 la sua professione, inizia infatti a dare lezioni private di Italiano, Latino e Greco. In seguito vincer\u00e0 un concorso per l'insegnamento della storia nelle scuole secondarie, poi sar\u00e0 lettrice di italiano presso la Facolt\u00e0 di Lettere appena istituita e in seguito, nel '49, otterr\u00e0 la docenza di Letteratura italiana, \"per me l'insegnamento era parte del mio lavoro militante, l'ho sempre considerato come un momento del mio lavoro di anarchica\".\nQui con la sua collaborazione il padre Luigi si dedica alla rivista \"Studi Sociali\", curando inoltre la pagina in lingua italiana della rivista \"La Protesta\" e pubblicando anche, fino al settembre del 1930, alcuni articoli su altre riviste tra cui \"La Pluma\".\nIl colpo di stato militare di Uriburu del 1930 in Argentina ha come conseguenza un esodo di rifugiati politici argentini in Uruguay. In questo primo periodo a Montevideo Luce, poco pi\u00f9 che ventenne, frequenta le organizzazioni sindacali, collabora con il Comitato contro la dittatura in America, con un Gruppo anarchico femminile per il sostegno dei detenuti politici e con un Gruppo studentesco giovanile libertario. Con questo partecipa ad un congresso antimilitarista, indetto dai comunisti, contro la guerra del Chaco. In questo congresso stringe amicizia con Sim\u00f3n Radowitzky da poco sbarcato a Montevideo dopo esser stato espulso dal suolo argentino.\nL'intensa attivit\u00e0 d'insegnamento non le impedisce di dedicarsi alla militanza e alla cura di \"Studi Sociali\" che pubblicher\u00e0 fino al 1946.\nVerso la seconda met\u00e0 degli anni sessanta, mentre in Uruguay si delinea un periodo di forte tensione interna, caratterizzata dalla lotta armata dei Tupamaros e dalla conseguente dura reazione della classe dirigente che avrebbe portato alla dittatura militare protrattasi dal 1974 al 1986, Luce dedica le proprie attivit\u00e0 alla militanza nel movimento locale, pur non trascurando contatti con gli ambienti italiani e internazionali.\nIn particolare s'impegna in un movimento pedagogico per la riforma autonomistica della scuola secondaria; Luce vive questa sua attivit\u00e0 come parte integrante e del suo concreto impegno politico in senso libertario, un impegno che la vede critica nei confronti della scelta della lotta armata: \"Conoscevo degli studenti che si erano arruolati nei Tupamaros, volevo loro bene e sapevo che erano la parte migliore della giovent\u00f9 uruguayana e che si sarebbe bruciata in quell'esperienza. Secondo me si sbagliavano, per\u00f2 \u00e8 andata cos\u00ec.\"\". Una posizione la sua che riflette il clima di quel periodo, agitato dalle diverse posizioni prese nell'ambito del movimento nei confronti dei Tupamaros e della Rivoluzione Cubana.\nFino al giorno della morte, avvenuta il 19 agosto del 2000, vive a Montevideo in J. J. Rousseau 3659, nella casa costruita dal suo compagno friulano, Ermacora Cressatti, muratore anarchico anch'egli esule dal fascismo.\nOpere.\nScritti di storia e di critica letteraria.\nMolto importante \u00e8 anche la sua vasta produzione saggistica sulla \"Revista de la Facultad de Humanidad y Ciencias\" di Montevideo, nonch\u00e9 le notevoli traduzioni e commenti delle opere di Malatesta e di Fabbri."}
{"id": "516496", "revid": "1652635", "url": "https://it.wikipedia.org/wiki?curid=516496", "title": "Rettore (universit\u00e0)", "text": "Il rettore (in alcuni Stati magnifico rettore, soprattutto nelle universit\u00e0 pontificie), al femminile rettrice, \u00e8 l'organo monocratico posto al vertice di un'universit\u00e0 o di un'analoga istituzione accademica.\nCaratteristiche.\nIn certi ordinamenti il titolo di rettore \u00e8 esteso a coloro che dirigono un istituto scolastico di livello secondario (come in Germania, Danimarca e Paesi Bassi) o anche primario (come in Norvegia e Svezia), figure assimilabili al dirigente scolastico italiano. In Italia permane questo uso limitatamente ai convitti nazionali.\nIl rettore \u00e8 per lo pi\u00f9 eletto dai docenti o da un organo collegiale dell'universit\u00e0 (come il senato accademico o un consiglio di amministrazione); vi sono per\u00f2 paesi (ad esempio, la Svezia) dove \u00e8 di nomina governativa. Pu\u00f2 essere affiancato da uno o pi\u00f9 \"prorettori\" o \"vicerettori\", da lui nominati oppure elettivi, che, oltre a essere suoi vicari, in certe universit\u00e0 lo coadiuvano con competenza su determinate materie. Talvolta il rettore \u00e8 un'alta personalit\u00e0 esterna all'universit\u00e0 e il suo titolo puramente onorifico, mentre un vicerettore dirige effettivamente l'universit\u00e0 (ad esempio, la Sorbona, fino al 1920, era diretta da un vicerettore, mentre rettore era formalmente il Ministro dell'Educazione nazionale).\nNel mondo.\nCanada.\nIl termine per indicare la carica non \u00e8 omogeneo, con varie differenze nelle varie province e territori del Canada; ad esempio per designare il capo dell'istituzione nell'Universit\u00e0 del Quebec, si utilizza \"recteur\" mentre nelle province e territori anglofoni \"principal\".\nFrancia.\nIl \"recteur d'acad\u00e9mie\" \u00e8 un funzionario ministeriale, nominato dal governo francese tra i professori universitari, che dirige un\"'acad\u00e9mie\", circoscrizione territoriale generalmente coincidente con una regione, da cui dipendono tutte le istituzioni scolastiche, ivi comprese le universit\u00e0. Queste ultime sono rette da un \"pr\u00e9sident\", professore eletto dal \"consiglio di amministrazione\", ma il \"recteur d'acad\u00e9mie\" \u00e8 \"cancelliere\" delle universit\u00e0 comprese nella sua circoscrizione, con poteri di controllo di legittimit\u00e0. Dal \"recteur d'acad\u00e9mie\" dipende l'\"inspecteur d'acad\u00e9mie\", funzionario al quale fanno capo tutte le istituzioni scolastiche non universitarie di un dipartimento, con un ruolo analogo a quello che aveva in passato il provveditore agli studi italiano.\nItalia.\nIn Italia l'elezione e le funzioni del rettore magnifico sono disciplinate dagli statuti delle singole universit\u00e0, nell'ambito dei principi stabiliti dall'art. 2 della legge 30 dicembre 2010, n. 240. Viene eletto tra i professori ordinari in servizio presso le universit\u00e0, \u00e8 nominato con decreto del ministro dell'universit\u00e0 e della ricerca e rimane in carica per un unico mandato non rinnovabile di sei anni; pu\u00f2 anche essere eletto un professore di altra universit\u00e0 che, per effetto dell'elezione, viene trasferito nella nuova sede.\nLa riforma Gelmini del 2010 non d\u00e0 indicazioni particolari sulla composizione del corpo elettorale; gli statuti vigenti attribuiscono l'elettorato attivo ai professori di ruolo e fuori ruolo, ai ricercatori confermati e, generalmente, ai rappresentanti del personale tecnico-amministrativo e degli studenti. Ai sensi della riforma, il senato accademico pu\u00f2 proporre al corpo elettorale, con maggioranza di almeno due terzi dei suoi componenti, una mozione di sfiducia al rettore non prima che siano trascorsi due anni dall'inizio del suo mandato. Egli \u00e8 membro di diritto del senato accademico e del consiglio di amministrazione; a lui sono attribuite la rappresentanza legale dell'universit\u00e0, le funzioni di indirizzo, iniziativa e coordinamento delle attivit\u00e0 scientifiche e didattiche, nonch\u00e9 la responsabilit\u00e0 del perseguimento delle finalit\u00e0 dell'ateneo secondo criteri di qualit\u00e0 e nel rispetto dei principi di efficacia, efficienza, trasparenza e promozione del merito, nonch\u00e9 irrogare sanzioni disciplinari ai docenti e agli studenti. Propone al consiglio di amministrazione il documento di programmazione triennale, il bilancio di previsione annuale e triennale e il conto consuntivo, oltre alla nomina del direttore generale; emana con decreto gli statuti e i regolamenti di ateneo e i regolamenti interni delle sue articolazioni organizzative (dipartimenti, ecc.); ha l'iniziativa dei procedimenti disciplinari e svolge ogni altra funzione non espressamente attribuita dallo statuto ad altri organi.\nGli statuti delle universit\u00e0 italiane prevedono generalmente che il rettore nomini, tra i professori di prima fascia a tempo pieno, prorettori o vicerettori, secondo schemi che variano da un ateneo all'altro: ad esempio, nell'Universit\u00e0 di Bologna sono previsti pi\u00f9 prorettori, tra cui un prorettore vicario, mentre nell'Universit\u00e0 di Torino un prorettore e pi\u00f9 vicerettori. Prorettori e vicerettori ricevono dal rettore deleghe su determinate materie.\nRegno Unito.\nNelle universit\u00e0 scozzesi pi\u00f9 antiche c'\u00e8 anche un rettore, ma \u00e8 un rappresentante eletto dagli studenti che presiede l\"'university court\", organo collegiale assimilabile a un consiglio di amministrazione dell'universit\u00e0.\nStati Uniti d'America.\nLa maggior parte dei \"college\" statunitensi usano il titolo di \"president\" per indicare sia il responsabile dell'istituto sia il presidente del consiglio di amministrazione quale organo di governo. I termini \"presidente\" e \"cancelliere\" sono utilizzati per l'amministratore delegato di alcune universit\u00e0 e dei sistemi universitari, a seconda statuti delle istituzioni, sebbene alcuni sistemi universitari statali abbiano entrambi i presidenti dei collegi costitutivi e un \"cancelliere\" del sistema nel suo complesso, o viceversa."}
{"id": "516497", "revid": "767487", "url": "https://it.wikipedia.org/wiki?curid=516497", "title": "Alogenuro", "text": "Un alogenuro (o alide) \u00e8 una molecola nella quale \u00e8 presente un elemento alogeno con numero di ossidazione pari a -1. Gli alogenuri inorganici, che oltre a quello d'idrogeno sono tutti sali, derivano dalla reazione di un metallo con un non-metallo o pi\u00f9 in generale di una base con l'idracido corrispondente all'alogeno.\nGli alogenuri inorganici.\nGli alogenuri possono essere inorganici od organici. Quelli inorganici (alidi) sono caratterizzati dalla presenza di un alogeno con n.o. = -1 e di un metallo o di un non-metallo con numero di ossidazione positivo (formano sali o solidi bianchi); essi si dividono in:\nGli pseudoalogenuri sono anioni con caratteristiche chimiche molto simili agli alogenuri. Ne sono degli esempi il cianuro (CN-), il tiocianato (SCN-), il cianato (OCN-), il fulminato (CNO-) e l'azotidrato (N3-). In molti casi \u00e8 noto lo pseudoalogenuro anche quando non \u00e8 conosciuto il corrispondente pseudoalogeno.\nGli alogenuri organici.\nIn chimica organica, gli alogenuri sono composti che derivano dall'unione di un atomo di alogeno a un alchile, un arile o un acile. Si hanno quindi:\nRicerca dei cloruri, bromuri, ioduri.\nUna comune metodica analitica qualitativa utilizzata per ricercare gli alogenuri consiste nella precipitazione frazionata con nitrato di argento. La soluzione alcalina contenente gli alogenuri succitati viene acidificata con acido nitrico per evitare che precipitino i carbonati e poi si aggiunge goccia a goccia nitrato di argento. Si osserva cos\u00ec che si formano via via tre diversi precipitati di tre colori diversi che sono rispettivamente, in ordine di precipitazione, ioduro, bromuro e cloruro di argento. Qui si sfrutta il fatto che aggiungendo nitrato di argento, e quindi aumentando la concentrazione di argento in soluzione, si raggiunge gradatamente la Kps dei tre sali che precipitano in maniera ordinata, partendo da quello che richiede una minore concentrazione di argento per raggiungere il prodotto di solubilit\u00e0.\nA questo punto si pu\u00f2 verificare che gli alogenuri in questione siano cloruro, bromuro e ioduro di argento con la ridissoluzione selettiva dei precipitati in ammoniaca, che sfrutta la diversa maniera dei tre sali a sciogliersi nella base, con la quale essi si complessano. Infatti il cloruro di argento si complessa in ammoniaca diluita, il bromuro di argento in ammoniaca concentrata, e lo ioduro di argento non si scioglie per niente in ammoniaca. Quindi la soluzione precedente viene centrifugata, il precipitato viene separato dalla soluzione surnatante e trattato con ammoniaca diluita. In questo modo siamo sicuri che si complessi il cloruro, infatti aggiungendo acido nitrico si nota un intorpidimento della soluzione. Si ripete quindi il trattamento del precipitato con ammoniaca concentrata e si procede come sopra; aggiungendo ammoniaca sia concentrata che diluita si nota la persistenza del precipitato che conferma la presenza di ioduri.\nAnche la comune determinazione quantitativa di cloruri, bromuri e ioduri sfrutta la reazione di precipitazione con nitrato di argento (titolazione di Mohr)."}
{"id": "516498", "revid": "124634326", "url": "https://it.wikipedia.org/wiki?curid=516498", "title": "Fabio Celoni", "text": "Carriera.\nSi diploma nel 1989 alla \"Scuola del Fumetto e dell'Illustrazione\" di Milano come disegnatore di fumetti, attivit\u00e0 che incomincia a svolgere professionalmente dallo stesso anno esordendo sulla serie \"I fantastici 3 Supermen\". Nel 1990 inizia a collaborare per la rivista horror \"Mostri\", pubblicata da Edizioni Acme; lo stesso anno inizia a collaborare con Walt Disney Italia come disegnatore per la testata \"Topolino\" e la sua prima storia (\"I tre porcellini e la fata del bosco\") viene pubblicata nel 1991, cosa che fa di lui, a soli 19 anni, il pi\u00f9 giovane disegnatore italiano ad essere stato pubblicato sul settimanale; negli anni seguenti realizzer\u00e0 molte storie per le testate \"PK\", \"Paperino\", \"Paperfantasy\", \"Paperinik\" e altre pubblicazioni Disney. Nel 1996 diventa il copertinista ufficiale della testata \"Paperinik\". Collabora poi con Mondadori, De Agostini e diverse altre case editrici italiane. Nello stesso anno si trasferisce per un periodo a Hong Kong per la realizzazione di una collezione di capi d'abbigliamento a tema Disney.\nLa sua collaborazione con la Disney prosegue negli anni con storie per varie testate oltre a diverse opere per la divisione \"Disney Libri \" e altri progetti speciali.\nNel 2000 inizia a collaborare con la Sergio Bonelli Editore dove realizza una prima storia per la serie horror \"Dylan Dog,\" (\"I quattro elementi\", n. 197, gennaio 2003) e altre ne sguono fino a quando nel 2005 scrive anche la sua prima sceneggiatura per la stessa testata e che disegna lui stesso (\"Il vecchio che legge)\"; la storia verr\u00e0 pubblicata quattro anni dopo nell'albo gigante n. 18 (2009) . Nel 2005 realizza su sceneggiatura di Paola Barbato i disegni per l'albo di Dylan Dog n. 221 (\"Il tocco del diavolo\").\nSempre nel 2005, nuovamente per Bonelli, crea graficamente il personaggio di Brad Barron su testi di Tito Faraci e realizza tutte le copertine della relativa miniserie oltre a un contributo a fumetti di 12 pagine nell'ultimo numero. Crea graficamente il personaggio di \u201c\"Mister Bo\"\u201d, su testi dello stesso Sergio Bonelli, e ne illustra le storie.\nNel 2006 scrive il saggio storico-esoterico \"Milano, esoterismo e mistero\", per la casa editrice Editoriale Olimpia.\nNel 2007 insieme ad Andrea Aromatico lancia la miniserie a fumetti in 12 numeri \"Nemrod-i Cacciatori della Bestia 666\" per la Star Comics, di cui \u00e8 autore, disegnatore, sceneggiatore, supervisore e copertinista. La miniserie, grazie al successo ottenuto, avr\u00e0 ben due seguiti: \"Nemrod-Armageddon\" (in 4 numeri) e \"Nemrod-La Grande Caccia\" (in 8), pi\u00f9 uno Speciale.\nSempre nel 2007 realizza su sceneggiatura di Bruno Enna i disegni per l'albo di Dylan Dog n\u00b0 248 del mese di aprile, intitolato \"Anima d'acciaio.\"\nNel 2010 insieme ad Adriana Coppe crea una nuova miniserie a fumetti in 6 numeri pubblicata da Star Comics, intitolata \"San Michele - i Sigilli della Folgore\": una serie giallo-mistery ambientata nei borghi dell'Italia centrale del 2101 e di cui \u00e8 autore, sceneggiatore, supervisore e copertinista.\nRealizza i disegni della graphic novel ispirata al romanzo di Khaled Hosseini \"Il cacciatore di aquiloni\", per Piemme, per i testi di Tommaso Valsecchi e i colori di Mirka Andolfo.\nRealizza i disegni della graphic novel tratta dal videogame \"Epic Mickey\", insieme a Paolo Mottura, su testi di Peter David e pubblicata da Walt Disney Company. Sia Epic Mickey che Il cacciatore di aquiloni vengono pubblicati in numerosi paesi del mondo.\nSempre nel 2010 realizza su sceneggiatura di Giovanni Di Gregorio i disegni per l'albo di Dylan Dog n\u00b0 291 del mese di novembre, intitolato \"Senza trucco n\u00e9 inganno \"e disegna una storia per il numero 4 della collana \"Dylan Dog Color Fest - Humor\", una storia particolare in quanto nella stessa avventura il disegnatore utilizza due differenti stili di disegno - umoristico e realistico.\nNel 2011 disegna una storia per la testata \"Dampyr\", nuovamente per la Sergio Bonelli Editore, su testi di Mauro Boselli.\nNel 2012 \u00e8 pubblicata su \"Topolino\" (n\u00b02945 e 2946) una sua pluripremiata storia scritta da Bruno Enna, parodia disneyana del \"Dracula\" di Bram Stoker: \"Dracula di Bram Topker\", di cui cura i disegni e parte della colorazione questa ultima affidata nuovamente anche alle mani di Mirka Andolfo.\nNel 2014 realizza l'albo di Dylan Dog n\u00b0 333 del mese di maggio, intitolato \"I raminghi dell'autunno\" di cui cura sia la sceneggiatura che i disegni, definita da molti una delle migliori storie di Dylan degli ultimi anni e vincitrice del triplo premio \"Galeone d'Oro\" di Cravenroad7 come miglior soggetto, migliori disegni e miglior pubblicazione di Dylan Dog dell'anno 2014.\nNello stesso anno esce anche il suo primo romanzo \"Gli Abitanti dell'Ombra Effimera\", uscito per Ponchiroli Editori.\nViene pubblicata su Topolino (n\u00b0 3070-3071) la storia doppia \"Lo strano caso del dottor Ratkyll e di mister Hyde\", sempre su testi di Bruno Enna, poi ripubblicata nel prestigioso formato cartonato \"De Luxe Edition\" di Panini Comics, che inaugura la serie proprio con questa storia, ripubblicata per l'occasione in bianco e nero con l'aggiunta di retini digitali realizzati dallo stesso Celoni. Per questa storia Celoni ottiene il Premio Papersera 2015 come miglior disegnatore Disney dell'anno.\nNel 2015 conclude una partnership con la casa editrice Shockdom per la pubblicazione degli albi SmartComiX, da lui ideati due anni prima: si tratta di un rivoluzionario modo di fruire il fumetto, con tavole a vignetta singola presentate in formato nativo 16:9, senza limiti di tema e stile, in distribuzione cartacea (con albi di formato 13x8 cm) e digitale per smartphone e tablet da apposita app. Al progetto partecipa uno straordinario gruppo di importantissimi autori di fumetti italiani, in continua crescita.\nNel 2021, insieme al colorista Luca Merli, si occupa della ricolorazione delle tavole della storia \"L' Inferno di Topolino\" per la prestigiosa edizione \"De Luxe Edition\", di cui cura anche la copertina e la litografia inedita.\nCeloni \u00e8 vincitore di numerosi riconoscimenti e ha all'attivo pi\u00f9 di 30 mostre, tra personali e collettive, in Italia e in Europa. \nAppassionato viaggiatore, attualmente vive a Praga."}
{"id": "516499", "revid": "1155", "url": "https://it.wikipedia.org/wiki?curid=516499", "title": "Candir\u00f9", "text": ""}
{"id": "516500", "revid": "15756", "url": "https://it.wikipedia.org/wiki?curid=516500", "title": "Pietro Prini", "text": "Biografia.\nDi modeste origini, Pietro Prini mostr\u00f2 fin da giovane una certa attitudine per gli studi e complet\u00f2 l'intero iter scolastico, iscrivendosi quindi al seminario di Arona nel 1934, dove ebbe come docente di filosofia mons. De Lorenzi. La scelta del seminario, oltre a derivare dalla sua povert\u00e0 di mezzi materiali, rispondeva a una profonda convinzione di fede che rester\u00e0 immutata per tutta la vita del filosofo. Prini, tuttavia, lasci\u00f2 il seminario tre anni pi\u00f9 tardi \u00abper amore della filosofia\u00bb: gli sembrava infatti che l'impostazione neotomista della filosofia l\u00ec insegnata non rispondesse ai bisogni del tempo. Egli quindi, vinto un posto presso il Collegio Borromeo di Pavia, inizi\u00f2 i suoi studi di filosofia. Particolarmente influenti furono Adolfo Levi e, dopo che questi dovette rassegnare le dimissioni in seguito alle leggi razziali, Michele Federico Sciacca con cui si laure\u00f2 nel 1941 discutendo una tesi su Rosmini. Durante il servizio militare, contrasse una malattia polmonare grave che lo costrinse, tra il '43 e il '45, al ricovero presso il Collegio Borromeo, allora trasformato dai tedeschi in ospedale militare. L\u00ec godette della compagnia intellettuale del Rettore, monsignor Cesare Angelini, e approfond\u00ec lo studio di Plotino. Il 1950 \u00e8 un altro anno cruciale per la formazione di Prini: grazie a una borsa di studio, egli trascorse nove mesi a Parigi dove conobbe e frequent\u00f2 il filosofo Gabriel Marcel.Prini s'\u00e8 legato al gruppo di giovani filosofi che Sciacca aveva riunito intorno a s\u00e9: Maria Teresa Antonelli, Roberto Crippa, Alberto Caracciolo. Quando Sciacca nel 1946 si trasfer\u00ec a Genova tutto il gruppo lo segu\u00ec, ottenendo ciascuno - secondo la specificit\u00e0 dei propri studi - un incarico di insegnamento di una disciplina filosofica. A Prini venne affidato l'insegnamento di Storia della filosofia antica, che tenne dal 1953 al 1959. Di qui, vincitore di concorso, si trasfer\u00ec a Perugia, dove dette vita ad una sua scuola filosofica, che ha in Dario Antiseri l'esponente pi\u00f9 noto. Nel 1957, Prini sposa Josefa \"Pepa\" Flores, spagnola, compagna affezionata per tutta la vita, cui Prini dedicher\u00e0 gran parte dei suoi libri. Dello stesso anno \u00e8 il testo \"Verso una nuova ontologia\" che, insieme a \"Discorso e situazione\" del 1961 segnano il passaggio alla fase matura del suo pensiero.\nNel 1964 viene chiamato a coprire la cattedra di Storia della filosofia dalla Facolt\u00e0 di Magistero dell'Universit\u00e0 \"La Sapienza\" di Roma, che terr\u00e0 fino al 1985, diventando poi docente emerito. Qui svolse una intensa attivit\u00e0 didattico-scientifica, che aliment\u00f2 partecipando anche a molteplici iniziative culturali, impegnandosi in prima persona nella promozione televisiva del sapere filosofico e, nell'attivit\u00e0 radiofonica, in programmi di decisa funzione umanistico-culturale. Tra le opere pi\u00f9 interessanti e pi\u00f9 discusse della sua ultima produzione, va ricordato \"Lo scisma sommerso\" del 1998, in cui il filosofo analizza la spaccatura sotterranea che si \u00e8 creata nella Chiesa cattolica tra il magistero ufficiale e la fede e le scelte di vita dei credenti. Un tema che diviene centrale in quest'ultimo periodo \u00e8 anche il tema del male, in modo parallelo a quanto andava elaborando nello stesso periodo Luigi Pareyson, amico personale di Prini.\nNel 2004, Prini si ritira a Pavia dove lavora, finch\u00e9 le forze glielo consentono, a \"Ventisei secoli nel mondo dei filosofi\", \u00abun ultimo ripensamento, una sorta di commiato personale dagli autori e dai problemi che gli erano stati cari per tutta la vita\u00bb. \u00c8 morto a Pavia il 28 dicembre 2008 ed \u00e8 sepolto a Belgirate nella tomba di famiglia. La sua biblioteca personale e il suo lascito manoscritto sono conservati presso la biblioteca del Collegio Ghislieri di Pavia nel \"Fondo Pietro Prini\".\nPensiero.\nSi pu\u00f2 dire che in nessuna delle opere di Prini sia racchiuso tutto quanto il suo pensiero. Egli \u00e8, in questo senso, un pensatore abbastanza asistematico e offre intuizioni in direzioni diverse, che si possono riassumere in alcuni blocchi tematici.\nL'ontologia semantica.\n Un buon punto da cui partire \u00e8 la scoperta e la definizione dell'ontologia semantica: accanto al discorso apofantico, che definisce in modo univoco i suoi oggetti e che vuol dimostrare le sue verit\u00e0 in modo necessario, Prini apre lo spazio per il discorso semantico, il linguaggio cio\u00e8 della musica, della poesia, della preghiera, dell'invocazione, del dialogo. Nel testo \"Verso una nuova ontologia\", egli fa risalire la dimenticanza dell\u2019ontologia semantica ad Aristotele, il quale riteneva i discorsi semantici non verofunzionali e quindi estranei al campo della filosofia. Nell'opera successiva \"Discorso e situazione\", l'autore definisce in modo pi\u00f9 dettagliato gli ambiti di ciascun discorso.\nIn un\u2019intervista rilasciata a Vittorio Grassi, Prini argomenta: \u00abPer molti anni ho tenuto presente nello sviluppo delle mie ricerche il volume \"Discorso e situazione\", dove, nel quadro del problema contemporaneo della molteplicit\u00e0 dell\u2019uso logico della ragione, ho delineato un esame sistematico delle diverse forme argomentative del discorso razionale \u201csituato\u201d, ossia in relazione al suo proprio oggetto ed al suo proprio uditorio, e precisamente la \"verifica\" come forma della prova del \"discorso oggettivo\" o scientifico, la \"testimonianza\", come forma della prova del \"discorso privato\" o intersoggettivo, la \"determinazione particolare\", come forma del discorso \"collettivo\" o ideologico. \u00c8 stata una ricerca non inutile, credo, se ha messo in luce, per un verso, contro lo scientismo, la pluralit\u00e0 dell\u2019uso logico della ragione, e per un altro verso, la fondamentale convergenza di quelle forme del discorso razionale in una dottrina della verit\u00e0 ostensiva dell\u2019essere, o, come dicevo nel mio volume \"Discorso e situazione\", inventandone l\u2019espressione, in un\u2019\"ontologia semantica\"\u00bb.\nIn questo senso, la filosofia di Prini si caratterizza per un confronto rispettoso e vivace con le scienze: da una parte, il filosofo ne riconosce tutta la dirompente importanza, dall'altra \u00e8 attento a criticare quelle filosofie \u2013 quali il neopositivismo \u2013 che ne esasperano i risultati e le spingono oltre il proprio ambito di legittimit\u00e0 conoscitiva.\nL'uomo.\nIl secondo punto \u00e8 quello dell\u2019antropologia e della sociologia filosofica. Prini non dimentica mai la lezione dell\u2019esistenzialismo: l\u2019uomo di cui la filosofia deve occuparsi \u00e8 l\u2019uomo concreto. E perci\u00f2, in primo luogo, \u00e8 importante considerare il corpo come elemento costituito della soggettivit\u00e0 in un\u2019unit\u00e0 psicofisica \u2013 del resto, gi\u00e0 Rosmini nel mondo cattolico aveva fatto questo movimento verso il corpo, parlando di sentimento fondamentale corporeo. Prini se ne occupa soprattutto nell'opera \"Il corpo che siamo\". Quindi, ne \"Il paradosso di Icaro\", viene elaborata la distinzione tra desiderio e bisogno: il bisogno, cio\u00e8 la necessit\u00e0 di avere, si distingue dal desiderio, cio\u00e8 dalla volont\u00e0 di essere autenticamente.\nNel mondo contemporaneo, che \u00e8 un mondo capitalistico, tecnologico e nichilistico, l\u2019uomo corre il rischio di essere dominato da bisogni sempre accresciuti e di dimenticare cos\u00ec la propria dimensione pi\u00f9 autentica e il proprio desiderio. Prini scrive che \u00abPensare \u00e8 [\u2026] la maniera pi\u00f9 profonda del nostro desiderare\u00bb: ci\u00f2 significa che la filosofia ha, prima di tutto, il compito di domandare intorno al senso di ci\u00f2 che \u00e8 e di ci\u00f2 che si \u00e8 \u2013 un domandare che mette in questione anche il domandante stesso.\nQui sono naturalmente molto forti gli echi di Heidegger, che Prini definisce \u00abmaestro inevitabile\u00bb. L\u2019esito socio-politico di queste dottrine priniane \u00e8 il rifiuto degli assoluti terrestri, cio\u00e8 di quelle concezioni totalitarie della politica come il nazismo o il comunismo che negano il valore assoluto della coscienza individuale e, insieme, negano lo spazio per ogni trascendenza genuina. Prini, per converso, ritiene che l'unico agire autentico derivi dalla contemplazione, secondo quella dottrina della contemplazione creatrice che egli ritrova in Plotino e che fa propria.\nL'Essere.\nDi qui, si pu\u00f2 passare a parlare della concezione priniana dell\u2019Essere, che \u00e8 caratterizzato dall'ambiguit\u00e0, da cui anche il titolo della sua opera principale su questo tema, \"L'ambiguit\u00e0 dell'essere\", che ha la particolarit\u00e0 di essere scritta in forma di dialogo. L'Essere pu\u00f2 intendersi \u2013 come \u00e8 stato variamente inteso nella storia della filosofia \u2013 sia come necessit\u00e0 assoluta (al modo Parmenide), sia come bont\u00e0 o finalit\u00e0 assoluta (al modo di Leibniz), sia come libert\u00e0 od opposizione assoluta (al modo di Cusano). Prini cerca di pensare insieme queste tre modalit\u00e0, ritenendole tutte essenziali all'Essere e, insieme, non deducibili l\u2019una dall'altra. Egli definisce questa sua concezione \u00abproblematicismo ontologico\u00bb. Dal momento che l\u2019Essere \u00e8 in s\u00e9 ambiguo, esso non si lascia completamente definire e dimostrare dal discorso apofantico e si presta al discorso semantico in generale e quindi al discorso religioso in particolare.\nLa fede.\nAssolutamente capitale \u00e8, dunque, il problema della religione, della fede cristiana e della Chiesa cattolica. Prini ha sempre pensato la propria attivit\u00e0 filosofica come un filosofare nella fede: a differenza dello scienziato, il filosofo mette in gioco se stesso nel proprio filosofare, e un cristiano, quale egli era, non pu\u00f2 mettere da parte le proprie convinzioni religiose quando filosofa. Nella prolusione al corso di Filosofia teoretica all'Universit\u00e0 di Perugia del 1961, egli argomenta: \u00abC\u2019\u00e8 un carattere ludico nell'atteggiamento del credente, quando pretende di poter mettere tra parentesi la propria fede e di essere anch'egli, nella ricerca della verit\u00e0, come dice Husserl, \"ein wirklicher Anf\u00e4nger\", \u201cun vero e proprio principiante\u201d\u00bb.\n\u00abHo dedicato tutta la mia vita alla cultura cattolica in modo critico\u00bb sostiene Prini nell\u2019intervista del 2005. Questo suo lavoro critico pu\u00f2 riassumersi cos\u00ec: distinzione tra il nucleo del messaggio evangelico e le forme che esso ha via via assunto nella storia, critica delle posizioni pi\u00f9 tradizionaliste della Chiesa, specialmente in filosofia (si veda in particolare il volume \"La filosofia cattolica italiana del Novecento\"), invito al dialogo tra la Chiesa e la modernit\u00e0 tutta intera, e proposta di una nuova inculturazione, oggi, di quel messaggio evangelico. Il seguente passaggio de \"Lo scisma sommerso\" mostra in modo disambiguo ci\u00f2 che Prini ha in mente: \u00abPer questa mentalit\u00e0 generata dalla \"civilt\u00e0 della scienza\" esistono uno spazio e un tempo scientifici nei quali \u00e8 impossibili proporsi di trovare, per esempio, il periodo storico di una presunta prima coppia progenitrice di tutto il genere umano o l'ubicazione dell'Eden, di cui parlano - in un senso simbolico che \u00e8 da determinare - i primi racconti della \"Genesi\". E andando soltanto un poco in profondit\u00e0 nella coscienza giuridica moderna, post-illuministica, del rapporto tra colpa e castigo, chi potrebbe oggi accettare l'idea, trasmessa dalla teologia penale di Agostino nell'interpretazione della \"Lettera ai Romani\" di Paolo, che l'umanit\u00e0 intera abbia ereditato da Adamo non solo la \"pena eterna\" del suo peccato, ma anche \"la responsabilit\u00e0 della sua stessa colpa\"?\u00bb\nOpere.\nInediti.\nI seguenti testi inediti, ritrovati tra le carte del \"Fondo Pietro Prini\", sono stati pubblicati:\nPremi.\nPrini \u00e8 stato insignito del Premio Internazionale Medaglia d'Oro al merito della Cultura Cattolica nel 1998.\nNel 2017 \u00e8 stato conferito il primo \"Premio Pietro Prini\" in onore del filosofo, per promuoverne lo studio e la ricerca, presso il Collegio Rosmini di Stresa."}
{"id": "516501", "revid": "697352", "url": "https://it.wikipedia.org/wiki?curid=516501", "title": "Coppa delle Coppe 1972-1973", "text": "La Coppa delle Coppe 1972-1973 venne conquistata dal Milan nella vittoriosa finale contro il Leeds United. Nello stesso anno la squadra rossonera vinse anche la Coppa Italia, divenendo (dopo la Fiorentina) la seconda squadra tricolore ad abbinare i due trofei nella medesima stagione.\nI detentori dei erano squalificati dopo le risse dei tifosi nella finale precedente. Non presero parte a questa edizione neanche squadre dell'Irlanda del Nord, colpita dalla guerra civile."}
{"id": "516503", "revid": "1396965", "url": "https://it.wikipedia.org/wiki?curid=516503", "title": "Distribuzione cinematografica", "text": "La distribuzione cinematografica \u00e8 una fase del processo di diffusione e presentazione al pubblico di un film. Della distribuzione cinematografica si occupa spesso una compagnia indipendente, una societ\u00e0 controllata o occasionalmente una individuale, che lavora come l'agente finale tra una casa di produzione o alcuni agenti intermediari, ed un esercente, con il fine di assicurare le proiezioni del film del produttore sullo schermo della sala cinematografica. Nel campo del cinema, il termine \"distribuzione\" si riferisce al mercato e alla circolazione di film nei cinema.\nProcesso di distribuzione di un film.\nIl primo passo per il distributore \u00e8 di convincere l'esercente a noleggiare, o a \"prenotare\", ciascun film. Con questo fine il distributore pu\u00f2 organizzare uno spettacolo privato per l'esercente, o usare altre tecniche di marketing che convinceranno l'esercente di poter ottenere profitti finanziari proiettando il film. Una volta d'accordo, il distributore assicura un contratto scritto o verbale imponendo un minimo garantito, ovvero un prezzo che l'esercente sar\u00e0 obbligato a corrispondere alla distribuzione appena verr\u00e0 staccato anche un solo biglietto e una percentuale sugli incassi variabile solitamente dal 30 al 50% applicabile qualora l'ammontare della percentuale superi il minimo garantito. Il distributore tratterr\u00e0 una percentuale per s\u00e9 trasmettendo il residuo alla casa di produzione (o ad ogni altro intermediario, come l'agente di distribuzione del film). \nIl distributore deve anche assicurarsi che ci siano abbastanza copie del film per servire tutti gli esercenti con i quali si \u00e8 stipulato un contratto, assicurarsi la loro consegna fisica ai cinema per il giorno prefissato, e assicurarsi il ritorno delle copie all'ufficio della compagnia distributrice o ad altri luoghi di immagazzinamento, il tutto sempre vincolato dal contratto. In pratica, ci\u00f2 include la produzione fisica delle copie e il loro trasporto per il mondo (un processo che potr\u00e0 presto essere rimpiazzato dalla \"distribuzione digitale\") come anche dalla creazione di poster, di pubblicit\u00e0 sui quotidiani e sui periodici, spot pubblicitari in TV, e altri tipi di pubblicit\u00e0.\nPer di pi\u00f9, il distributore \u00e8 responsabile nell'assicurare che materiale pubblicitario sia disponibile in ciascuna copia di ciascun film poich\u00e9 si ritiene che ci\u00f2 aiuter\u00e0 l'esercente a invogliare un pubblico pi\u00f9 grande, nel creare queste pubblicit\u00e0 nel caso non fosse gi\u00e0 stato fatto dalla casa di produzione, e nell'organizzare la consegna fisica del materiale pubblicitario selezionato dall'esercente prima della prima proiezione.\nSe il distributore sta trattando un film importato o in lingua straniera, egli sar\u00e0 anche responsabile del doppiaggio o della sottotitolazione per il film, e dovr\u00e0 assicurare la censura o altri tipi di \"approvazioni\" legali per la proiezione del film nel paese/territorio nel quale crea profitti, prima di contattare gli esercenti per la prenotazione.\nQuesta \u00e8 una descrizione incompleta e generale. Le odierne pratiche dei distributori di film possono variare da questo modello in punti differenti nel tempo durante la storia del cinema, e secondo differenti pratiche nazionali riguardo alla distribuzione dei film. Cos\u00ec, una spiegazione piena di questo argomento deve tenere conto di tutti i periodi e le nazioni sin dall'inizio dei film, o limitarsi allo studio di periodi e paesi specifici.\nQuando la produzione e la distribuzione coincidono.\nNei giorni del cinema hollywoodiano classico, gli studi cinematografici usavano il \"sistema studio\", producendo e distribuendo i loro stessi film ai cinema che possedevano \u2014 una pratica conosciuta come integrazione verticale. Il controllo degli studios sulla distribuzione fu fortemente indebolito negli Stati Uniti d'America quando, nel 1948, il caso Stati Uniti d'America vs. Paramount Pictures obblig\u00f2 i major studio a vendere tutti i loro cinema. Oggi, i major studio e le compagnie di produzioni indipendenti allo stesso modo competono per le proiezioni nei cinema.\nDistribuzione televisiva.\nCon il diffondersi, in special modo dagli anni novanta della produzione televisiva non soltanto di telefilm ma anche di film per i quali non era subito prevista una distribuzione cinematografica o per l'home video (nei casi in cui la distribuzione avviene direttamente per questo mercato si parla di direct-to-video), hanno preso vita anche le \"case di distribuzione televisive\", le quali solitamente acquistano una produzione televisiva e la distribuiscono in televisione. In special modo il fenomeno riguarda le reti televisive via cavo americane o le reti satellitari europee. Ad esempio il canale Disney Channel e il canale Showtime, negli ultimi anni hanno avuto una intensa attivit\u00e0 di distribuzione televisiva."}
{"id": "516507", "revid": "697352", "url": "https://it.wikipedia.org/wiki?curid=516507", "title": "Coppa delle Coppe 1973-1974", "text": "La Coppa delle Coppe 1973-1974 \u00e8 stata la 14\u00aa edizione della competizione calcistica europea Coppa delle Coppe UEFA. Come nelle altre coppe il governo albanese non permise sue partecipanti. Venne vinta dal Magdeburgo nella finale disputata contro il .\nControversie.\nNel 1974 Il giornale inglese \"Sunday Times\" accus\u00f2 il Milan di aver corrotto gli arbitri delle semifinali del torneo contro il Borussia M\u00f6nchengladbach nell'ambito dell'inchiesta sul calcio europeo condotta dal giornalista inglese Brian Glanville in cui vengono coinvolte squadre italiane, spagnole, tedesche e inglesi. Tali accuse, per\u00f2, furono ritenute inattendibili e non vennero mai confermate in un tribunale sportivo."}
{"id": "516516", "revid": "6923", "url": "https://it.wikipedia.org/wiki?curid=516516", "title": "Voivodato di Toru\u0144", "text": "Il voivodato di Toru\u0144 (in polacco: wojew\u00f3dztwo toru\u0144skie) fu un'unit\u00e0 di divisione amministrativa e governo locale della Polonia esistito tra gli anni 1975 e 1988. Nel 1999 \u00e8 stato sostituito dal voivodato della Cuiavia-Pomerania. La citt\u00e0 capitale era Toru\u0144."}
{"id": "516526", "revid": "287204", "url": "https://it.wikipedia.org/wiki?curid=516526", "title": "Voivodato di Torun", "text": ""}
{"id": "516534", "revid": "287204", "url": "https://it.wikipedia.org/wiki?curid=516534", "title": "Eccellenza 2003-2004", "text": "Il campionato di calcio di Eccellenza regionale 2003-2004 \u00e8 stato il tredicesimo organizzato in Italia. Rappresenta il sesto livello del calcio italiano. Il campionato \u00e8 strutturato su vari gironi all'italiana su base regionale.\nQuesto \u00e8 il quadro delle squadre promosse alla Serie D dai vari campionati di Eccellenza regionale. Sono ammesse alla massima categoria dilettantistica italiana le vincenti dei rispettivi campionati regionali pi\u00f9 le sette migliori squadre risultanti dai play-off a cui accedono le squadre designate dai vari comitati regionali a seguito dei propri regolamenti.\nCampionati con i play-off regionali:\nAbruzzo, Calabria, Marche, Molise, Sicilia, Toscana ed Umbria.\nCampionati con i play-out regionali:\nAbruzzo, Calabria, Lombardia, Marche, Molise, Piemonte, Sicilia, Toscana ed Umbria."}
{"id": "516537", "revid": "287204", "url": "https://it.wikipedia.org/wiki?curid=516537", "title": "Brodnica (Cuiavia-Pomerania)", "text": "Brodnica (in tedesco: \"Strasburg\") \u00e8 una citt\u00e0 polacca del distretto di Brodnica nel voivodato della Cuiavia-Pomerania.Ricopre una superficie di 23,15 km\u00b2 e nel 2007 contava 32.588 abitanti.\nGeografia fisica.\nLa citt\u00e0 \u00e8 situata nel voivodato della Cuiavia-Pomerania dal 1999, mentre dal 1975 al 1998 ha fatto parte del voivodato di Toru\u0144.\nStoria.\nI primi insediamenti della citt\u00e0 iniziarono nel 1262, e Brodnica ricevette i diritti di citt\u00e0 nel 1298. Nel 1772 la citt\u00e0 cadde sotto il dominio del Regno di Prussia e fu in seguito, (1807), incorporata nel Ducato di Varsavia. Dal 1815 al 1945 Brodnica appartenne alla Prussia e dal 1945 divenne polacca. Durante la Seconda guerra mondiale furono assassinati circa 1.000 abitanti."}
{"id": "516541", "revid": "104458", "url": "https://it.wikipedia.org/wiki?curid=516541", "title": "Deisswil bei M\u00fcnchenbuchsee", "text": "Deisswil bei M\u00fcnchenbuchsee (toponimo tedesco) \u00e8 un comune svizzero di 86 abitanti del Canton Berna, nella regione di Berna-Altipiano svizzero (circondario di Berna-Altipiano svizzero).\nStoria.\nTra il 1832 e il 1847 fu unito al comune di Wiggiswil.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "516542", "revid": "4106", "url": "https://it.wikipedia.org/wiki?curid=516542", "title": "Deisswil", "text": ""}
{"id": "516543", "revid": "1305772", "url": "https://it.wikipedia.org/wiki?curid=516543", "title": "Veyron", "text": ""}
{"id": "516545", "revid": "729019", "url": "https://it.wikipedia.org/wiki?curid=516545", "title": "Royal Irish Constabulary", "text": "Il Royal Irish Constabulary (RIC) fu una delle due forze di polizia attive in Irlanda agli inizi del XX secolo, assieme alla \"Dublin Metropolitan Police\". Londonderry (Derry) e Belfast avevano delle forze proprie, ma i problemi, in particolare il loro coinvolgimento nella violenza settaria, portarono allo smantellamento delle due entro il 1870, e il RIC assunse i loro incarichi. Venne smantellato nel 1922 e sostituito da due nuove forze di polizia; il \"Garda S\u00edoch\u00e1na\" nello Stato Libero d'Irlanda (l'odierna Repubblica d'Irlanda) e il \"Royal Ulster Constabulary\" nell'Irlanda del Nord. La forza di polizia era prevalentemente cattolica, anche se c'erano meno cattolici nei gradi pi\u00f9 alti. Il sistema di polizia del RIC serv\u00ec da modello per la \"North West Mounted Police\" canadese, quando il governo federale canadese era alla ricerca di un modo praticabile per far rispettare la legge nei Territori del Nord-Ovest.\nStoria della polizia in Irlanda.\nLa prima forza di polizia organizzata in Irlanda del Nord venne in essere attraverso il \"Peace Preservation Act del 1814\", ma l'\"Irish Constabulary Act del 1822\" segn\u00f2 il vero inizio dell'\"Irish Constabulary\". Tra i primi compiti vi era la requisizione con la forza delle decime, durante la \"guerra delle decime\", per conto del clero anglicano, ad una popolazione prevalentemente cattolica, oltre che alla minoranza presbiteriana. L'atto istituiva una forza in ogni baronato, con un conestabile capo e ispettori generali, sotto il controllo dell'amministrazione civile del Castello di Dublino. Entro il 1841 questa forza ammontava a oltre 8.600 uomini. La forza era stata razionalizzata e riorganizzata con un atto del 1836 e il primo regolamento venne pubblicato nel 1837. La disciplina era rigida e la paga povera. La polizia fronteggi\u00f2 anche l'irrequietezza tra i poveri dell'Irlanda rurale, che si manifest\u00f2 in organizzazioni come i \"Ribbonmen\", che attaccarono i proprietari terrieri e le loro propriet\u00e0.\nLa nuova forza di polizia dimostr\u00f2 la sua efficienza contro il separatismo irlandese, sedando la rivolta della Giovane Irlanda guidata da William Smith O'Brien nel 1848. A questo segu\u00ec un periodo di calma relativa. Comunque la Fratellanza Repubblicana Irlandese, fondata nel 1858, progett\u00f2 una rivolta armata contro il dominio britannico. Ci\u00f2 si tramut\u00f2 in azione diretta con la Rivolta Feniana (1867), segnata da attacchi alle stazioni di polizia pi\u00f9 isolate. Anche questa ribellione venne sedata abbastanza facilmente, in quanto la polizia aveva infiltrato i feniani con spie e informatori. La lealt\u00e0 della forza di polizia durante la rivolta venne ricompensata dalla Regina Vittoria che concesse l'uso del prefisso \"reale\" e il diritto di usare le insegne dell'Illustrissimo Ordine di San Patrizio. Il Royal Irish Constabulary (RIC) presiedette ad un marcato declino del crimine nella nazione, con le agitazioni rurali dell'inizio del XIX secolo (caratterizzate da organizzazioni segrete e crimini quali il raduno armato non autorizzato) che vennero rimpiazzate da reati minori quali l'ubriachezza molesta e piccoli crimini contro la propriet\u00e0. Un'eccezione a questa tendenza fu la \"Land War\" del 1879-82. Belfast, che era fuori dal controllo del RIC, venne segnata da tensioni settarie e la sua popolazione crebbe di cinque volte in cinquant'anni; ci furono gravi rivolte negli anni 1857, 1864, 1872 e 1886. Come risultato, la \"Belfast Town Police\" venne smantellata e la responsabilit\u00e0 della citt\u00e0 pass\u00f2 al RIC.\nPer via della sua ubiquit\u00e0, dagli anni 1850 il RIC venne incaricato di una serie di compiti di governo civile e locale, oltre a quelli gi\u00e0 esistenti, che legarono strettamente i conestabili alle loro comunit\u00e0 locali. Nel 1901 c'erano circa 1.600 caserme e qualcosa come 11.000 conestabili. La maggioranza dei gradi inferiori nelle aree rurali appartenevano alla stessa classe sociale, religione e retroterra generale dei loro vicini. Attraverso l'applicazione di decine di migliaia di sfratti nell'Irlanda rurale e le molestie verso i capi della \"Land league\", il RIC si era attratto il diffuso disprezzo da parte della popolazione cattolica irlandese durante il XIX secolo. Comunque, durante la calma relativa del tardo periodo Vittoriano ed Edoardiano, il RIC si conquist\u00f2 l'accettazione generale come una organizzazione efficiente che serv\u00ec da modello per forze simili in altre parti dell'Impero britannico, e non era impopolare a casa pi\u00f9 di quanto non lo fossero in genere altre forze di polizia. L'ethos militare del RIC, con le sue \"caserme\" (solitamente delle semplici case in affitto), carabine e l'enfasi sulle esercitazioni in stile militaresco, distinguevano tale corpo dalla polizia civile del resto del Regno Unito e di Dublino. Nel corso della sua storia il RIC indoss\u00f2 una distintiva uniforme verde scuro, con bottoni e insegne argentate.\nL'agio relativo dell'esistenza del RIC venne comunque sempre pi\u00f9 complicata dalla crescita della campagna per la Home Rule, nel periodo precedente alla I guerra mondiale. Il potenziale successo della terza \"Home Rule Bill\", nel 1912, introdusse grandi tensioni: gli oppositori della bozza di legge organizzarono la \"Ulster Volunteer Force\" nel gennaio 1913, mentre i sostenitori, per tutta risposta, formarono i Volontari Irlandesi. Questi due gruppi contavano oltre 250.000 membri, organizzati come veri e propri eserciti privati. La maggior parte degli sforzi del RIC vennero indirizzati contro i nazionalisti, lasciando mano libera all'UVF. Il Sinn F\u00e9in venne fondato nel 1905. La politica divenne pi\u00f9 divisiva e ci fu una crescita nella violenza politica che raggiunse il suo apice nel 1921.\nLa guerra d'indipendenza irlandese.\nLa vittoria del Sinn F\u00e9in nelle elezioni generali del 1918 e la sua creazione di un parlamento indipendente (il D\u00e1il \u00c9ireann) segn\u00f2 l'inizio della guerriglia. L'Irish Republican Army (IRA) di Michael Collins comp\u00ec attacchi sistematici contro le forze della Corona, e il RIC, in quanto strumento del dominio britannico, sub\u00ec gli assalti pi\u00f9 pesanti. Dall'autunno del 1919 il RIC fu costretto ad abbandonare le sue caserme pi\u00f9 isolate. Simultaneamente venne fatto vigere un boicottaggio della polizia da parte dell'IRA, con l'istituzione di polizia e tribunali alternativi. I membri del RIC vennero minacciati e assassinati in numero sempre maggiore, come parte di una strategia deliberata, intesa a rendere ingovernabile alla Corona l'Irlanda rurale. Nell'ottobre 1920, secondo una dichiarazione fatta dal segretario degli esteri Lord Curzon, 117 membri del RIC erano stati assassinati e 185 feriti. In un periodo di tre mesi nello stesso anno, 600 agenti si dimisero dalla forza di polizia che contava solo 9.500 uomini quando la rivolta inizi\u00f2.\nPer rinforzare la polizia ridotta e demoralizzata, il governo britannico trov\u00f2 nuove forze reclutando veterani della I guerra mondiale dalle citt\u00e0 dell'Inghilterra e della Scozia e mandandoli in Irlanda nel 1920, a formare i famosi \"Black and Tans\" e le \"Auxiliary Division\" del RIC. Paddy O'Shea, figlio di un sergente del RIC, descrisse questi rinforzi come \"una piaga mandata da Dio. Portarono aiuto, ma spaventarono anche quelli che erano venuti ad aiutare\". Alcuni regolari del RIC si dimisero per protesta contro le tattiche spesso brutali dei nuovi reclutati. Altri collaborarono con l'IRA, o per convinzione o perch\u00e9 temevano per le proprie vite. Un'incursione contro una caserma del RIC a Cookstown, Contea di Tyrone, nel giugno del 1920, venne compiuta con l'aiuto di uomini del RIC solidali. Le caserme di Schull, Contea di Cork, vennero catturate grazie ad un simile aiuto. Nell'ottobre del 1920, le paghe del RIC vennero aumentate per compensare l'aumentato costo della vita, in quanto molti negozi si rifiutavano di servire i poliziotti, in ottemperanza alla politica di ostracismo del D\u00e1il \u00c9ireann verso le forze della Corona.\nNel dicembre 1920 il \"Government of Ireland Act\" divise la nazione e nel luglio 1921 venne concordata una tregua. 418 uomini del RIC erano stati uccisi in due anni. Il Trattato Anglo-Irlandese fu la causa della guerra civile irlandese. Nel gennaio 1922 venne concordato di smantellare il RIC, sostituendolo con il Garda S\u00edoch\u00e1na nello Stato Libero d'Irlanda e con il Royal Ulster Constabulary nell'Irlanda del Nord.\nMolti uomini del RIC si spostarono a nord per entrare nel RUC. Ci\u00f2 produsse una forza di polizia che era originariamente per il 40% cattolica. Comunque, questa percentuale scese all'8% quando questi uomini man mano raggiunsero la pensione e non vennero sostituiti da cattolici nordirlandesi, che rigettavano il forte ethos unionista del RUC. Alcuni uomini del RIC entrarono nel Garda S\u00edoch\u00e1na, avendo aiutato l'IRA in vari modi. Molti si ritirarono e lo Stato Libero accett\u00f2 di pagare le loro pensioni. Altri comunque, di fronte a violente rappresaglie, minacciate o reali, scapparono con le loro famiglie in Gran Bretagna. Alcuni di questi si unirono alla Gendarmeria della Palestina, che stava reclutando nel Regno Unito in quel periodo, e successivamente nella Polizia della Palestina."}
{"id": "516546", "revid": "104458", "url": "https://it.wikipedia.org/wiki?curid=516546", "title": "Wiggiswil", "text": "Wiggiswil (toponimo tedesco) \u00e8 un comune svizzero di 102 abitanti del Canton Berna, nella regione di Berna-Altipiano svizzero (circondario di Berna-Altipiano svizzero).\nStoria.\nTra il 1832 e il 1847 fu unito al comune di Deisswil bei M\u00fcnchenbuchsee.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "516547", "revid": "1005847", "url": "https://it.wikipedia.org/wiki?curid=516547", "title": "Deputati della IX legislatura della Repubblica Italiana", "text": "Questo elenco riporta i nomi dei deputati della IX legislatura della Repubblica Italiana dopo le elezioni politiche del 1983."}
{"id": "516549", "revid": "1429175", "url": "https://it.wikipedia.org/wiki?curid=516549", "title": "Bugatti Veyron", "text": "La Bugatti Veyron EB 16.4 \u00e8 un'automobile sportiva ad alte prestazioni, prodotta dalla casa automobilistica francese Bugatti dal 2005 al 2015.\nBreve presentazione.\nLa Veyron \u00e8 nota per essere stata una delle auto di serie pi\u00f9 costose al mondo durante il periodo di produzione ed \u00e8 stata, al lancio, l'autovettura di serie pi\u00f9 veloce mai costruita, con una velocit\u00e0 massima di 408,47 km/h. Ha mantenuto il primato fino al 13 settembre 2007, quando la SSC Ultimate Aero TT ha stabilito il nuovo record di 412\u00a0km/h; poi il record venne ripreso dalla stessa Bugatti nel giugno del 2010. Viene costruita nello stabilimento Bugatti di Molsheim, dove aveva sede l'azienda originaria fondata dall'imprenditore italiano Ettore Bugatti. Prende il nome dal pilota Pierre Veyron, che vinse la 24 Ore di Le Mans nel 1939 correndo con una Bugatti.\nStoria.\nIl progetto di questo veicolo inizi\u00f2 nel 1999 con la concept car 18/3 Chiron. Mostrata al Salone dell'automobile di Tokyo, era simile alla versione finale giunta poi in produzione; una delle maggiori differenze era che la EB 18/3 usava un motore W18 da 6,3 litri di cilindrata con tre bancate da sei cilindri. La versione definitiva della Veyron \u00e8 stata disegnata da Hartmut Warkuss, sulla linea dei precedenti tre prototipi curati da Giorgetto Giugiaro per Italdesign.\nLa Volkswagen, proprietaria del marchio Bugatti, annunci\u00f2 la produzione della Veyron nel 2001 al Salone dell'automobile di Ginevra. Fu annunciato che sarebbe stata la pi\u00f9 veloce, potente e costosa automobile della storia: le dichiarazioni promettevano oltre 407\u00a0km/h di velocit\u00e0 massima, 1001\u00a0CV di potenza e un prezzo di 1 milione di euro esatto.\nLa progettazione continu\u00f2 nel 2001 con la \"concept avanzata\" EB 16/4 Veyron, che sostituiva il motore W18 a 3 bancate da 6 cilindri l'una della Chiron con uno W16 a 4 bancate, visto per la prima volta nel 1999 sulla concept car Bentley Hunaudi\u00e8res e successivamente dalla Audi Rosemeyer nel 2000. Alla fine del 2001, Bugatti annunci\u00f2 ufficialmente che l'auto si sarebbe chiamata Bugatti Veyron 16.4, con riferimento ai 16 cilindri e ai 4 turbocompressori, e che sarebbe stata in produzione nel 2003. Tuttavia i test rivelarono significativi problemi: la stabilit\u00e0 era troppo bassa per le alte velocit\u00e0, tanto che un prototipo venne distrutto, mentre un altro and\u00f2 fuori controllo durante una dimostrazione al Mazda Raceway di Laguna Seca (fortunatamente con poche conseguenze per il pilota). Addirittura, durante un test in Germania una Veyron si incendi\u00f2 a causa del surriscaldamento del motore; questo \u00e8 stato uno dei problemi maggiori da risolvere in fase di sviluppo, soprattutto a causa della particolare struttura a W del motore che ne rende difficile, appunto, il raffreddamento. Altri problemi insorti durante i test consistevano nella frenata da migliorare e nell'esigenza di pneumatici dedicati, di particolare robustezza, poich\u00e9 l'elevata potenza della vettura causava una prematura usura dei normali pneumatici ad alte prestazioni. Dopo due anni di attese, nel 2005 cominciarono le consegne.\nI ritardi nello sviluppo causarono anche polemiche coi potenziali clienti: la Bugatti aveva iniziato a raccogliere ordini per la Veyron mentre lo sviluppo era ancora in corso e l'inizio della produzione era fissato al 2003. Quindi i clienti, che in base alle condizioni avevano versato una caparra di 300.000 euro e non potevano annullare l'ordine senza perdere l'anticipo, dovettero aspettare un paio di anni in pi\u00f9 di quanto promesso per la consegna, in attesa che venissero risolti i problemi meccanici insorti e si avviasse la produzione.\nDal 1\u00ba aprile 2006 il prezzo della coup\u00e9 \u00e8 salito a 1.100.000 euro, mantenendo le stesse condizioni contrattuali. Per tutti gli interventi di manutenzione, inoltre, \u00e8 necessario portare l'auto allo stabilimento di produzione.\nA fine 2013 \u00e8 stato rivelato che, nonostante l'alto prezzo, ogni Veyron venduta causava una perdita di 6,27 milioni di dollari (4.600.000 euro circa) al gruppo Volkswagen, proprietario del marchio, per una perdita complessiva di 1,7 miliardi di Euro.\nLa produzione termina ad inizio 2015, l'ultima Veyron assemblata riporta sotto lo spoiler la dicitura \"La Finale\". \"La Finale\", esposta al Salone dell'automobile di Ginevra, richiama esteticamente la prima Veyron, con un mix di colore rosso nero\nSpecifiche tecniche.\nLa Veyron monta un motore W16 di 7.993\u00a0cm\u00b3 di cilindrata (86\u00a0mm di alesaggio x 86\u00a0mm di corsa), composto da 2 coppie di 2 bancate a V stretta di 4 cilindri ciascuna disposte tra loro con un angolo di 90\u00b0. Ogni cilindro ha 4 valvole, per un totale di 64. Il propulsore \u00e8 sovralimentato mediante 4 turbocompressori, grazie ai quali eroga 1001\u00a0CV (1200 CV nelle versioni Super Sport e Grand Sport Vitesse) di potenza massima dichiarata a 6.000 giri/minuto, con un rapporto potenza-peso di circa 532 CV/t, una potenza specifica di 150,0 CV/litro, e una coppia massima di 1.250 Nm a 2200 giri/minuto. Il progetto del W16 \u00e8 in realt\u00e0 derivato da quello del W8 montato sulla quinta serie della Volkswagen Passat, la cui cilindrata unitaria (ossia la cilindrata di ciascun cilindro) corrisponde a quella del W16.\nLa potenza del motore viene trasmessa alle ruote attraverso un cambio di tipo DSG a doppia frizione a 7 marce, attuato da paddles posti dietro al volante; il tempo di cambiata \u00e8 di 150 ms: in pratica in ogni momento sono in presa due marce simultaneamente. La trazione \u00e8 integrale permanente, con un giunto viscoso centrale prodotto dalla svedese Haldex. Gli pneumatici run-flat, prodotti da Michelin, sono progettati specificamente per sopportare la velocit\u00e0 massima della Veyron, e hanno l'inusuale misura di 245/690 R20,47 all'anteriore e 365/710 R21,26 al posteriore. Un treno di gomme dura in media novemila chilometri e costa approssimativamente quindicimila euro.\nLa Veyron possiede in totale 10 radiatori:\nIl coefficiente di resistenza aerodinamica (Cx) \u00e8 di 0,36. Il telaio \u00e8 composto da una cellula centrale in fibra di carbonio con dei telaietti ausiliari all'avantreno e al retrotreno.\nI dischi freno sono in materiale carboceramico, con pinze anteriori a 8 pistoncini e posteriori a 6 pistoncini. Il motore si trova direttamente a contatto con l'aria aperta, senza nessuna copertura in vetro, questo per massimizzare la dissipazione del calore. Durante la fase di test, il motore arriva a produrre effettivamente tremila cavalli vapore di potenza, di cui due terzi sono dissipati come calore: \u00e8 il motivo per cui durante le prove iniziali l'impianto di condizionamento dell'aria del banco test stava prendendo fuoco insieme a tutto lo stabilimento, come riferito dagli stessi ingegneri progettisti durante un'intervista riportata da un documentario prodotto da National Geographic Channel sulla Veyron.\nPrestazioni.\nLa velocit\u00e0 massima promessa era di 406\u00a0km/h, ma i prototipi a quella velocit\u00e0 si rivelarono instabili: fu necessario ridisegnare il modello per migliorare l'aerodinamica. Nel maggio 2005 un prototipo testato nel circuito Volkswagen, vicino a Wolfsburg, raggiunse una velocit\u00e0 di 400\u00a0km/h, limitata elettronicamente. Nell'ottobre 2005 la versione finale della Veyron, guidata da James May, raggiunse i 407,52\u00a0km/h sul lungo rettilineo (9\u00a0km) del circuito tedesco di Ehra-Lessien, di propriet\u00e0 della Volkswagen.\nLa Veyron passa da 0 a 100\u00a0km/h in 2,5 secondi, producendo un'accelerazione media di 1,01 g. Raggiunge, sempre da ferma, i 200 e i 300\u00a0km/h rispettivamente in 7,3 e 16,7 secondi. In una prova della rivista inglese \"Autocar\" la Veyron ha effettuato la prova sullo 0-100mph-0 (accelerazione 0-160 km/h e di nuovo stop) in 9,9 secondi.\nIn termini di consumi la Veyron registra 40,4 l/100\u00a0km (2,475\u00a0km/l) in citt\u00e0 e 24,1 l/100\u00a0km (4,149\u00a0km/l) sul circuito misto. Alla massima velocit\u00e0 il consumo \u00e8 di oltre 125 l/100\u00a0km (0,8\u00a0km/l): in questa condizione il serbatoio della Veyron (100\u00a0l) verrebbe svuotato in 12 minuti e mezzo (80\u00a0km).\nRaggiunti i 220\u00a0km/h l'assetto della Veyron cambia: l'auto si abbassa, mentre lo spoiler posteriore si alza per aumentare la tenuta di strada. Nella configurazione standard l'auto \u00e8 capace di una velocit\u00e0 massima di 375\u00a0km/h. Per raggiungere la velocit\u00e0 massima di 407\u00a0km/h si deve inserire, a vettura ferma, una seconda chiave in una fessura di colore rosso alla sinistra del guidatore, vicino alla chiusura dello sportello: tramite questo comando lo spoiler posteriore riduce al minimo l'angolo di incidenza, rientrando nella sua sede, le prese d'aria anteriori si chiudono e l'auto si abbassa di 6\u00a0cm, limitando cos\u00ec al minimo l'impatto aerodinamico, ma anche il carico aerodinamico, il che incide negativamente sulla stabilit\u00e0.\nI freni carboceramici, insieme con gli pneumatici dalle prestazioni particolarmente elevate, permettono di raggiungere una decelerazione di 1,3 g. Inoltre, quando i freni vengono azionati a velocit\u00e0 superiori ai 200\u00a0km/h, lo spoiler posteriore aumenta l'angolo di incidenza fino a un massimo di 55 gradi in 0,4 secondi, agendo da freno aerodinamico e generando, da solo, 0,6\u00a0g di decelerazione. La Bugatti ha dichiarato che, grazie alla somma di questi elementi, la Veyron pu\u00f2 fermarsi dalla velocit\u00e0 massima in meno di 10 secondi, nonostante la sua massa vicina alle 2 tonnellate.\nGuidabilit\u00e0.\nLa vettura manifesta un eccessivo ritardo del turbo; un buon assorbimento delle sospensioni \"di primo grado\" (avvallamenti, variazioni di camber, ecc.) e un mediocre assorbimento di \"secondo grado\" (sconnesso, brevi asperit\u00e0); una bassa stabilit\u00e0 ad alte velocit\u00e0; spazi di frenata, invece, ridotti..\nProduzione.\nLa produzione della Veyron 16.4 Coup\u00e9 \u00e8 terminata nel giugno del 2011, quando \u00e8 stato consegnato l'ultimo dei 300 esemplari previsti. Anche le altre versioni speciali con carrozzeria chiusa sono arrivate a fine ciclo, a queste versioni segue la produzione del modello a carrozzeria aperta.\nA febbraio 2014 vi sono in azienda quaranta esemplari di Veyron cabriolet invenduti.\nVersioni speciali.\nPegaso.\n\u00c8 un'elaborazione realizzata nel 2007 da un proprietario russo della Veyron che si distingue per la colorazione granata e panna e per le modifiche al motore che ne aumentano la potenza di 200 cavalli. La nuova versione \u00e8 attesa per il 2012, cio\u00e8 alla fine del ciclo vitale della vettura. Con questo surplus di potenza vengono stimati una velocit\u00e0 massima di 435\u00a0km/h e una coppia massima di 1.500\u00a0N\u00b7m.\nPur Sang.\nEdizione limitata a cinque esemplari svelata al salone di Francoforte nel 2007, si tratta di una caratterizzazione meramente estetica: la verniciatura \u00e8 assente, sostituita dalla rifinitura in alluminio e da particolari in fibra di carbonio a vista, mentre la meccanica resta invariata.\nBugatti Veyron FBG par Herm\u00e8s.\nIn collaborazione con la casa di moda francese Herm\u00e8s, un team di artigiani capitanato dal designer Gabriele Pezzini ha creato quattro Veyron 16.4 ed una Grand Sport ispirate dallo stile di tale compagnia. Si distingue dalle normali Veyron grazie al cofano anteriore, dipinto in alcuni casi di beige ed in altri di rosso, per i mozzi delle ruote che riportano al centro il logo \"H\" e per la griglia centrale su cui campeggia il monogramma \"Herm\u00e8s\".\nSang Noir.\n\u00c8 una versione ispirata alla Tipo 57 Atlantic, un modello degli anni '30, e anch'essa \u00e8 una caratterizzazione solo estetica. La verniciatura \u00e8 nero opaco, con inserti di fibra di carbonio a vista e specchietti e griglia del radiatore in alluminio, inserti interni in alcantara e un disegno esclusivo dei cerchi. La produzione di questa particolare versione \u00e8 stata limitata a 15 esemplari.\nNell'agosto 2011 \u00e8 stata realizzata un 16\u00ba esemplare della versione Sang Noir. Per la realizzazione \u00e8 stata usata una Veyron Grand Sport.\nVeyron del Centenario.\nNell'aprile 2009, in occasione del centenario della casa automobilistica, la Bugatti ha presentato in anteprima mondiale al Concorso d'eleganza Villa d'Este (Cernobbio, 25-26 aprile 2009), quattro Veyron speciali (esemplari unici), battezzate con i nomi di altrettanti piloti che hanno corso per il celebre marchio: Jean-Pierre Wimille, Achille Varzi, Malcolm Campbell e Hermann Zu Leiningen. Ognuna di queste si caratterizza per una diversa resa cromatica bicolore (dove domina l'alluminio non verniciato), in omaggio alle nazionalit\u00e0 dei suddetti piloti: blu per la Francia (versione \"Wimille\"), verde per la Gran Bretagna (\"Campbell\"), bianco per la Germania (\"Leiningen\") ed infine rosso per l'Italia (\"Varzi\").\nBugatti Veyron 16.4 Grand Sport.\nAccingendosi a terminare tutti i 300 esemplari previsti della versione coup\u00e9, Bugatti si \u00e8 dedicata allo sviluppo della Grand Sport. Presentata il 16 agosto 2008 al concorso di eleganza di Pebble Beach, la Grand Sport \u00e8 la versione targa della Veyron, con un tetto completamente rimovibile in policarbonato, nonch\u00e9 un tettuccio ripiegabile in tela definito \"di emergenza\", tarato per viaggiare non oltre i 130\u00a0km/h. La velocit\u00e0 massima a vettura scoperta non supera i 360\u00a0km/h. In occasione della presentazione, il primo esemplare \u00e8 stato messo all'asta e venduto per la somma di 2,9 milioni $ (circa 1,9 milioni \u20ac). Il corpo vettura \u00e8 pi\u00f9 pesante rispetto alla coup\u00e9 a causa dei rinforzi al telaio necessari per compensare la mancanza del tetto fisso e offrire la stessa rigidit\u00e0 torsionale e lo stesso standard di sicurezza, mentre la meccanica non subisce modifiche. La commercializzazione avviene nel 2009 in serie limitata di 150 esemplari. Sono stati realizzati diversi esemplari unici basati su questa versione, come la \"Sang Bleu\", blu ed argento, la \"Grey Carbon\", color carbonio grigio scuro, la \"Soleil De Nuit\", blu metallizzato con inserti in alluminio lucido, la \"Matte White\", di colore bianco opaco e blu, \"L'Or Blanc\", prodotta in collaborazione con il produttore di porcellane KPM e caratterizzata dalla presenza di numerosi dettagli in porcellana, la \"Red Edition\", completamente rossa, la \"Middle East\", prodotta in tre esemplari da 1.7 milioni di euro, di colore giallo, la \"Grand Sport Wei Long\", che sfoggia dragoni in porcellana in rilievo, e anche un'edizione speciale curata dal designer iraniano Bijan Pakzad, argento e gialla.\nBugatti Veyron Super Sport.\nNel giugno del 2010 \u00e8 stata presentata la Bugatti Veyron Super Sport color carbonio e arancione. Registrata dai giudici del Guinness World Record come \"fastest production car\", la Bugatti Veyron Super Sport prodotta in livrea nero-arancione, livrea World Record, ossia record del mondo, ha raggiunto la velocit\u00e0 media di 431,072\u00a0km/h, con una velocit\u00e0 di punta uguale a 434,211\u00a0km/h, certificati dal T\u00dcV; battendo la SSC Ultimate Aero TT con 412,28\u00a0km/h (21,932\u00a0km/h in pi\u00f9). La velocit\u00e0 massima della versione in vendita \u00e8 limitata a 407\u00a0km/h per non causare problemi alle gomme.\nTale incremento di prestazioni \u00e8 possibile grazie alla modifiche apportate al motore, che ne hanno aumentato la potenza di 200 \u00a0CV e di 250\u00a0Nm. Inoltre i tecnici hanno migliorato l'aerodinamicit\u00e0: sostituendo le prese d'aria che sporgevano sul tetto con due nuove prese d'aria NACA di derivazione aeronautica e aumentando le dimensioni di quelle sul paraurti anteriore. Questa versione \u00e8 pi\u00f9 leggera di 60\u00a0kg rispetto a quella normale, riuscendo cos\u00ec a scattare da 0 a 100\u00a0km/h in 2,5 secondi e da 0 a 200 in 6,7 secondi. Le modifiche hanno interessato anche la stabilit\u00e0, infatti i tecnici hanno migliorato le sospensioni in modo da portare la tenuta laterale da 1,26\u00a0g a 1,4\u00a0g.\nLa Super Sport \u00e8 stata prodotta in 30 esemplari di cui 5 con colorazione nero-arancio, ovvero in livrea World Record e una in edizione speciale, denominata \"Black Carbon\", nera opaca e con un retrotreno leggermente rivisto, per andare incontro ai gusti di un cliente cinese.\nBugatti Veyron Grand Sport Vitesse.\nAl Salone dell'automobile di Ginevra 2012 viene presentata la Bugatti Veyron Grand Sport Vitesse, 'gemella' della Super Sport, a tetto scoperto. Una vettura con prestazioni molto elevate, grazie all'aumento di potenza del motore e ad un telaio modificato per essere pi\u00f9 performante, per raggiungere una velocit\u00e0 massima di 410\u00a0km/h. La Veyron Vitesse \u00e8 spinta dallo stesso W16 quadriturbo della Grand Sport, ma con turbocompressori pi\u00f9 grandi per raggiungere l'elevata potenza di 1.200\u00a0CV con una coppia massima pari a 1.500\u00a0Nm. Il passaggio da 0 a 100\u00a0km/h avviene in 2.6 secondi. Il telaio \u00e8 stato modificato, con un irrigidimento ed un nuovo assetto, per far fronte alle maggiori sollecitazioni e per compensare l'assenza del tetto. I tecnici hanno anche dovuto abbandonare le prese d'aria NACA, presenti invece sulla super sport, tornando alla configurazione a doppio snorkel della prima serie per consentire al W16 di respirare in modo adeguato anche quando si viaggia in configurazione cabriolet.\nBugatti Veyron Nocturne.\nBugatti nel 2010 ha presentato a Dubai 5 speciali esemplari della Veyron, chiamati \"Nocturne\". Il prezzo partiva da 2.4 milioni di dollari, ed erano caratterizzate da una livrea nera per met\u00e0 e per il resto in alluminio."}
{"id": "516550", "revid": "729019", "url": "https://it.wikipedia.org/wiki?curid=516550", "title": "Arado Ar 96", "text": "LArado Ar 96 era un aereo da addestramento avanzato ad ala bassa sviluppato dall'azienda tedesca Arado Flugzeugwerke GmbH nei tardi anni trenta.\nUtilizzato principalmente dai reparti da addestramento della Luftwaffe prima e durante lo svolgimento della seconda guerra mondiale, venne prodotto, oltre che dalla stessa, anche su licenza sia nel territorio nazionale che nei territori assoggettati dopo lo scoppio del guerra rimanendo in servizio nelle aeronautiche militari di Cecoslovacchia e Francia dopo il termine del conflitto.\nStoria del progetto.\nL'Ar 96 viene progettato per soddisfare una specifica richiesta del 1936 da parte del Reichsluftfahrtministerium (RLM), il ministero che nella Germania dell'epoca sovraintendeva l'intera aviazione nazionale, di dotare la Luftwaffe di un pi\u00f9 moderno addestratore avanzato monoplano biposto destinato a sostituire i pari ruolo dalla velatura biplana Arado Ar 76, B\u00fccker B\u00fc 133, Heinkel He 74 e Focke-Wulf Fw 56 nelle scuole di volo.\nAlla presentazione del progetto l'RLM richiese all'Arado inizialmente la realizzazione di tre prototipi pi\u00f9 un velivolo di pre produzione di quella che sarebbe diventata la versione A, ordine seguito da altre 6 unit\u00e0 tutte dotate di motorizzazione Argus As 10C da 240 CV (177 kW) e realizzate tra il 1937 ed il 38.\nLa produzione, iniziata nel 1939 a pochi mesi dallo scoppio della seconda guerra mondiale, venne realizzata, oltre che dalla stessa Arado, anche negli impianti di produzione dalla AGO Flugzeugwerke GmbH. All'inizio del conflitto erano stati gi\u00e0 forniti 12 esemplari della versione A che vennero integrati da altri 84 prima di effettuare una modifica nella motorizzazione. L'Arado infatti aveva utilizzato i primi tre prototipi per testare il velivolo con un aumento di prestazioni, sostituendo l'originale otto cilindri As 10C con il ben pi\u00f9 potente V12 Argus As 410 da 465 CV (342 kW), operazione pienamente riuscita che dar\u00e0 origine di fatto alla versione B."}
{"id": "516552", "revid": "339392", "url": "https://it.wikipedia.org/wiki?curid=516552", "title": "RCMP", "text": ""}
{"id": "516557", "revid": "287204", "url": "https://it.wikipedia.org/wiki?curid=516557", "title": "Desdemona (astronomia)", "text": "Desdemona \u00e8 un satellite di Urano. Prende il suo nome dalla moglie di Otello nella tragedia \"Otello\" di William Shakespeare. Oltre la sua grandezza e l'orbita non si hanno altre informazioni certe.\n\u00c8 stato scoperto dalle immagini riprese dalla Voyager 2 nel 13 gennaio 1986."}
{"id": "516559", "revid": "104458", "url": "https://it.wikipedia.org/wiki?curid=516559", "title": "Urtenen-Sch\u00f6nb\u00fchl", "text": "Urtenen-Sch\u00f6nb\u00fchl (toponimo tedesco; fino al 2001 Urtenen) \u00e8 un comune svizzero di 6\u00a0222 abitanti del Canton Berna, nella regione di Berna-Altipiano svizzero (circondario di Berna-Altipiano svizzero).\nGeografia fisica.\nComprende una parte del lago Moossee.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nUrtenen-Sch\u00f6nb\u00fchl \u00e8 servito dalla stazione di Sch\u00f6nb\u00fchl SBB sulla ferrovia Berna-Olten e da quelle di Urtenen, di Sch\u00f6nb\u00fchl RBS e di Sch\u00f6nb\u00fchl Shoppyland sulla ferrovia Berna-Soletta\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "516560", "revid": "4106", "url": "https://it.wikipedia.org/wiki?curid=516560", "title": "Urtenen", "text": ""}
{"id": "516561", "revid": "4106", "url": "https://it.wikipedia.org/wiki?curid=516561", "title": "Sch\u00f6nb\u00fchl", "text": ""}
{"id": "516564", "revid": "729019", "url": "https://it.wikipedia.org/wiki?curid=516564", "title": "Arado Ar 196", "text": "LArado Ar 196 era un idroricognitore marittimo a scarponi ad ala bassa prodotto dall'azienda tedesca Arado Flugzeugwerke GmbH dalla fine degli anni trenta.\nL'Ar 196 \u00e8 stato il principale idrovolante da ricognizione biposto della Kriegsmarine durante la seconda guerra mondiale. L'Ar 196 era imbarcato a bordo di navi da battaglia e incrociatori della Kriegsmarine per essere impiegato come ricognitore, ma dislocato anche negli idroscali per il pattugliamento costiero. L'Ar 196 operava su tutti i teatri europei dall'Oceano Atlantico al Mar Nero.\nStoria del progetto.\nNei primi mesi del 1936 il Reichsluftfahrtministerium (RLM) emise una specifica per la fornitura di un idrovolante da ricognizione catapultabile destinato ad equipaggiare le maggiori unit\u00e0 di superficie della Kriegsmarine.\nLa richiesta venne avanzata alla Focke-Wulf-Flugzeugbau AG ed all'Arado Flugzeugwerke che proposero con progetti molto diversi fra loro. La Focke-Wulf realizz\u00f2 l'Fw 62, un modello in configurazione alare biplana, convinta che tale formula meglio si adattasse alle necessit\u00e0 di un idrovolante di piccole dimensioni. La Arado invece prefer\u00ec una soluzione monoplana a scarponi, l'Ar 196.\nLa modernit\u00e0 del progetto e le buone caratteristiche generali evidenziate fin dalle prime prove, indussero le autorit\u00e0 militari ad orientare la scelta verso l'Ar 196, che fu quindi ordinato in 4 prototipi.\nTecnica.\nIl velivolo era un monoplano monomotore, ad ala bassa; la struttura era interamente metallica, con fusoliera a sezione quadrata, rivestita con pannelli in lega leggera nella parte anteriore, mentre il posteriore aveva rivestimento in tela. L'abitacolo ospitava 2 membri d'equipaggio, disposti in tandem: il pilota ed un osservatore-mitragliere.\nI prototipi vennero completati nel 1937 e videro la luce in due configurazioni diverse: due macchine avevano due galleggianti affiancati in posizione centrale mentre le altre due erano dotate di un solo galleggiante centrale e due pi\u00f9 piccoli, con funzione di stabilizzatori, posizionati sotto le estremit\u00e0 delle ali.\nLa propulsione era affidata ad un motore BMW 132K posizionato sul muso, un radiale 9 cilindri a singola stella raffreddato ad aria racchiuso in una cappottatura bugnata ed abbinato ad un'elica bipala.\nLe prove in volo, confermando le buone doti dell'aereo, non fecero emergere sostanziali diversit\u00e0 fra le due varianti e, qualunque fosse la ragione determinante, alla fine venne scelta la configurazione con il doppio galleggiante.\nL'aereo venne ordinato in versione imbarcata, destinato ad essere lanciato dalle catapulte delle navi della flotta, ed in versione da ricognizione costiera.\nNella versione imbarcata le ali erano incernierate, direttamente al bordo d'attacco alla fusoliera, e potevano essere ripiegate all'indietro, previa rimozione del montante posteriore di collegamento tra il galleggiante e la superficie inferiore dell'ala.\nL'armamento difensivo era costituito inizialmente da 1 mitragliatrice, ma arriv\u00f2 a comprendere 3 mitragliatrici (2 a disposizione dell'osservatore ed 1 frontale) e 2 cannoni da 20\u00a0mm (affogati nello spessore alare).\nNelle rastrelliere agganciate alle ali, potevano essere alloggiate due bombe da 50\u00a0kg ciascuna.\nNegli anni l'Ar 196 venne migliorato tramite l'installazione di motori BMW 132 di maggior potenza, dotati di elica tripala, o di equipaggiamento pi\u00f9 moderno (in particolare l'apparato radio), ma la struttura rimase sostanzialmente invariata.\nImpiego operativo.\nIn sostanza gli Ar 196 operarono in ogni teatro bellico costiero mentre la versione imbarcata venne affidata a tutte le principali unit\u00e0 della Kriegsmarine: \"Bismarck\", \"Tirpitz\", \"Admiral Graf Spee\", \"Deutschland\", \"Scharnhorst\", \"Gneisenau\", \"Admiral Scheer\", \"Admiral Hipper\" e \"Prinz Eugen\" (solo per citare le pi\u00f9 note).\nIl velivolo venne ampiamente utilizzato dalle forze aeree di Bulgaria, Finlandia, Romania e Ungheria.\nUno degli esemplari imbarcati sulla \"Admiral Hipper\" venne catturato dalle forze norvegesi che si opponevano all'invasione tedesca; utilizzato sul posto per qualche tempo, venne trasferito in Inghilterra dove venne preso in custodia, e accuratamente esaminato dalla Marine Aircraft Experimental Establishment di Helensburgh nel 1940.\nIl maggior successo ottenuto dagli Ar 196, fu la cattura del sommergibile inglese HMS \"Seal\", avvenuta il 5 maggio 1940 nello stretto del Kattegat. Il \"Seal\" era un sommergibile posamine della Royal Navy. Inviato in missione lungo le coste danesi, venne intercettato da un ricognitore Heinkel He 115 e costretto ad immergersi per sfuggire alla caccia che ne segu\u00ec. Successivamente braccato da motosiluranti, nel tentativo di evadere verso il mare aperto, il sommergibile incapp\u00f2 in un campo minato e sub\u00ec gravi danni in seguito all'esplosione di una mina.\nFaticosamente, dopo alcuni tentativi infruttuosi, riusc\u00ec a riemergere trovandosi tuttavia immobilizzato per i danni subiti. Intercettato immediatamente dopo l'emersione, venne prontamente avvicinato dagli idrovolanti Ar 196 della K\u00fcstenfliegergruppe 706 (di base ad \u00c5lborg, in Danimarca) e l'equipaggio fu costretto ad arrendersi prima di riuscire ad affondare la nave. Il \"Seal\", venne successivamente riparato ed utilizzato dalla Kriegsmarine con il nominativo di UB"}
{"id": "516566", "revid": "104458", "url": "https://it.wikipedia.org/wiki?curid=516566", "title": "Mattstetten", "text": "Mattstetten (toponimo tedesco) \u00e8 un comune svizzero di 573 abitanti del Canton Berna, nella regione di Berna-Altipiano svizzero (circondario di Berna-Altipiano svizzero).\nGeografia fisica.\nMattstetten \u00e8 situato nella valle del fiume Urtenen e si estende su un'area di 3,8\u00a0km\u00b2; .\nStoria.\nMattstetten fu menzionato per la prima volta nel 1201 come \"Mahtsteten\".\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nMattstetten \u00e8 stata servita tra il 1934 e il 2004 dall'omonima stazione sulla ferrovia Olten-Berna; dalla stessa si dirama la ferrovia Mattstetten-Rothrist, che ha come capolinea Mattstetten e si snoda per 52\u00a0km. Due autostrade passano vicino al paese: l'imbocco per l'A1 e l'A6 si trova a circa 3\u00a0km di distanza dal centro.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "516568", "revid": "124933830", "url": "https://it.wikipedia.org/wiki?curid=516568", "title": "Aachener Turn- und Sportverein Alemannia 1900", "text": "L'Aachener Turn- und Sportverein Alemannia 1900 e.V., noto come Alemannia Aachen e in Italia come Alemannia Aquisgrana, \u00e8 una societ\u00e0 calcistica di Aquisgrana (ted. \"Aachen\"), citt\u00e0 della Renania Settentrionale-Vestfalia, nella zona occidentale della Germania. Gioca le partite casalinghe allo Stadio Tivoli e milita nella Regionalliga West, uno dei gironi che compongono la quarta serie del calcio tedesco.\nVeterana della seconda divisione tedesca, l'Alemannia ha ottenuto come miglior risultato della sua storia un secondo posto in Bundesliga. Ha disputato anche per tre volte la finale della Coppa di Germania, pur uscendone sempre sconfitto; grazie a questo risultato ha per\u00f2 partecipato in un'occasione alla Coppa UEFA.\nI calciatori dell'Alemannia hanno il soprannome \"coleotteri della patata\" (\"Kartoffelk\u00e4fer\"), a causa della divisa giallo-nera.\nStoria.\nDalla fondazione alla Seconda guerra mondiale.\nIl club fu fondato il 16 dicembre 1900 da un gruppo di diciotto studenti di scuola superiore. Sapendo che un'altra squadra aveva gi\u00e0 assunto il nome \"1. FC Aachen\", decisero di dare al club il nome \"FC Alemannia\", dall'antico nome latino della Germania. La Prima guerra mondiale devast\u00f2 il club: il numero di soci pass\u00f2 da 200 nel periodo pre-bellico a 37 dopo il conflitto. All'inizio del 1919 l'Alemannia si fuse con l'Aachener Turnverein 1847 per diventare il \"TSV Alemannia Aachen 1900\". L'interesse del club associato era rivolto principalmente alla ginnastica e l'unione ebbe perci\u00f2 vita breve, con i due club che si separarono nuovamente nel 1924.\nData la posizione della citt\u00e0 di Aquisgrana vicino al confine con il Belgio ed i Paesi Bassi l'Alemannia ebbe frequenti contatti con le societ\u00e0 di quei paesi. La prima partita fu contro la squadra belga dell\"'R. Dolhain F.C.\", uno dei club pi\u00f9 antichi del Belgio. La squadra gioc\u00f2 nel campionato del Rhineland-Westfalia e vinse il suo primo titolo nel 1907, prima di entrare nella neonata Westdeutsche Liga (\"Lega della Germania occidentale\") nel 1909. Il club crebbe notevolmente con l'aumentare dell'interesse per il calcio. Si qualific\u00f2 per la Rheingauliga nel 1921, costru\u00ec il suo stadio nel 1928 e guadagn\u00f2 l'accesso alla Oberliga l'anno successivo.\nAll'inizio degli anni trenta la squadra ottenne un buon successo, arrivando tra le quattro squadre ammesse ai play-off del campionato della Westdeutsche. In seguito il calcio tedesco fu riorganizzato dal Terzo Reich in sedici Gauligen di prima divisione. L\"'Alemannia\" gioc\u00f2 per alcune stagioni nella Gauliga Mittelrhein alla fine degli anni trenta e all'inizio degli anni quaranta, quando milit\u00f2 nel club Reinhold M\u00fcnzenberg. Dopo la vittoria del campionato di appartenenza nel 1938 avanz\u00f2 alle finali nazionali malgrado la protesta dello \"SV Beuel 06\". La polemica si concluse con l'assegnazione della vittoria del campionato al \"Beuel\", anche se la protesta era venuta troppo tardi perch\u00e9 quest'ultimo club potesse essere ammesso ai play-off nazionali al posto dell'Aachen.\nL\"'Alemannia\" \u00e8 noto per essere stato uno dei pochi club in quest'epoca buia ad aver contrastato le epurazioni degli ebrei dalle organizzazioni sportive del paese attuate dal regime nazista, richiedendo la scarcerazione di un membro ebraico.\nDopoguerra e ingresso in Bundesliga.\nNel 1946, al termine della Seconda guerra mondiale e del divieto delle forze alleate di formare associazioni di vario tipo in Germania, l'Alemannia si ricostitu\u00ec e inizi\u00f2 a giocare nel Rheinbezirk (seconda serie). Ritorn\u00f2 in prima serie nella Oberliga West l'anno seguente, ma and\u00f2 incontro a problemi finanziari. Rimase una squadra di seconda divisione di met\u00e0 classifica, costante ma non spettacolare.\nIl primo successo dell'Aachen risale al 1953, quando raggiunse la finale della Coppa di Germania ma fu sconfitta per 2-1 dal Rot-Weiss Essen.\nDopo la formazione della Bundesliga, la nuova lega calcistica professionistica della Germania, nel 1963, l'Alemannia si trov\u00f2 in una delle seconde divisioni, la Regionalliga West. Nel 1965 realizz\u00f2 un'altra buona impresa nella Coppa di Germania, sebbene fu nuovamente sconfitta in finale, questa volta per 2-0 dal .\nIl club vinse il suo campionato nel 1967 e i play-off, partecipando cos\u00ec al massimo campionato. Gi\u00e0 nel 1969 il club ottenne il miglior piazzamento della sua storia, un secondo posto dietro al campione. Tuttavia l'annata successiva si rivel\u00f2 disastrosa: la squadra guadagn\u00f2 soltanto un punto in trasferta e chiuse il campionato al 18\u00ba e ultimo posto. Ritorn\u00f2 a giocare nella Regionalliga West, e rimase al secondo livello anche dopo la nascita della Zweite Bundesliga fino al 1990, quando precipit\u00f2 in prima divisione (la terza serie tedesca).\nLa rinascita.\nDopo alcune stagioni mediocri nella seconda met\u00e0 degli anni novanta, l'allenatore Werner Fuchs rinnov\u00f2 la squadra dell'Alemannia impiegando il modulo 4-4-2 senza il libero, creando una formazione capace di giocare un calcio offensivo fluido e piacevole. Nel 1999 la squadra disput\u00f2 un'ottima stagione, specialmente nel girone di ritorno, mantenendo la testa della classifica fino a poche settimane dal termine del torneo. A quel punto, per\u00f2, sul club si abbatt\u00e9 una tragedia, con l'inaspettata morte di Fuchs. Malgrado lo sconvolgimento della citt\u00e0, la squadra riusc\u00ec a tenere duro fino alla fine del campionato, dedicando la promozione all'allenatore scomparso.\nI primi anni dopo il ritorno nella Zweite Bundesliga furono duri per l'Aachen, sia dal punto di vista finanziario sia da quello dei risultati sul campo. Il club lott\u00f2 per alcune stagioni e la situazione si aggrav\u00f2 quando furono scoperte irregolarit\u00e0 finanziarie, facendo vedere come il club fosse sull'orlo del fallimento.\nLa svolta si ebbe con l'avvento di una nuova dirigenza, guidata dal nuovo presidente Horst Heinrichs e dall'allenatore Dieter Hecking e dal manager J\u00f6rg Schmadtke. Attraverso il miglioramento nell'amministrazione finanziaria, astute sottoscrizioni contrattuali di giocatori e tattiche di gioco intelligenti l'Aachen ritorn\u00f2 alla ribalta nella stagione 2003-2004. Raggiunse la finale della Coppa di Germania, eliminando Monaco 1860, e Borussia M\u00f6nchengladbach, prima di perdere per 3-2 contro il , neo-campione di Germania. Dato che il Werder Brema, in quanto vincitore della Bundesliga, si qualific\u00f2 per i gironi di Champions League, l'Aachen fu ammesso alla Coppa UEFA 2004-2005. Dopo aver eliminato gli islandesi dell'FH con un risultato complessivo di 5-1 nel primo turno, pass\u00f2 alla fase a gironi. Nel girone H affront\u00f2 squadre molto forti, ma riusc\u00ec ad arrivare terza e superare il turno con 7 punti, frutto di 2 vittorie, un pareggio e una sconfitta. Nei sedicesimi affront\u00f2 l' e fu eliminata con un risultato complessivo di 2-1 (0-0 in casa e sconfitta 2-1 nei Paesi Bassi). Il bilancio in Coppa UEFA \u00e8 dunque di 8 partite giocate (3 vittoria, 3 pareggi e 2 sconfitte), con 11 gol fatti e 7 subiti. Le partite casalinghe furono disputate nel RheinEnergieStadion del Colonia perch\u00e9 lo stadio di Aquisgrana non rispettava le norme della UEFA.\nLe partecipazioni alla Coppa di Germania e alla Coppa UEFA contribuirono a migliorare notevolmente la situazione finanziaria del club.\nLa risalita in Bundesliga e la retrocessione.\nIl 16 aprile 2006 l'Alemannia Aachen \u00e8 diventata la prima squadra della 2. Fu\u00dfball-Bundesliga 2005-2006 ad essere promossa in Bundesliga, risalendo nella massima serie dopo un'assenza di 36 anni. Malgrado una buona prima parte di stagione, la squadra \u00e8 poi retrocessa in serie cadetta con una giornata di anticipo, dopo essersi fatta rimontare due gol nel 2-2 casalingo contro il .\nAl termine della stagione sportiva 2011/2012, concludendo il campionato al penultimo posto in 2. Liga con 31 punti, la squadra retrocede in 3. Liga. Inutili i cambi di allenatore (sulla panchina dei gialloneri si sono succeduti, nel corso della stagione, Peter Hyballa, Friedhelm Funkel e Ralf Au\u00dfem) e inutile ai fini della classifica la vittoria per 2-1 sul campo del Monaco 1860 ottenuta all'ultima giornata, disputatasi domenica 6 maggio 2012.\nStrutture.\nStadio.\nL'Alemannia Aachen gioca nello Stadion Tivoli, che ha una capienza di 21.632 spettatori (3.632 posti a sedere). Uno degli stadi pi\u00f9 conosciuti della Germania, fu costruito nel 1908 ed \u00e8 stato pi\u00f9 volte ristrutturato. Il club ha giocato le partite casalinghe della Coppa UEFA 2004-2005 nel Rhein Energie Stadion di Colonia per far fronte ai requisiti della UEFA per la competizione. In futuro si prevede la costruzione di un nuovo impianto.\nAllenatori.\nLista degli allenatori degli ultimi 20 anni.\nOrganico.\nRosa 2012-2013.\n\"Aggiornata il 27 settembre 2012\""}
{"id": "516569", "revid": "729019", "url": "https://it.wikipedia.org/wiki?curid=516569", "title": "Arado Ar 234", "text": "LArado Ar 234 \u00e8 stato il primo bombardiere a getto della storia. Prodotto dall'azienda tedesca Arado Flugzeugwerke GmbH negli anni quaranta fu, insieme al Messerschmitt Me 262, uno degli aerei da combattimento pi\u00f9 avanzati della Luftwaffe.\nStoria del progetto.\nIl progetto (curato da Walter Blume e Hans Rebeski) prese il via nei primi mesi del 1941 e consisteva in un monoplano ad ala alta con i motori (due dei nuovi motori a reazione Junkers Jumo 004 in fase finale di sviluppo) alloggiati in gondole poste sotto le semiali. La cabina di pilotaggio era completamente vetrata e situata all'estrema prua della snella fusoliera. Queste caratteristiche portarono a considerare inizialmente l'utilizzo di un sistema per il decollo basato su un supporto triciclo sganciabile, mentre l'atterraggio sarebbe avvenuto su pattini montati sul ventre della fusoliera e sotto le gondole dei motori.\nIl ritardo nella consegna dei primi motori, malgrado due prototipi dell'aereo fossero gi\u00e0 stati completati tra la fine del 1941 e l'inizio del 1942, fece s\u00ec che il primo volo potesse avere luogo solo nel giugno del 1943.\nFin dai primi tempi l'Ar 234 mostr\u00f2 eccellenti caratteristiche di volo mentre non si manifestarono grossi difetti. I prototipi (Versuch) V6 (W.-Nr.130 006, GK+IW) e V8 (W.-Nr.130 008, GK+IY), vennero dotati sperimentalmente di 4 motori BMW 003 A-0, posizionati rispettivamente in quattro gondole singole o due gondole accoppiate. Anche successive versioni furono progettate con questa configurazione per incrimentarne le prestazioni. Nel marzo del 1944 vol\u00f2 il prototipo V9 (W.-Nr.130 009, PH+SQ), le cui caratteristiche furono quelle utilizzate per la serie di maggiore produzione (la Ar 234 B) che, per la prima volta, era munita di carrello di atterraggio retrattile, di tipo triciclo anteriore.\nDotati di motori Junkers Jumo 004 B, i primi Ar 234 furono consegnati ai reparti operativi a partire dal giugno 1944.\nSia come bombardiere, sia come ricognitore, era quasi impossibile da intercettare per i caccia alleati ma, come tutti i velivoli tedeschi costruiti nella fase finale della seconda guerra mondiale, entr\u00f2 in scena troppo tardi per cambiare il corso del conflitto. Un Arado 234 fu l'ultimo aereo della Luftwaffe a volare sull'Inghilterra, nell'aprile 1945.\nSebbene ostacolati dalla carenza di carburante, questi aerei giocarono un ruolo importante su tutti i fronti europei durante gli ultimi mesi del conflitto. In totale vennero consegnati 210 esemplari escludendo i prototipi, le versioni con quattro motori e un esemplare rimasto incompiuto che avrebbe dovuto avere un'ala pi\u00f9 ampia.\nComunemente conosciuto come Blitz (lampo in tedesco), in realt\u00e0 l'appellativo era da riferire solamente alla versione B-2 da bombardamento e non \u00e8 chiaro se fosse stato formalmente applicato oppure semplicemente derivato dalla contrazione del termine informale \"Blitz-Bomber\" (traducibile come \"bombardiere lampo\"). Il termine alternativo con cui si trova anche definito, Hecht (\"luccio\"), deriva dalla denominazione di una delle unit\u00e0 equipaggiate con il Ar 234, Sonderkommando Hecht.\nTecnica.\nSistemi d'arma.\nL'armamento difensivo era costituito da 2 cannoni MG 151/20 da 20\u00a0mm, installati nel ventre della fusoliera in posizione posteriore, che sparavano in direzione opposta a quella del velivolo. Essi erano utilizzati tramite servocomandi direttamente dal pilota e puntati tramite un caratteristico periscopio situato al di sopra della cabina. La variante da bombardamento poteva trasportare fino a 2\u00a0000\u00a0kg di bombe, appese in rastrelliere sotto le gondole dei motori.\nImpiego operativo.\nIl primo impiego operativo del Blitz fu nel ruolo di ricognitore, nel quale gli alti comandi della Luftwaffe erano certi che la macchina fosse in grado di sfuggire facilmente, grazie alla grande velocit\u00e0, ai caccia nemici. Al fine di eseguire ricognizioni fotografiche volte a prevenire eventuali invasioni dei Paesi Bassi, nel settembre del 1944 venne creato il Sonderkommando G\u00f6tz. Alla consegna dell'Ar 234 alle unit\u00e0 operative, gli equipaggi espressero perplessit\u00e0 e disagio nel constatare che la versione era priva di qualsiasi sistema d'arma, tuttavia gi\u00e0 alle prime missioni le prestazioni offerte dal velivolo dimostrarono l'efficacia del progetto, distanziando i velivoli alleati inviati per intercettarli.\nNel novembre del 1944 furono valutati i primi esemplari da bombardamento che vennero inquadrati in unit\u00e0 appositamente costituite: i Sonderkommando Hecht e Sperling. Le missioni di bombardamento prevedevano tecniche sofisticate, poich\u00e9 l'equipaggio era costituito solamente dal pilota, e potevano avvenire con volo orizzontale oppure in picchiata. Nel primo caso era previsto l'utilizzo di un sistema di guida automatico, utilizzato mentre il pilota eseguiva le manovre di puntamento del bersaglio. Per le missioni di bombardamento in picchiata, invece, il pilota utilizzava per il puntamento ancora il periscopio montato sul tetto della cabina.\nGli Ar 234 B-2 presero parte alla famosa missione di bombardamento del Ponte Ludendorff a Remagen sul Reno, nel marzo del 1945.\nAl termine del conflitto risulta che fossero stati consegnati alla Luftwaffe un totale di 224 aerei, nelle varie versioni, ma che solo 38 fossero realmente operativi, in ragione del caos regnante tra le file tedesche nell'ultimo anno di guerra e della scarsit\u00e0 di carburante disponibile.\nVersioni.\nSviluppi previsti.\nCome per molte altre armi tedesche realizzate dalla seconda met\u00e0 del 1944 in avanti, anche per l'Ar 234 erano previsti sviluppi che non raggiunsero mai lo stato operativo e che spesso rimasero sui tavoli da disegno degli ingegneri.\nLe versioni di seguito riportate e tratte da \"L'Aviazione\" sono frutto delle varie combinazioni di compiti operativi, motorizzazioni, gi\u00e0 disponibili oppure solo ipotizzate, e sviluppi di modifiche suggerite dall'utilizzo sul campo.\nEsemplari attualmente esistenti.\nAd oggi rimane un solo Ar 234. Si tratta dell'Ar 234 B-2 (n\u00b0 di serie 140312) esposto allo Steven F. Udvar-Hazy Center, nei pressi dell'Aeroporto internazionale di Washington-Dulles.\nL'aereo faceva parte di un gruppo di 9 esemplari di base all'aeroporto di Sola (presso Stavanger, in Norvegia) che si arresero alle truppe inglesi nelle ultime settimane di guerra. L'esemplare in questione, e almeno altri 2, vennero requisiti dalla famosa squadra dei Watson's Whizzers dell'United States Army Air Forces (USAAF) nel giugno 1945 e trasferito, nell'ambito dell'Operazione Lusty, presso l'aeroporto di Cherbourg (Francia). Da qui, smontati ed opportunamente imballati, vennero trasferiti negli Stati Uniti d'America a bordo della portaerei inglese HMS \"Reaper\" nel luglio successivo.\nNel luglio del 1946, equipaggiato con nuovi motori e dotato di nuovi impianti radio e per l'ossigeno, venne assegnato alla Flight Test Division (Wright Field nei pressi di Dayton, Ohio). Dopo una serie di prove, completate nell'ottobre del 1946, l'aereo venne dapprima spostato presso altre basi e, infine, consegnato alla Smithsonian's Paul Graber Restoration Facility (Suitland, Maryland) per il restauro.\nL'Ar 234, dipinto con i colori del primo reparto di assegnazione (8\u00b0 Staffel del III Kampfgeschwader 76) \u00e8 stato messo in mostra equipaggiato con due razzi Walter, sotto le ali. I razzi fornivano spinta ausiliaria durante il decollo; RATO: Rocket-Assisted Take Off. Questi due razzi, a propellente liquido, sono gli unici conosciuti sopravvissuti al conflitto e conservati fino ad oggi."}
{"id": "516570", "revid": "104458", "url": "https://it.wikipedia.org/wiki?curid=516570", "title": "B\u00e4riswil", "text": "B\u00e4riswil (toponimo tedesco) \u00e8 un comune svizzero di 1\u00a0054 abitanti del Canton Berna, nella regione di Berna-Altipiano svizzero (circondario di Berna-Altipiano svizzero).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "516571", "revid": "43184", "url": "https://it.wikipedia.org/wiki?curid=516571", "title": "Sottospazio lineare", "text": ""}
{"id": "516573", "revid": "16073", "url": "https://it.wikipedia.org/wiki?curid=516573", "title": "Asse reale", "text": ""}
{"id": "516578", "revid": "110157", "url": "https://it.wikipedia.org/wiki?curid=516578", "title": "Hindelbank", "text": "Hindelbank (toponimo tedesco) \u00e8 un comune svizzero di 2\u00a0495 abitanti del Canton Berna, nella regione dell'Emmental-Alta Argovia (circondario dell'Emmental).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nHindelbank \u00e8 servito dall'omonima stazione sulla ferrovia Berna-Olten.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "516579", "revid": "729019", "url": "https://it.wikipedia.org/wiki?curid=516579", "title": "Blohm &amp; Voss BV 138", "text": "Il Blohm &amp; Voss BV 138 era un idroricognitore trimotore a scafo centrale prodotto dall'azienda tedesca Blohm und Voss GmbH dalla fine degli anni trenta ed utilizzato dalla Luftwaffe durante la seconda guerra mondiale.\nSoprannominato \"Der Fliegende Holzschuh\", in lingua tedesca \"zoccolo volante\", \u00e8 stato tra gli idrovolanti di maggior successo utilizzati durante il conflitto.\nEra un velivolo molto robusto ed affidabile, in grado di operare sulle rotte oceaniche. Venne impiegato per la prima volta dalla Luftwaffe nel 1940 durante la campagna di conquista della Norvegia. Il ruolo principale del BV 138 era l'individuazione dei convogli navali dei rifornimenti alleati.\nStoria del progetto.\nNell'agosto 1934 il Reichsluftfahrtministerium (RLM), il ministero che nel periodo della Germania hitleriana sovraintendeva all'intera aviazione tedesca, emise una specifica per la fornitura di un nuovo idrovolante destinato alla ricognizione marittima a lungo raggio da destinare ai reparti della neofondata Luftwaffe. Tra le caratteristiche richieste vi era la necessit\u00e0 di equipaggiare il modello con \ni nuovi motori Junkers Jumo 5 a ciclo Diesel che garantivano un consumo minore rispetto a quelli a ciclo Otto garantendo cos\u00ec una grande autonomia a parit\u00e0 di quantit\u00e0 di combustibile imbarcato. Alla richiesta risposero la Hamburger Flugzeugbau (HFB), una succursale della Blohm und Voss, e la Dornier con il suo Do 24.\nRichard Vogt, da poco assunto alla HFB come responsabile dell'ufficio tecnico, disegn\u00f2 un velivolo trimotore dotato di alcuni accorgimenti tecnici che caratterizzarono i suoi progetti. Il modello aveva una configurazione a scafo centrale, dotato di ala di gabbiano monolongherone, questo costituito da un tubo che fungeva anche da serbatoio di combustibile, con la terza gondola motore montata tra la V centrale, ed un impennaggio a doppia deriva.\nIl progetto riscosse l'interesse dell'RLM che ne richiese un prototipo per le valutazioni ed al quale assegn\u00f2 la designazione di Ha 138. L'esemplare, l'Ha 138 V1, venne completato nel 1936, dotato di motori Junkers Jumo 205, evoluzione del precedente Jumo 5, immatricolato con marche civili D-ARAK e trasferito sul fiume Elba per il volo inaugurale. Il 14 luglio dello stesso anno il pilota collaudatore Helmut Wasa Rodig non fu per\u00f2 quasi in grado di sollevare il velivolo dalla superficie costringendo Vogt a rivedere il progetto. Si scopr\u00ec in seguito che il problema riguardava la particolare forma alare che, invece di creare la necessaria deportanza, mescolava i flussi d'aria nella parte centrale.\nIn accordo con il collega Ing. Walter Stender, fu costretto a sostituire l'ala adottandone una dal profilo pi\u00f9 convenzionale ad estendere la parte posteriore dello scafo ed aumentare la superficie degli elementi verticali dell'impennaggio.\nIl secondo prototipo cos\u00ec modificato, l'Ha 138 V2, venne immatricolato D-AMOR ed affidato nuovamente a Rodig per il suo volo inaugurale effettuato, stavolta con successo, il 23 luglio 1937. Intanto la commissione RLM aveva gi\u00e0 scartato il Do 24 in favore del progetto di Vogt ma bench\u00e9 con il terzo esemplare, l'Ha 138 V3 o A-01, immatricolato D-ADJE, i problemi sembrarono risolti, ulteriori ritardi non permisero a Rodig di portarlo in volo che l'11 luglio 1939, quando oramai i progetti espansionistici tedeschi erano stati pianificati nell'imminente inizio della seconda guerra mondiale, costringendo i reparti ad impiegare provvisoriamente, come aereo da pattugliamento marittimo, il Dornier Do 18. Nel 1938 l'RLM decise di modificare il suffisso nella sigla dei modelli prodotti dalla Blohm und Voss, adottando il BV in sostituzione del precedente Ha; il 138 fu il primo modello ad adottarlo ufficialmente per cui la produzione in serie venne designata BV 138.\nEsemplari attualmente esistenti.\nNon \u00e8 giunto fino a noi alcun BV 138 completo ma presso il Danmarks Tekniske Museum di Helsing\u00f8r, in Danimarca, sono esposti i resti della fusoliera e del tubo di grande diametro, l'asse portante dell'ala configurazione tipica dei progetti Blohm &amp; Voss."}
{"id": "516585", "revid": "110157", "url": "https://it.wikipedia.org/wiki?curid=516585", "title": "M\u00fcnchringen", "text": "M\u00fcnchringen (toponimo tedesco) \u00e8 una frazione di 566 abitanti del comune svizzero di Jegenstorf, nel Canton Berna (regione di Berna-Altipiano svizzero, circondario di Berna-Altipiano svizzero).\nStoria.\nGi\u00e0 comune autonomo che si estendeva per 2,4\u00a0km\u00b2 e che comprendeva anche la frazione di Holzm\u00fchle, il 1\u00ba gennaio 2014 \u00e8 stato accorpato a Jegenstorf assieme all'altro comune soppresso di Scheunen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "516587", "revid": "2148245", "url": "https://it.wikipedia.org/wiki?curid=516587", "title": "Oganesson", "text": "L'oganesson o oganesso (precedentemente noto col nome sistematico temporaneo \"ununoctio\", o \"eka-radon\") \u00e8 l'elemento chimico di numero atomico 118, il cui simbolo \u00e8 Og. \u00c8 un elemento superpesante sintetico della tavola periodica. L'elemento \u00e8 stato introdotto nella tavola periodica ufficiale della IUPAC il 30 dicembre 2015, insieme agli elementi con numero atomico 113, 115 e 117, andando cos\u00ec a completare il settimo periodo della tavola periodica. Il nome, proposto dagli scopritori, \u00e8 stato attribuito ufficialmente il 28 novembre 2016 e omaggia il professor Jurij Colakovi\u010d Oganesian. Si tratta del secondo elemento a cui \u00e8 stato dato il nome di una persona ancora in vita (l'altro \u00e8 il seaborgio).\nStoria.\nPrime congetture.\nNiels Bohr, il fisico danese noto per il suo modello atomico, fu il primo fisico a considerare seriamente l'idea che potessero esistere altri elementi, oltre a quelli gi\u00e0 noti, specialmente alcuni con numero atomico intorno a 120, da collocare esattamente sotto il gruppo dei gas nobili. Nel 1965 Aristid von Grosse scrisse un articolo ipotizzando le propriet\u00e0 dell'elemento 118. Si trattava di notevoli intuizioni: al tempo di Bohr, nessun elemento era ancora stato sintetizzato in laboratorio, mentre al tempo di von Grosse l'esistenza della cosiddetta \"isola di stabilit\u00e0\" ancora non era stata teorizzata.\nFalliti tentativi di sintesi.\nNel tardo 1998, il fisico polacco Robert Smola\u0144czuk pubblic\u00f2 dei risultati sulla fusione di nuclei atomici indirizzata alla sintesi di elementi superpesanti, tra cui quello che verr\u00e0 poi identificato come oganesson. I suoi calcoli suggerirono che sarebbe stato possibile preparare questo nuovo elemento fondendo il piombo con il krypton in condizioni estremamente controllate.\nPochi mesi dopo, nel 1999, alcuni ricercatori del Lawrence Berkeley National Laboratory sfruttarono i calcoli del fisico polacco ed annunciarono di aver finalmente ottenuto il livermorio e l'oganesson, citandoli in un articolo pubblicato su \"Physical Review Letters\" e in breve anche su \"Science\". I ricercatori si erano focalizzati sulla seguente reazione:\nKr + Pb \u2192 Og + \"n\"\nAd ogni modo, alle porte del 2000 gli stessi scienziati ritirarono le proprie scoperte poich\u00e9 non riuscirono a replicare l'esperimento, non fino al giugno 2002. Gli esiti dei primi esperimenti si erano basati sui dati ricavati da Victor Ninov, il quale aveva falsificato i calcoli, causando scompiglio nella comunit\u00e0 scientifica internazionale e pi\u00f9 tardi licenziato.\nLa scoperta.\nIl primo decadimento di atomi di oganesson fu osservato nel 2002 al Joint Institute for Nuclear Research (JINR) di Dubna, in Russia, studio frutto di una collaborazione tra scienziati americani e russi. Guidati dal fisico nucleare russo Jurij Colakovi\u010d Oganesian, il 9 ottobre 2006 tali ricercatori annunciarono di aver presumibilmente ottenuto tre o quattro nuclei di oganesson-294 (uno o due nel 2002 e gli altri tra il 2005 e il 2006), scaturiti da una collisione tra atomi di californio-249 e ioni di calcio-48.\nCf + Ca \u2192 Og + 3\"n\"\nNel 2011 la IUPAC valut\u00f2 i risultati ottenuti dai laboratori di Dubna e di Livermore nel 2006, concludendo che \"in veste ufficiale, tre isotopi con numero atomico 118 sono stati isolati ma non sussistono ancora le condizioni per soddisfare i criteri per classificare l'evento come una scoperta\".\nData la ridotta probabilit\u00e0 di successo per una reazione di fusione su piccola scala, l'esperimento pi\u00f9 recente aveva richiesto ben quattro mesi e coinvolto un raggio di ioni di calcio sparato contro un bersaglio di californio. Ciononostante, i ricercatori confidavano molto nei loro risultati, sostenendo che non si trattasse di un falso positivo.\nIn esperimenti successivi, il decadimento alfa di tre atomi di oganesson fu osservato ed un quarto dato fu ricavato dalla fissione spontanea diretta dello stesso. Un tempo di dimezzamento di 0,89\u00a0ms fu calcolato (con un'incertezza stimata di ).\nOg \u2192 Lv + He\nEsperimenti successivi mostrarono nuclei ottenuti dai decadimenti successivi ed alcuni risultati, applicando la teoria quantistica, furono pubblicati gi\u00e0 nel 2004.\nPrime conferme.\nNel dicembre 2015, la IUPAC e la IUPAP confermarono l'esistenza di questo nuovo elemento e attribuirono il merito della scoperta ai ricercatori del team di Dubna-Livermore.\nOrigine del nome.\nIl nome temporaneo di questo elemento deriva dalla trascrizione latina dei numeri che compongono il suo numero atomico: \"un\" (1) - \"un\" (1) - \"octio\" (8).\nPrima della ritrattazione del 2002, gli scienziati di Berkeley avevano pensato di chiamare il nuovo elemento \"ghiorsio\" (o \"ghiorsium\" in inglese, Gh), in onore di Albert Ghiorso, un membro di spicco del gruppo di ricerca.\nIl 28 novembre 2016 \u00e8 stato proposto, poi assegnato, il nome attuale di \"oganesson\" in onore del professore Jurij Oganesian, il quale contribu\u00ec notevolmente alle ricerche sugli elementi transattinoidi con la scoperta di elementi superpesanti e altri contributi nella fisica nucleare dei nuclei superpesanti come, ad esempio, nella dimostrazione sperimentale dell'esistenza dell'isola di stabilit\u00e0.\nDescrizione.\n\u00c8 un elemento sintetico radioattivo, probabilmente gassoso a ().\nSi pensa che l'oganesson dimostri le stesse caratteristiche e propriet\u00e0 fisico-chimiche del gruppo di elementi cui appartiene, ovvero quello dei gas nobili. Sarebbe il secondo elemento gassoso radioattivo (insieme al radon) e il primo elemento gassoso semiconduttore.\nGli scienziati inoltre non riconoscono questo elemento come gas nobile: sarebbe infatti in grado di formare ossidi stabili (OgO3 e simili) oltre che cloruri e fluoruri. Comunque la sua radioattivit\u00e0 determina un'implicita difficolt\u00e0 nel formare molti composti con altri elementi. Un'altra ipotesi riguarda la forma che l'oganesson assumerebbe qualora fosse presente in natura: si pensa ad uno stato solido, piuttosto che gassoso, perci\u00f2 non presenterebbe le normali caratteristiche dei gas nobili che, invece, sembra avere il flerovio."}
{"id": "516588", "revid": "1687175", "url": "https://it.wikipedia.org/wiki?curid=516588", "title": "Val di Gresta", "text": "La Val di Gresta (\"Grestatal\" in tedesco), \u00e8 situata nella parte meridionale del Trentino, \u00e8 delimitata a est dal monte Biaena e dalle sue pendici, a ovest dal monte Creino e dalle sue pendici e a nord termina col passo Bordala (quota 1.250\u00a0m s.l.m.).\nDescrizione.\nQuesta valle differisce dalle altre valli trentine in quanto, come dice anche il nome \u00e8 composta da creste di montagna che danno origine a dei terrazzamenti dove si sono sviluppati i vari centri abitati. I paesi sono Ronzo-Chienis, Pannone, Valle San Felice, Varano, Manzano e Nomesino che complessivamente contano all'incirca 2.000 abitanti. \u00c8 suddivisa amministrativamente in due comuni: Ronzo-Chienis e Mori, ed \u00e8 percorsa dalla strada provinciale 88 della Val di Gresta. \n\u00c8 percorsa dal Rio Gresta, torrente di modeste dimensioni e affluente del Rio Cameras, a sua volta affluente dell'Adige. Attualmente la valle \u00e8 famosa per la coltivazione di prodotti biologici, soprattutto patate, carote, zucchine e cavoli: per questo viene chiamata \"l'orto biologico del Trentino\".\nIl clima \u00e8 mitigato dalla vicinanza del lago di Garda, in estate le temperature raggiungono i 25-30\u00a0\u00b0C, mentre d'inverno generalmente si scende sotto gli 0 gradi, anche se le nevicate sono meno frequenti rispetto alle altre vallate trentine proprio per l'influsso del clima mite del lago.\nStoria.\nLa prima guerra mondiale in Val di Gresta.\nIl 31 luglio 1914, a seguito dello scoppio della prima guerra mondiale, fu emanato l'ordine di leva di massa per gli abili della valle, che furono arruolati nell'esercito austriaco. Gli uomini fra i ventuno e i quarantadue anni partirono per raggiungere i depositi reggimentali (la maggioranza fu arruolata nei Kaiserj\u00e4ger e nei K.k. Landessch\u00fctzen), i pi\u00f9 vicini si trovavano a Riva del Garda, Rovereto e Trento. I soldati grestani furono mandati a combattere sul fronte orientale, in Galizia, Bucovina e Volinia.\nLa Val di Gresta fu dichiarata zona militarmente strategica nel maggio del 1915, a seguito dell'entrata in guerra del Regno d'Italia. La posizione della valle era estremamente importante in quanto permetteva di controllare i traffici da e per Riva del Garda e verso Rovereto. Inoltre la Val di Gresta domina la valle del Cameras, che assieme a Loppio, costituiva la linea di separazione fra i due fronti.\nLe gerarchie militari austro-ungariche avevano previsto di ritirarsi, a guerra iniziata, sulla linea della Val di Gresta, anello di congiungimento fra Riva del Garda e la Vallagarina. Questa decisione fu presa in quanto la valle era ben dotata di opere fortificate e facilmente difendibile. Inoltre, il basso numero di abitanti avrebbe reso lo sfollamento della popolazione poco problematico. \nIl 26 maggio 1915 fu emanato l'ordine di evacuazione per i paesi della valle, da eseguirsi nelle ventiquattro ore successive. Le autorit\u00e0 assicurarono che la popolazione l'allontanamento sarebbe durato pochi mesi, previsione che risult\u00f2 sbagliata. Nella piccola realt\u00e0 grestana possiamo rintracciare tutti i tipi di emigrazione riscontrati in Trentino: chi \u00e8 partito verso Boemia e Moravia, chi \u00e8 rimasto in loco e chi si \u00e8 recato in Italia.\nIl fronte grestano fu considerato secondario per l'intera durata della guerra, in quanto l'esercito austro-ungarico e quello italiano si confrontarono in maniera pi\u00f9 dura lungo il fronte dell'Isonzo.\nIl 24 maggio 1915, il Regno d'Italia entr\u00f2 in guerra, trasformando la Val di Gresta in prima linea. L'esercito italiano occup\u00f2 il monte Altissimo, Corna Piana, San Valentino, Vignola e Postemone. Nel mese di ottobre le truppe italiane si spinsero fino ad occupare l'abitato di Brentonico e acquisirono il dominio della strada Nago-Mori. Nel gennaio del 1916, gli alpini italiani, grazie ad un'azione a sorpresa, si spinsero fino in Val di Gresta, occupando le localit\u00e0 Piantim e Carpeneda. I registri militari riportano numerosi botta e risposta fra le due artiglierie, che provocarono l'incendio di Castione da parte dell'esercito austriaco e la distruzione di Pannone da parte degli italiani. Il 15 maggio ebbe inizio la \"Strafexpedition\", a seguito della quale il generale Cadorna ordin\u00f2 al suo esercito di non tentare altre avanzate, ma di limitarsi a difendere le posizioni. Nell'inverno del 1916 sono registrate tre operazioni austriache, che miravano a conquistare il paese di Brentonico, utile per proteggere le postazioni sullo Zugna. L'esercito italiano, in vista dell'offensiva sull'Isonzo, prelev\u00f2 uomini e mezzi da questa linea, mossa che contribu\u00ec a rendere questa parte di fronte pi\u00f9 tranquilla.\nDurante gli ultimi due anni di guerra, i registri militari riportano solo attivit\u00e0 di pattugliamento e piccole offensive per individuare le posizioni nemiche. Il fronte dell'Isonzo era il principale, per questo nella zona della Vallagarina non si registrarono sconvolgimenti."}
{"id": "516593", "revid": "110157", "url": "https://it.wikipedia.org/wiki?curid=516593", "title": "Kernenried", "text": "Kernenried (toponimo tedesco) \u00e8 un comune svizzero di 531 abitanti del Canton Berna, nella regione dell'Emmental-Alta Argovia (circondario dell'Emmental).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "516594", "revid": "16066", "url": "https://it.wikipedia.org/wiki?curid=516594", "title": "Shisha", "text": ""}
{"id": "516596", "revid": "1005847", "url": "https://it.wikipedia.org/wiki?curid=516596", "title": "Giovanni Mongiello", "text": "Biografia.\nFrequenta l'istituto di Ragioneria e si laurea a Perugia in economia e commercio. Successivamente si laurea in giurisprudenza a Teramo.\nSi iscrive alla Democrazia Cristiana a Foggia dal 1960. Nel 1965 diventa dirigente della sezione \"Alcide de Gasperi\" di Foggia. Nel 1969 fa parte della direzione cittadina di Foggia della DC e diventa componente del consiglio di amministrazione dell'ospedale provinciale di maternit\u00e0 di Foggia.\nNel 1970 diventa responsabile provinciale del movimento a favore del referendum contro il divorzio a Foggia e fa parte della segreteria nazionale a Roma. Diviene poi responsabile dei \"Giovani dell'Azione cattolica\". Nel 1971 \u00e8 candidato nelle liste della Dc alle elezioni per il consiglio comunale di Foggia. Viene eletto consigliere comunale con 3451 preferenze. Nel 1976 diviene nuovamente consigliere comunale con 4563 preferenze. Nel 1978 diventa capogruppo della democrazia cristiana per il gruppo consiliare a Foggia. Nel 1980 viene nominato presidente della Usl di Foggia. Nel 1981 si ricandida al consiglio comunale di foggia e viene eletto con 5681 preferenze. Il 2 dicembre 1981 viene nominato sindaco di Foggia. In dissenso con la propria maggioranza per questioni urbanistiche, il 30 novembre si dimette da sindaco in consiglio comunale.\nIl 9 di aprile 1983 a seguito dello scioglimento del parlamento, partecipa alle nuove elezioni, il 21 aprile 1983 viene eletto deputato. Nello stesso anno fa parte della commissione agricoltura della Camera dei Deputati. Nel 1984 inizia a far parte della \"Commissione bicamerale parlamentare antimafia \". Nel 1986 promuove a Foggia una \"Scuola di Formazione Politica\" per i giovani dai 18 ai 25 anni, la scuola comincia ad ottobre e si conclude a maggio del 1987.\nNel 1987 si ricandida alla Camera dei Deputati e viene eletto deputato, fa parte della commissione Bilancio della Camera dei Deputati. Il 26 luglio 1989 viene nominato Sottosegretario di Stato alla Marina Mercantile nel VI governo Andreotti.\nNel 1992 alle elezioni politiche viene riconfermato deputato della Repubblica. Dal 1992 al 1994 lascia la DC e insieme a Pier Ferdinando Casini e Clemente Mastella crea il CCD, schierandosi nel 1994 insieme a Forza Italia. Nel 1994 diviene senatore nel collegio Foggia-Gargano. Alla formazione del Primo Governo Berlusconi ne fa parte come sottosegretario di stato al tesoro. Con la caduta del Governo Berlusconi diviene collaboratore del nuovo presidente del consiglio, Lamberto Dini, rompendo con i vertici del CCD. Nel 1996 non si ricandida e con Flaminio Piccoli e altri della Dc, avvia il movimento \"Nuova Dc\"\nNel 1999 entra a far parte del Cdu di Rocco Buttiglione. Nel Cdu diventa vice segretario nazionale mentre a Foggia in opposizione, si presenta al consiglio comunale.\nNel 2001 decide di candidarsi per la camera dei deputati a Bari, nel collegio di Modugno, vincendo la competizione elettorale. In quella legislatura diventa vice capogruppo vicario dell'Udc e poi vice presidente della commissione parlamentare Mitrokin. Diventa inoltre segretario regionale dell'UDC per la Puglia fino all'inizio del 2005, quando decide di lasciare l'UDC e forma i Cristiani Uniti che decidono di presentarsi nella competizione regionale con le liste del centro sinistra.\nNel 2006 le liste sono presenti al Senato e in alcune regioni a favore dello schieramento di centro sinistra con Romano Prodi candidato. Gianni Mongiello \u00e8 candidato nella Sicilia orientale al 13\u00ba posto, eletti in 11, Mongiello copre la carica di Sotto Segretario al ministero delle politiche agricole nel secondo Governo Prodi.\nNon partecipa alla fondazione del PD ed \u00e8 escluso dalle liste dei candidati al parlamento nel 2008. Si dimette quindi da sottosegretario dei Cristiani Uniti."}
{"id": "516599", "revid": "154639", "url": "https://it.wikipedia.org/wiki?curid=516599", "title": "Carl Schmitt", "text": "Biografia.\nSchmitt nasce in una numerosa e modesta famiglia cattolica nella Vestfalia prussiana e protestante. Laureatosi nel 1910 e ottenuto nel 1915 il dottorato in diritto all'Universit\u00e0 di Strasburgo (allora parte della Germania) e nel 1916 la libera docenza, pubblic\u00f2 nel 1921 \"Die Diktatur\" (\"La dittatura\"), sulla costituzione della Repubblica di Weimar, nel 1922 \"Politische Theologie\" (\"Teologia politica\"), ostile alla filosofia del diritto, ritenuta troppo formalista, di Hans Kelsen, nel 1923 \"Die geistesgeschichtliche Lage des heutigen Parlamentarismus\" (\"La situazione storico-intellettuale del parlamentarismo odierno\") sull'incompatibilit\u00e0 fra liberalismo e democrazia di massa e nel 1927 \"Der Begriff des Politischen\" (\"Il concetto di politico\"), sul rapporto amico/nemico come criterio costitutivo della dimensione del 'politico'. All'inizio degli anni '30 ader\u00ec alla corrente politico-culturale denominata Rivoluzione conservatrice (\"Konservative Revolution\").\nNel 1932 collabor\u00f2 con il cancelliere K. von Schleicher. Dopo aver insegnato in varie universit\u00e0 tedesche, divenne professore all'Universit\u00e0 Humboldt di Berlino nel 1933, incarico che sarebbe stato costretto ad abbandonare nel 1945, alla fine della seconda guerra mondiale. \nAveva aderito al partito nazista il 1\u00ba maggio 1933, e a novembre dello stesso anno era divenuto presidente della \"Vereinigung der nationalsozialistischen Juristen\" (Unione dei giuristi nazionalsocialisti); nel giugno 1934 divenne direttore della \"Deutsche Juristen-Zeitung\" (Rivista dei giuristi tedeschi).\nIn riferimento alla promulgazione delle discriminatorie Leggi di Norimberga del 1935, in cui si proibiscono i matrimoni e i rapporti extraconiugali tra ebrei e non ebrei in nome del mantenimento \"della purezza del sangue tedesco\", Schmitt osserva: \u00abOggi, il popolo tedesco \u00e8 ritornato ad essere tedesco, anche da un punto di vista giuridico. Dopo le leggi del 15 settembre, il sangue tedesco e l'onore tedesco sono ritornati ad essere i concetti portanti del nostro diritto. Lo Stato \u00e8 ormai un mezzo al servizio della forza dell'unit\u00e0 v\u00f6lkisch. Il Reich tedesco ha un solo stendardo, la bandiera del movimento nazionalsocialista; e questa bandiera non \u00e8 solamente composta di colori, ma anche di un grande e autentico simbolo: il segno del giuramento popolare della croce uncinata\u00bb (in: C. Schmitt, \"La costituzione della libert\u00e0\", 1935).\nNel dicembre 1936 fu tuttavia accusato di opportunismo sulla rivista delle SS e dovette rinunciare a giocare un ruolo da protagonista nel regime. Non allineato al regime, il partito nazista punt\u00f2 contro di lui l'indice accusatore nel 1937 con un rapporto riservato in cui si contestava la sua dottrina, troppo intrisa di \u201cromanit\u00e0\u201d, si criticavano i suoi rapporti con la Chiesa cattolica e infine si guardava con sospetto al suo presidenzialismo.\nFino alla fine del nazionalsocialismo, Schmitt lavor\u00f2 principalmente nel campo del diritto internazionale e in questo settore mir\u00f2 a fornire al regime delle parole chiave. Cos\u00ec forgi\u00f2 nel 1939, all'inizio della seconda guerra mondiale il concetto di \"V\u00f6lkerrechtliche Gro\u00dfraumordnung\" (macro-pianificazione del diritto internazionale), una sorta di dottrina Monroe tedesca, come giustificazione della politica espansionistica di Adolf Hitler. Cos\u00ec Carl Schmitt fu impegnato in quello che viene chiamato \"Aktion Ritterbusch\", dove molte personalit\u00e0 accompagnarono come consulenti la politica nazionalsocialista di insediamento in un territorio occupato.\nCatturato dalle truppe alleate alla fine della guerra, rischi\u00f2 di essere imputato al processo di Norimberga, ma fu rilasciato nel 1946 e torn\u00f2 a vivere nella cittadina natale, dove continu\u00f2 a lavorare privatamente e a pubblicare nel settore del diritto internazionale. Le esperienze di questo periodo si riflettono nei saggi \"Risposte a Norimberga\" e \"Ex Captivitate Salus\".\nMor\u00ec nel 1985, all'et\u00e0 di quasi 97 anni.\nPensiero.\nCome giurista Schmitt \u00e8 uno dei pi\u00f9 noti e studiati teorici tedeschi di diritto pubblico e internazionale. Le sue idee hanno attirato e continuano ad attirare l'attenzione di molti filosofi, studiosi di politica e del diritto, tra cui Walter Benjamin, Leo Strauss, Jacques Derrida, Gianfranco Miglio, Giorgio Agamben.\nIl suo pensiero, le cui radici affondano nella religione cattolica, ruot\u00f2 attorno alle questioni del potere, della violenza e dell'attuazione del diritto. Tra i concetti chiave ci furono, nella loro lapidaria formulazione, lo \"stato d'eccezione\" (\"Ausnahmezustand\"), la \"dittatura\" (\"Diktatur\"), la \"sovranit\u00e0\" (\"Souveranit\u00e4t\") e il \"grande spazio\" (\"Gro\u00dfraum\"), e le definizioni da lui coniate, come \"teologia politica\" (\"Politische Theologie\"), \"custode della costituzione\" (\"H\u00fcter der Verfassung\"), \"compromesso di formula dilatorio\" (\"dilatorischer Formelkompromiss\"), la \"realt\u00e0 della costituzione\" (\"Verfassungswirklichkeit\"), il \"decisionismo\" o formule dualistiche come \"legalit\u00e0 e legittimit\u00e0\" (\"Legalit\u00e4t und Legitimit\u00e4t\"), \"legge e decreto\" (\"Gesetz und Ma\u00dfnahme\") e \"\"hostis\" - \"inimicus\"\" (il rapporto \"nemico-avversario\" come criterio costitutivo della dimensione del \"politico\").\nLe sue opere si accostano, oltre al diritto pubblico e internazionale, ad altre discipline, quali la politologia, la sociologia, le scienze storiche, la teologia e la filosofia (con particolare riguardo agli aspetti ontologici del diritto).\nSchmitt oggi viene descritto dai detrattori come un \"criminale giurista\", un teorico discusso e ostile alle democrazie liberali, ma \u00e8 allo stesso tempo indicato come un \"classico del pensiero politico\" (Herfried M\u00fcnkler), non ultimo per l'influenza esercitata sul diritto pubblico e sulla scienza del diritto nella prima Repubblica Federale Tedesca (per esempio riguardo al \"voto di sfiducia costruttivo\" e ai solidi vincoli posti in caso di modifica costituzionale).\nIn Italia, dopo un periodo di diffidenza dovuta ai suoi legami con il nazismo, il suo pensiero \u00e8 ricorrentemente oggetto di attenzione, soprattutto con riferimento ai problemi giuridici e filosofico-politici della globalizzazione (Danilo Zolo, Carlo Galli, Giacomo Marramao), alla crisi delle categorie giuridiche moderne (Pietro Barcellona, Massimo Cacciari, Emanuele Castrucci), ai processi di transizione costituzionale e all'esperienza paradigmatica della Repubblica di Weimar (Gianfranco Miglio, Fulco Lanchester, Angelo Bolaffi).\nSchmitt \u00e8 stato decisamente influenzato, nella formazione del suo pensiero, da filosofi politici e teorici dello Stato come Thomas Hobbes, Jean Bodin, Emmanuel Joseph Siey\u00e8s, Niccol\u00f2 Machiavelli, Jean-Jacques Rousseau, Louis de Bonald, Joseph de Maistre, Juan Donoso Cort\u00e9s, ma anche da contemporanei come Georges Sorel, Ernst J\u00fcnger e Vilfredo Pareto. Schmitt considerava come suo maestro il giurista francese Maurice Hauriou, massimo esponente dell'istituzionalismo, che cita ripetutamente nelle sue opere e che definisce come \"il maestro della nostra disciplina\".\nIl concetto di Stato.\nLa comprensione di Schmitt dei concetti della dottrina moderna dello Stato \u00e8 improntata alla sua convinzione che il sistema della scienza giuridica, in particolare il diritto pubblico, non \u00e8 autonomo, bens\u00ec impregnato, nel corso della \"secolarizzazione\", della concettualit\u00e0 teologica. Tutti i concetti della dottrina dello Stato sono concetti teologici secolarizzati. Questa trasposizione non riguarda solamente lo sviluppo storico dei concetti, ma anche la componente metafisica.\nLa tesi di Schmitt sulla secolarizzazione si rispecchia nel suo concetto di Stato. Lo Stato \u00e8 un'istanza assoluta secolarizzata, ed \u00e8 la forma pi\u00f9 intensiva di unit\u00e0 politica. Questa unit\u00e0 \u00e8 andata disgregandosi all'inizio del XX secolo, con l'avvento della democrazia parlamentare, determinata dall'antagonismo di classe e dal confronto fra diversi gruppi di interesse economici e sociali che rendono difficili o impossibili decisioni politiche unitarie. Lo stesso principio di maggioranza e minoranza parlamentare non \u00e8 accettabile. L'unit\u00e0 pu\u00f2 essere ottenuta solamente se esiste non solo un'uguaglianza formale, ma anche una \u00absostanziale uniformit\u00e0 di tutto il popolo\u00bb, che si pu\u00f2 ottenere attraverso l'esclusione o l'annientamento di qualsiasi elemento estraneo all'uniformit\u00e0. Uno Stato nel quale tutti i cittadini sono uguali gli uni agli altri \u00e8 uno \"Stato totale\", che rappresenta il massimo grado di unit\u00e0, poich\u00e9 grazie al suo ordinamento pu\u00f2 impedire la scomposizione in gruppi sociali conflittuali e pu\u00f2 opporsi a tutto ci\u00f2 che contraddice l'uniformit\u00e0 sostanziale. Questo ordinamento crea una polarit\u00e0 che permette di distinguere fra \"amico\" e \"nemico\". Il \"nemico\" non \u00e8 un avversario in generale, ma \u00e8 \u00abessenzialmente, in un senso particolarmente intensivo, qualcosa d'altro e di straniero\u00bb \nForma dello Stato.\nLa statualit\u00e0 si caratterizza grazie al diritto all'eliminazione dei nemici esterni ed interni allo Stato. I primi possono essere individuati grazie allo \"ius belli\", i secondi grazie all'identificazione ed eliminazione di coloro che \u00abdisturbano la tranquillit\u00e0, la sicurezza e l'ordine\u00bb dello Stato. \nQuesta concezione del \"nemico interno\" fu ampiamente usata come giustificazione dell\u2019idea di razza propugnata al convegno dei giuristi nazionalsocialisti tedeschi a Lipsia del 1933. Senza tale idea di uniformit\u00e0 razziale, uno Stato nazionalsocialista non sarebbe potuto esistere. Lo Stato di Schmitt \u00e8 quindi un'unit\u00e0 politica suprema, fondata sull'unit\u00e0 sostanziale di tutti i suoi membri, e mostra la propria forza nella possibilit\u00e0 di disfarsi di nemici interni ed esterni, arrivando anche al loro annientamento se necessario."}
{"id": "516601", "revid": "256896", "url": "https://it.wikipedia.org/wiki?curid=516601", "title": "Voivodato di Bia\u0142a Podlaska", "text": "Il voivodato di Bia\u0142a Podlaska (in polacco: wojew\u00f3dztwo bialskopodlaskie) \u00e8 stato un'unit\u00e0 di divisione amministrativa e governo locale della Polonia tra gli anni 1975 e 1998. \u00c8 stato sostituito nel 1999 dal voivodato di Lublino. La capitale era Bia\u0142a Podlaska.\nIl voivodato di Bia\u0142a Podlaska aveva la pi\u00f9 alta percentuale di popolazione bielorussa della Polonia. "}
{"id": "516602", "revid": "110157", "url": "https://it.wikipedia.org/wiki?curid=516602", "title": "Zauggenried", "text": "Zauggenried (toponimo tedesco) \u00e8 una frazione di 323 abitanti del comune svizzero di Fraubrunnen, nel Canton Berna (regione di Berna-Altipiano svizzero, circondario di Berna-Altipiano svizzero).\nStoria.\nGi\u00e0 comune autonomo che si estendeva per 3,7\u00a0km\u00b2, 2014 \u00e8 stato accorpato a Fraubrunnen assieme agli altri comuni soppressi di B\u00fcren zum Hof, Etzelkofen, Grafenried, Limpach, M\u00fclchi e Schalunen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "516605", "revid": "920621", "url": "https://it.wikipedia.org/wiki?curid=516605", "title": "Mi\u0119dzyrzec Podlaski", "text": "Mi\u0119dzyrzec Podlaski (o semplicemente Mi\u0119dzyrzec, in tedesco \"Meseritz\", in yiddish \"\u05de\u05e2\u05d6\u05e2\u05e8\u05d9\u05d8\u05e9 (Mezeritch)\", in ucraino \"\u041c\u0435\u043d\u0434\u0437\u0438\u0436\u0435\u0446\u044c \u041f\u0456\u0434\u043b\u044f\u0441\u044c\u043a\u0438\u0439\") \u00e8 una citt\u00e0 polacca del distretto di Bia\u0142a Podlaska nel voivodato di Lublino.\nLa citt\u00e0 ha fatto parte, dal 1975 al 1998 del voivodato di Bia\u0142a Podlaska.\nStoria.\nIl primo riconoscimento di Mi\u0119dzyrzec Podlaski come citt\u00e0 avvenne nel 1477. Dal XVI secolo la citt\u00e0 ha una grande popolazione ebraica. Nel 1795 la citt\u00e0 fu occupata dall'Impero austro-ungarico, e fu posseduta dal Ducato di Varsavia dal 1809 al 1815, quando divenne membro del Regno del Congresso. Nel 1867 la citt\u00e0 divenne una fermata delle ferrovie polacche.\nAlla fine degli anni '30 del XX secolo circa 12.000 persone erano ebree. Nel settembre 1939, l'Armata Rossa occup\u00f2 la citt\u00e0, ma all'inizio di ottobre l'Unione Sovietica cedette la citt\u00e0 alla Germania, per effetto del Patto Molotov-Ribbentrop. Dopo la resa, circa 2.000 ebrei lasciarono la citt\u00e0 per la zona di occupazione sovietica. I tedeschi costruirono un ghetto nella citt\u00e0, abitato da circa 20.000 prigionieri. Il 17 luglio 1943 il ghetto fu svuotato: gli ultimi 160-200 abitanti furono uccisi, e la citt\u00e0 fu ufficialmente dichiarata libera dagli ebrei. Meno dell'1% della popolazione ebrea sopravvisse all'occupazione tedesca.\nLuoghi.\nTra gli edifici pi\u00f9 interessanti della citt\u00e0 ci sono la piazza del mercato del XV secolo e la Chiesa di San Nicola, costruita nel 1477. L'ospedale locale fu costruito tra il 1846 e il 1950, e la stazione ferroviaria nel 1867.\nEconomia.\nSu circa 4.900 cittadini che lavorano in citt\u00e0, il 36% lavora nel settore industriale, il 19% nel commercio e l'11% nell'istruzione. Il tasso di disoccupazione cittadino era del 22% nell'ottobre 2005."}
{"id": "516607", "revid": "34222", "url": "https://it.wikipedia.org/wiki?curid=516607", "title": "Chiesa di San Satiro", "text": ""}
{"id": "516608", "revid": "1305772", "url": "https://it.wikipedia.org/wiki?curid=516608", "title": "Latomia", "text": "La latomia (pronuncia \"latom\u00eca\" o, alla latina, \"lat\u00f2mia\") deriva dal latino \"l\u0101tom\u012dae\" che a sua volta deriva dal greco \"latom\u00edai\" composto da \"l\u00e2s\", pietra, e \"tom\u00edai\" da \"t\u00e9mnein\", tagliare. Nell'antichit\u00e0 greco-romana erano cave di pietra o di marmo usate per incarcerare schiavi, prigionieri di guerra o delinquenti in genere. Oggi il termine, per estensione, pu\u00f2 significare \"carcere\", specialmente se sotterraneo e tenebroso.\nStoria.\nLe pi\u00f9 note latomie sono quelle di Siracusa, usate sia come cave di pietra che come carceri antiche. Infatti, a seguito della spedizione ateniese in Sicilia e quindi di una dura battaglia tra Atene e Siracusa, le latomie divennero il luogo in cui furono incarcerati i soldati ateniesi sconfitti. Fredde d'inverno e torride d'estate, essere imprigionati nelle latomie equivaleva a una condanna a morte: essi furono lasciati morire di fame e di stenti, senza alcuna possibilit\u00e0 di fuga.\nFurono probabilmente scavate gi\u00e0 dal V secolo a.C., anche se non si hanno informazioni certe, e utilizzate sino all'epoca romana. Sicuramente furono utilizzate per costruire il quartiere della Neapolis e successivamente le mura di fortificazione della citt\u00e0.\nCicerone nelle Verrine parla delle latomie:\nLe latomie di Siracusa sono distribuite all'interno del comprensorio aretuseo, poich\u00e9 in epoca greca vi era l'esigenza di materia prima quale la roccia calcarea, che serviva per la costruzione di templi e monumenti nonch\u00e9 per erigere le mura che difendevano la citt\u00e0. Ippolito di Roma nella \"Refutatio contra omnes haereses\" scrive che, per Senofane, \"...a Siracusa, nelle latomie, si sono trovate impronte di pesci e di foche\", suggerendo una prima osservazione scientifica sulle caratteristiche geologiche delle rocce calcaree della citt\u00e0.\nSono molte: alcune all'interno del parco della Neapolis, come quelle del \"Paradiso\", \"Santa Venera\" e \"Intagliatella\"; nei pressi della basilica di San Giovanni Battista quelle \"Navantieri\", \"Broggi\" e del \"Casale\"; infine, nei pressi del convento dei Cappuccini, l'omonima latomia. Se ne conosce un'altra, pi\u00f9 piccola, nei pressi del castello Eurialo, chiamata \"Bufalaro\" (o \"del Filosofo\"). Inoltre esistono molte piccole latomie sparse ovunque in citt\u00e0, specie nei pressi delle mura dionigiane.\nTecnica estrattiva.\nI blocchi di pietra da costruzione estratti dalle molteplici latomie sparse a Siracusa e nei dintorni venivano estratti seguendo una tecnica consolidata. Essendo la roccia abbastanza resistente, venivano eseguiti dei buchi con trapani o scalpelli ai bordi della pietra da estrarre. A quel punto venivano inseriti dei pezzi di legno come dei cunei.&lt;br&gt;\nI cunei venivano poi bagnati e l'espansione del legno in pi\u00f9 punti determinava la rottura della pietra e quindi l'estraibilit\u00e0. Una volta estratta, la pietra grezza veniva lavorata dagli scalpellini per determinare la forma definitiva.\nLe latomie del siracusano.\nSiracusa conta moltissime latomie di varie dimensioni, da quelle dell'area archeologica sino alle molteplici sparse all'interno della citt\u00e0. Vi sono poi molte latomie minori \"aperte\", la maggior parte delle quali a ridosso delle mura dionigiane. Altre latomie sono riscontrabili nella zona del Plemmirio e persino all'interno di Vendicari, con probabile utilizzo da parte dei cittadini di Eloro."}
{"id": "516609", "revid": "16066", "url": "https://it.wikipedia.org/wiki?curid=516609", "title": "Hooka", "text": ""}
{"id": "516610", "revid": "84184", "url": "https://it.wikipedia.org/wiki?curid=516610", "title": "Gaspare Murtola", "text": "La sua fama \u00e8 rimasta in gran parte legata ai colpi di pistola da lui sparati contro Giambattista Marino, conclusisi senza danni per entrambi, e in seguito ai quali Marino scrisse i sonetti della \"Murtoleide\", a cui Murtola volle a sua volta rispondere con la sua \"Marineide\", indirizzata naturalmente al rivale, Marino.\nBiografia.\nNonostante sia lirico estremamente discontinuo e sia stato accusato dal Marino di essere uno scrittore sciatto e poco preparato, il Murtola, dopo essersi brillantemente laureato in legge e aver intrapreso la carriera ecclesiastica, si dedic\u00f2 intensamente alla scrittura, apparentemente con un certo successo. Fu latinista non disprezzabile, e in latino scrisse, tra altre cose, alcune fortunate Neniae ad imitazione di quelle del Pontano. Fece parte di varie Accademie; fu tra l'altro accademico Insensato (col nome di \"Scioperato\") e accademico Filopono di Faenza.\nEbbe il suo primo incarico importante, a Roma, come segretario del chierico di camera Iacopo Serra, che segu\u00ec poi per qualche tempo in Ungheria. Gi\u00e0 a Roma (1600) conobbe il Marino, come testimonia un sonetto che il genovese si scambi\u00f2 col napoletano (leggibile nella \"Lira\" di quest'ultimo, 1614).\nPass\u00f2 quindi a Torino, alla corte di Carlo Emanuele I, assumendo il prestigioso incarico di segretario del duca.\nC'\u00e8 da supporre che i dissapori col Marino fossero gi\u00e0 cominciati a Roma, dal momento che solo un mese dopo l'arrivo di quest'ultimo a Torino, agli inizi del 1608, il Murtola, timoroso di essere scalzato nei favori del duca, gli dedicava (come si suppone) i sonetti satirici del Lasagnuolo di Monna Betta, ad imitazione di quelli con cui Annibal Caro aveva accompagnato la sua \"Apologia\" contro Ludovico Castelvetro.\nA questi primi sonetti segu\u00ecrono quelli della Marineide, \"Risate\", in cui il Marino era fatto segno di grossolane accuse di immoralit\u00e0, ateismo, sodomia e quant'altro. Alle rime del Murtola il Marino rispose con le spiritose \"Fischiate\" della Murtoleide.\nEsasperato dalla contesa, perdente sulla qualit\u00e0 del piano letterario e umiliato dal conferimento al Marino della croce dei SS. Maurizio e Lazzaro (l'11 gennaio 1609), il Murtola attent\u00f2 alla vita del rivale (il 2 febbraio dello stesso anno): sorpresolo in via della Dora Grossa (attuale via Garibaldi), nei pressi della piazza del Castello, mentre si trovava in compagnia dell'amico Francesco Aurelio Braida, il Murtola gli spar\u00f2 diversi colpi di pistola. Manc\u00f2 il bersaglio, ma l'innocente Braida rimase colpito in maniera non lieve.\nIncarcerato, fu graziato dopo non molto, per intercessione del nunzio pontificio, per bont\u00e0 di Carlo Emanuele I e per le pressioni dello stesso rivale. Nonostante l'esito complessivamente infelice, i ripetuti attacchi del Murtola, insieme alle manovre di Tommaso Stigliani, non mancarono di sortire l'effetto sperato: proprio in quel 1609 l'Inquisizione aperse una pratica sul Marino, ma si trattava non di comportamenti immorali, come molta letteratura ottocentesca interpretava, ma sulle posizioni religiose. \nIl Murtola, ovviamente licenziato dalla corte (mentre il Marino gli subentrava come segretario del duca), si trasfer\u00ec a Roma, dove, amorevolmente accolto da Paolo V, ricevette molti uffici, tra cui il governatorato di Montefiascone.\nIl carattere impervio dell'intellettuale genovese risalta dalle dichiarazioni che rilasci\u00f2 a proposito dell'attentato. A caldo sostenne, di fronte agli inquirenti, che non avrebbe esitato a sparare al Marino quando fosse stato pure in compagnia dello stesso duca. Secondo un aneddoto riportato da Giovanni Cinelli Calvoli, \"Biblioteca volante\", Venezia 1746, quando poi obbed\u00ec all'invito di Paolo V e si fece ricevere, richiesto dal pontefice di presentarsi, avrebbe risposto: \"Sono il Murtola\". \"Quel che tir\u00f2 l'archibusata al cavalier Marino?\", gli chiese il papa. \"\"Beatissimo Padre s\u00ec, io son quel che falii\" - \"e cos\u00ec disse due verit\u00e0 in una sola risposta\"\".\nUna delle ultime cose che si sanno della sua vita riguarda una denuncia che ebbe da un'ostessa, per averla maltrattata e averle dato della \"porca poltrona\", segno che la volgarit\u00e0 contrassegnava anche la sua lingua. \nOpere.\n\"Della creazione del mondo\", poema sacro (1608).\nTra le diverse opere che diede alle stampe spicca per la sua ambiziosit\u00e0 (e anche per essere stata bersagliata dagli strali satirici del Marino) il poema sacro \"Della creazione del mondo\", in 16 canti in ottave. L'opera appartiene ad un sottogenere letterario ben individuato, filiato dall\"Esamerone\" di Sant'Ambrogio, che in quel torno d'anni era piuttosto in voga (l'anno seguente uno dei pi\u00f9 significativi precursori della moda marinista, Angelo Grillo, pubblic\u00f2 un suo \"L'Essamerone overo l'opera de' sei giorni\", Venezia 1609). Il Murtola aveva come immediati precedenti il capolavoro di quel sottogenere, \"La Semaine\" del poeta francese Du Bartas (nel 1592 ne era stata stampata la traduzione italiana, a cura di Ferrante Guisone, molto ben presente anche al Marino) e il poema in versi sciolti \"Il mondo creato\" di Torquato Tasso. In questo poema il Murtola parafrasa ampiamente i primi capitoli della Genesi, ma con persistenti, quasi ossessivi, inserti encomiastici ai Savoia.\nLirica italiana.\nSe nel poema si mostra ancora saldamente ancorato ai modelli attardati del manierismo, la produzione lirica appare pi\u00f9 aggiornata al gusto barocco. Essa in gran parte consiste in due raccolte, \"Canzonette\" (Venezia 1609, ma contiene componimenti in vari metri), e \"Le pescatorie\" (1618). La prima riunisce senza ordine sonetti e madrigali nello stile di moda; a parte alcuni componimenti che ricordano le anacreontiche del Chiabrera, in particolare sonetti e canzoni sono caratterizzati dallo stesso gioco di antitesi e metafore propri del marinismo; le \"Pescatorie\" costituiscono poi una sorta di unica, mostruosa metafora continuata, tutta giocata -- con i 482 sonetti che la costituiscono -- sul tema marittimo-galante degli amori del poeta con la ninfa Elpinia.\nLirica latina.\nLa stessa produzione latina (\"Nutriciarum libri tres\", Macerata 1618; i componimenti del Murtola sono pubblicati insieme a quelli ispiratori del Pontano) \u00e8 frutto dell'imitazione di un autore di culto per i marinisti, non per i \"classicisti\" seguaci del Chiabrera; in effetti i marinisti erano molto sensibili alla lezione dei poeti e degli scrittori del XV secolo, anche latini (il marinista Alessandro Adimari tradusse in versi italiani le Neniae del Pontano). Per queste ragioni, come pure l'altro famoso rivale del Marino, Tommaso Stigliani, il Murtola dev'essere considerato un marinista.\nElenco delle opere.\nPerduti sono alcuni scritti in prosa contro il Marino, dopo l'11 gennaio 1609 in cui il rivale fu fatto cavaliere dei SS. Maurizio e Lazzaro; perduto anche l\"Epilogo della vita del Marino\", seguente all'attentato."}
{"id": "516613", "revid": "16066", "url": "https://it.wikipedia.org/wiki?curid=516613", "title": "Hookah", "text": ""}
{"id": "516615", "revid": "104458", "url": "https://it.wikipedia.org/wiki?curid=516615", "title": "Fraubrunnen", "text": "Fraubrunnen (toponimo tedesco) \u00e8 un comune svizzero di 4\u00a0962 abitanti del Canton Berna, nella regione di Berna-Altipiano svizzero (circondario di Berna-Altipiano svizzero).\nStoria.\n\u00c8 stato il capoluogo del baliaggio di Fraubrunnen fino al 1798 e poi del distretto di Fraubrunnen fino alla sua soppressione nel 2009; 2014 ha inglobato i comuni soppressi di B\u00fcren zum Hof, Etzelkofen, Grafenried, Limpach, M\u00fclchi, Schalunen e Zauggenried.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nFraubrunnen \u00e8 servito dall'omonima stazione e da quelle di B\u00fcren zum Hof, di Grafenried e di Schalunen sulla ferrovia Soletta-Berna.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "516616", "revid": "2118592", "url": "https://it.wikipedia.org/wiki?curid=516616", "title": "Certosa di Garegnano", "text": "La Certosa di Garegnano (denominata anche Certosa di Milano) \u00e8 una certosa situata nel quartiere di Garegnano, alla periferia nord-ovest di Milano, un tempo in aperta campagna. Visitabile, con ingresso libero e gratuito, grazie alla collaborazione dei volontari per Il Patrimonio Culturale del Touring Club Italiano.\nStoria.\nFondata il 19 settembre 1349 da Giovanni Visconti, arcivescovo e signore della citt\u00e0, la Certosa di Garegnano ebbe l'onore, nell'estate del 1357, di ospitare anche Francesco Petrarca. La struttura sorgeva a soli quattro chilometri a ovest dalle mura cittadine di Milano nell'allora borgo rurale di Garegnano e venne realizzata - spiega l'atto di fondazione - col preciso intento di consentire ai monaci che l'amministravano di vivere in ritiro solitario e pregare anche per l'arcivescovo il quale, divenuto anche signore temporale, non poteva badare adeguatamente agli aspetti ecclesiastici che il suo ruolo gli imponeva. A tale scopo il Visconti la dot\u00f2 di ampie propriet\u00e0 terriere e immobiliari, campi, vigne e boschi siti nella Pieve di Trenno, le cui rendite potevano garantire il sostentamento dei monaci, e la esent\u00f2 da ogni tassa e dazio, essendo l'ordine certosino un ordine dedito esclusivamente alla preghiera e alla contemplazione.\nI lavori per la costruzione del monastero vennero in gran parte completati dal 1352, anche se la chiesa venne ufficialmente consacrata solo nel 1367. Uno dei priori di questa certosa fu Stefano Maconi che, su suggerimento della moglie del duca Gian Galeazzo Visconti, sar\u00e0 uno dei primi priori della Certosa di Pavia. Nel corso del Trecento, Luchino Visconti fece cospicue donazioni alla fabbrica della certosa perch\u00e9 venisse ampliata e vi venissero costruiti nuovi altari.\nIl complesso, dedicato alla Madonna, era inserito all'interno del Bosco della Merlata, una zona molto frequentata da briganti e banditi i quali, nella notte del 23 aprile 1449 penetrarono nella certosa e compirono razzie impadronendosi di oro e preziosi. Della struttura antica risalente al Trecento e Quattrocento si conserva poco, in particolare il chiostro piccolo, o Claustro Parvo, sul lato destro della chiesa, e l'abside quadrangolare di questa con il tiburio ottagonale.\nIl complesso della certosa fu pressoch\u00e9 completamente riedificata sotto la direzione dell'architetto Vincenzo Seregni, gi\u00e0 a capo della Fabbrica del Duomo, a partire dagli anni settanta del Cinquecento. Al Seregni spettano in particolare il Cortile dell'Elemosina, il Cortile d'Onore, il Grande Chiostro, Il Chiostro della Foresteria e la ristrutturazione della chiesa, un tempo divisa nettamente in due aree, una destinata ai monaci, l'altra ai conversi. \nIn tempi successivi la certosa ospit\u00f2 personaggi illustri della vita politica e religiosa del tempo come San Bernardino da Siena, San Carlo Borromeo e Filippo IV di Spagna. \nEssa rimase in auge sino alla soppressione degli ordini contemplativi nel 1779 voluta da Giuseppe II. Utilizzata come caserma durante l'occupazione napoleonica, venne ripristinata al culto con la restaurazione austriaca. Durante l'Ottocento venne visitata da Lord Byron il quale fu particolarmente colpito dai suoi affreschi che descrisse in una sua lettera.\nCon la trasformazione in parrocchia del borgo di Garegnano, fu eliminato il tramezzo che suddivideva in due la chiesa, rimossi gli stalli e negli anni trenta del Novecento fu costruito l'altare maggiore.\nPur mutilata del chiostro grande (distrutto all'epoca della secolarizzazione napoleonica), e lambita dal cavalcavia che collega alle autostrade dei Laghi e alla Torino Venezia, resta un monumento di notevole interesse.\nDescrizione.\nAl complesso si accedeva un tempo attraversando la roggia Molina, prima che venisse colmata a causa delle inondazioni che provocava. L'accesso principale accede al \"Cortile dell'Elemosina\", unica area del convento un tempo aperta a tutti, costituita da un sobrio porticato classicheggiante, chiuso da un arco che d\u00e0 accesso al \"Cortile d'Onore\" antistante la chiesa. Esso, a pianta quadrata in forma di esedra trilobata, era accessibile solo agli appartenenti all'ordine. Da esso, oltre che alla chiesa, si ha accesso, sulla sinistra alla parte rustica del complesso monastico, mentre sulla destra al chiostro della foresteria. \nLa chiesa.\nLa chiesa abbaziale venne rielaborata in forme tardorinascimentali a partire dal 1562. La facciata presenta dei moduli frammisti tra gli stili rinascimentale e barocco composti da molte statue, obelischi, fregi e fiamme. La sua costruzione richiese infatti svariati decenni, in quanto i primi disegni che ci sono giunti di mano del Seregni datano al 1570, mentre la presenza di san Carlo fra le statue, canonizzato nel 1610, testimonia che fu compiuta solo pi\u00f9 tardi di quella data. Essa si compone di tre ordini scanditi da lesene corinzie binate che dividono le varie nicchie contenenti effigi di santi e vescovi. La statuaria \u00e8 realizzata in marmo di Candoglia, ad eccezione dell'altorilievo della Maddalena in pietra rosa d'Angera, e segue un preciso ordine gerarchico nella sua disposizione. Sono rappresentati, dall'alto verso il basso, la presenza del divino (la \"Vergine assunta\" fra angeli sulla cima, e la \"Maddalena trasportata dagli angeli\"), nel secondo ordine la diocesi milanese con i suoi patroni \"san Carlo\" e \"sant'Ambrogio\", mentre nel primo ordine al centro la \"Fuga in Egitto\", quindi l'ordine certosino con \"san Bruno\" e il \"vescovo Ugo\", e ai lati i busti dei fondatori della certosa, Giovanni e Luchino Visconti. Non sono noti gli autori.\nTutta la realizzazione del complesso che si pu\u00f2 ammirare oggi, sia per la parte architettonica, che per i cicli pittorici, risponde ai dettami della controriforma, secondo cui il compito dell'arte doveva essere quello di portare il fedele a concentrarsi sulla predicazione e di farlo riflettere sui valori della fede, e sul ruolo dei santi e della chiesa.\nAll'interno, nell'area absidale, il soffitto \u00e8 sovrastato da un tiburio di forma ottagonale, mentre tutta la chiesa (opera di Vincenzo Seregni), si presenta ad un'unica navata con volta a botte e stucchi geometrici. Celebre \u00e8 la decorazione ad affresco, costituita da due distinti cicli pittorici, il primo del manierista Simone Peterzano, maestro del celebre Caravaggio (1578) e il secondo del maggiore interprete del barocco milanese del pieno seicento, Daniele Crespi (1629).\nLa decorazione del presbiterio di Simone Peterzano.\nLa decorazione pittorica del presbiterio fu affidata al Peterzano nel 1578, con scrupolose indicazioni circa i soggetti da rappresentare e lo stile da impiegare, in rigida ottemperanza alle \"Instructiuonum fabricae et Supellectilis ecclesiasticae\" emanate dell'arcivescovo Carlo Borromeo l'anno precedente. Nel catino absidale \u00e8 la \"Crocefissione\", con le figure isolate della \"Vergine\" e di \"san Giovanni,\" al di sotto le tele con la \"Resurrezione\", l\"Ascensione\", la \"Nativit\u00e0\" e l\"Adorazione dei Magi\". Sulla cupola ottagonale, suddivisa a spicchi dagli stucchi di Marsiolio de' Solis, sono affrescati otto \"Angeli con i simboli della passione\", con al centro il \"Padreterno.\" Nel tiburio sono invece i \"Profeti\" e le \"Sibille\", nelle quattro grandi arcate gli \"Evangelisti\". In queste opere \u00e8 evidente l'accentuato michelangiolismo del Peterzano, nell'evidenza data ai particolari anatomici delle figure, nel vigoroso chiaroscuro che gli conferisce forte plasticit\u00e0, e nel moto rotatorio conferito alle pose.\nIl ciclo delle \"Storie di San Bruno\".\nPur non essendoci pervenuta alcuna documentazione, sappiamo dall'iscrizione dipinta dal pittore stesso, che il ciclo di affreschi realizzato da Daniele Crespi fu terminato nel 1629, a un anno dalla sua morte avvenuta durante l'epidemia di peste del 1630.\nNella volta, a scomparti geometrici, sono presenti angeli festanti, venti busti di monaci certosini, e quattro medaglioni che rappresentano:\nSulle pareti della navata e sulla controfacciata \u00e8 il ciclo con le \"Storie di San Bruno\", realizzato a solo 7 anni dalla sua canonizzazione. Il ciclo \u00e8 composto dagli affreschi seguenti\nI seguenti affreschi completano l'opera in controfacciata:\nA lato delle finestre e nelle finte edicole sono rappresentati venti \"santi e beati dell'ordine certosino\" a figura intera. I ritratti sono caratterizzati da forte espressivit\u00e0 e intenso realismo, oltre che da un'efficace plasticit\u00e0 illusionistica.\nLa cappella del \"Rosario\".\nL'ultimo importante intervento decorativo nella chiesa \u00e8 la realizzazione della cappella detta del Rosario, realizzata attorno al 1770 dal canonico Biagio Bellotti. La decorazione, in stile rococ\u00f2, integra in un insieme unitario gli affreschi che rivestono interamente la superficie della cappella e gli elementi architettonici e ornamentali quali l'altare e le cornici. \u00c8 frutto della collaborazione dell'Agrati, autore delle quadrature affrescate, e del Bellotti, autore delle figure. Nella cupola \u00e8 la \"Gloria della Vergine\", mentre sulle pareti sono affrescati i misteri del rosario: a sinistra i misteri gaudiosi: \"La visitazione\", \"La nascita di Ges\u00f9\", \"La presentazione di Ges\u00f9 al Tempio\", \"Ges\u00f9 fra i dottori\", oltre alla \"Crocefissione\". Di fronte gli altri misteri dolorosi: \"Ges\u00f9 nell'orto degli ulivi\", \"La flagellazione di Ges\u00f9 alla colonna\", \"L'incoronazione di spine\", \"Ges\u00f9 \u00e8 caricato della Croce\". Lo slancio ascensionale della cupola ricorda le celebri volte del Tiepolo di Palazzo Clerici e Palazzo Archinto a Milano, mentre la gamma cromatica sui verdi e i rosati e gli incarnati cerulei provengono da altri autori del barocchetto lombardo quali Pietro Antonio Magatti.\nL'altare ospita il dipinto \"Annunciazione\" di Enea Salmeggia realizzato nel 1596.\nAltri interventi artistici.\nGli unici brani pittorici conservati nel complesso abbaziale precedenti ai rifacimenti manieristi e barocchi sono un affresco con \"san Michele arcangelo\" di Bernardino Zenale nella volta della Sala Capitolare, e un affresco rappresentante \"santa Caterina\" di Bartolomeo Benzi da Torno nella sagrestia.\nNel refettorio del convento, oggi adibito a cappella delle suore francescane missionarie, \u00e8 un vasto affresco del 1614 con la \"Crocifissione, santi e monaci certosini\" di Bartolomeo Roverio detto il Genovesino, in cui si vede l'arcivescovo Giovanni Visconti che offre la certosa, dettagliatamente rappresentata."}
{"id": "516619", "revid": "767487", "url": "https://it.wikipedia.org/wiki?curid=516619", "title": "Scarpone da sci", "text": "Lo scarpone da sci \u00e8 la calzatura che viene indossata dagli sciatori per agganciarsi agli attacchi degli sci. Nello sci alpino, lo scarpone necessita di grande rigidit\u00e0 per poter mantenere ben bloccati i piedi dello sciatore.\nI primi scarponi erano di cuoio, mentre adesso sono realizzati con una scocca esterna di materiale plastico, molto rigida, che presenta in punta e tallone un apposito scalino che ne permette l'aggancio agli attacchi da sci; la tomaia interna \u00e8 rivestita di materiali come gommapiuma, schiuma plastica, velluto ecc., per offrire una calzata che si modelli perfettamente al piede, confortevole e calda.\nGli scarponi hanno dei sistemi di chiusura che permettono la perfetta aderenza a piede, tallone e tibia dello sciatore; sono realizzati con sistemi a tiranti o pi\u00f9 comunemente con tre o quattro ganci."}
{"id": "516620", "revid": "1568601", "url": "https://it.wikipedia.org/wiki?curid=516620", "title": "Shisha Pangma", "text": "Lo Shisha Pangma (\"Gosainthan\"), \u00e8 la quattordicesima montagna pi\u00f9 alta della Terra con i suoi 8.027\u00a0m s.l.m., la pi\u00f9 bassa dei 14 ottomila, situato in Tibet all'interno della catena dell'Himalaya. Unico ottomila interamente in territorio cinese, \u00e8 stato l'ultimo ad essere conquistato a causa della sua posizione e delle conseguenti restrizioni politiche imposte dalla Cina.\nVette.\nLo Shisha Pangma \u00e8 costituito da tre cime principali:\nAscensioni.\nPrima ascensione.\nLa prima ascensione dello Shisha Pangma fu compiuta il 2 maggio del 1964 ad opera di una spedizione cinese guidata da X\u01d4 J\u00ecng. La spedizione che raggiunse la vetta era costituita anche da Zh\u0101ng J\u00f9ny\u00e1n, W\u00e1ng F\u00f9zh\u014du, W\u016b Z\u014dngyu\u00e8, Ch\u00e9n S\u0101n, Soinam Dorj\u00ea (Su\u01d2n\u00e1n Du\u014dj\u00ed), Ch\u00e9ng Ti\u0101nli\u00e0ng, Migmar Zhaxi (M\u01d0m\u01ce Zh\u00e1x\u012b), Dorj\u00ea (Du\u014dj\u00ed) e Y\u00fan D\u0113ng.\nPrima ascensione femminile.\nLa prima ascensione femminile fu compiuta il 30 aprile 1981 da Junko Tabei, facente parte di una spedizione giapponese. Per Tabei si tratt\u00f2 della seconda prima femminile dopo l'Everest nel 1975.\nPrima ascensione invernale.\nLa prima salita invernale \u00e8 stata realizzata il 14 gennaio 2005, da Piotr Morawski e Simone Moro. L'italiano \u00e8 stato il primo non polacco a compiere una prima invernale di un ottomila.\nL'11 dicembre 2004 Jean-Christophe Lafaille aveva raggiunto la cima in condizioni invernali e in solitaria. Questa salita gli aveva valso la candidatura al Piolet d'Or 2004.\nRecord.\nIl 17 aprile 2011 Ueli Steck ha raggiunto la vetta per la parete sud-ovest in solitaria, nel tempo record di 10 ore e mezza dal campo base avanzato a 5.800\u00a0m.\nIncidenti.\nSu questa montagna, il 14 ottobre 2009 ha perso la vita lo scalatore bergamasco Roberto Piantoni."}
{"id": "516622", "revid": "16066", "url": "https://it.wikipedia.org/wiki?curid=516622", "title": "Shishapangma", "text": ""}
{"id": "516623", "revid": "46931", "url": "https://it.wikipedia.org/wiki?curid=516623", "title": "Kazak", "text": ""}
{"id": "516626", "revid": "110157", "url": "https://it.wikipedia.org/wiki?curid=516626", "title": "B\u00fcren zum Hof", "text": "B\u00fcren zum Hof (toponimo tedesco) \u00e8 una frazione di 463 abitanti del comune svizzero di Fraubrunnen, nel Canton Berna (regione di Berna-Altipiano svizzero, circondario di Berna-Altipiano svizzero).\nStoria.\nGi\u00e0 comune autonomo che si estendeva per 3,5\u00a0km\u00b2 e che comprendeva anche le frazioni di Dorzenmatten, Kapf e Speichh\u00fcsli, 2014 \u00e8 stato accorpato a Fraubrunnen assieme agli altri comuni soppressi di Etzelkofen, Grafenried, Limpach, M\u00fclchi, Schalunen e Zauggenried.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nB\u00fcren zum Hof \u00e8 servito dall'omonima stazione sulla ferrovia Soletta-Berna.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "516628", "revid": "46931", "url": "https://it.wikipedia.org/wiki?curid=516628", "title": "Ewenki", "text": ""}
{"id": "516632", "revid": "110157", "url": "https://it.wikipedia.org/wiki?curid=516632", "title": "Lyssach", "text": "Lyssach (toponimo tedesco) \u00e8 un comune svizzero di 1\u00a0424 abitanti del Canton Berna, nella regione dell'Emmental-Alta Argovia (circondario dell'Emmental).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nLyssach \u00e8 servito dall'omonima stazione sulla ferrovia Berna-Olten.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "516633", "revid": "1404372", "url": "https://it.wikipedia.org/wiki?curid=516633", "title": "Heinkel He 162", "text": "LHeinkel He 162 \"Salamander\", chiamato anche \"Volksj\u00e4ger\" (tradotto dal tedesco \"Caccia del popolo\") dopo la creazione del \"Volkssturm\", era un caccia monomotore a getto prodotto dall'azienda tedesca Heinkel Flugzeugwerke AG ed impiegato dalla Luftwaffe durante le ultime fasi della seconda guerra mondiale.\nIntrodotto oramai quando le risorse tecnologiche tedesche erano compromesse dal risultato della controffensiva alleata, l'He 162, pur risultando (in teoria) tecnologicamente avanzato e dotato di prestazioni superiori ai pari ruolo dell'epoca non risult\u00f2 determinante nel sovvertire gli esiti del conflitto.\nBench\u00e9 realizzato con materiali non strategici fu tuttavia il pi\u00f9 veloce fra i caccia a getto di prima generazione sia dell'Asse che degli alleati. \"Volksj\u00e4ger\" era il nome ufficiale dell'He 162 assegnato dall'RLM. Altri nomi con cui \u00e8 noto sono \"Salamander\", che era il nome in codice del suo programma di costruzione, e \"Spatz\" (\"passero\"), che era il nome dato dall'azienda costruttrice. Va aggiunto che, come in pochi altri casi, la differenza tra la teoria e la pratica era evidente: quando l'Arm\u00e9e del Air francese utilizz\u00f2 5 aerei nel dopoguerra (fu il primo aereo a getto dell'aeronautica francese) riscontrarono poche sorprese nel comportamento in volo, ma anche prestazioni apparentemente molto inferiori rispetto a quelle teoricamente valutate dai Tedeschi: 550-610 kmh appena, con salita a 4.000 m in sette minuti, mentre infine l'autonomia era di circa 38 minuti. Era un velivolo relativamente facile da pilotare ma con scarsa stabilit\u00e0, e con distanze di decollo di 1.200 e persino di 2.000 m. Il motore tendeva a spegnersi con manovre brusche e picchiate. I test si svolsero fino al gennaio 1949. Il caccia Heinkel fu valutato come una macchina di scarso valore bellico (oltre tutto molto fragile se colpito dalla contraerea o da caccia nemici per la struttura in parte lignea), ma fu prezioso come esperienza sui jet che i Francesi poterono svolgere nell'immediato dopoguerra, contribuendo a riempire il deficit accumulato in tale settore avanzato.\nStoria del progetto.\nQuesto piccolo caccia a reazione fu battezzato originariamente con il nome di Heinkel He 500.\nSi trattava di un caccia puro, dotato di uno dei primi reattori disponibili, caratteristica che lo rendeva molto pi\u00f9 rapido dei suoi contemporanei, al costo di una minore maneggevolezza. Il suo armamento, al pari di altri caccia dell'epoca, si componeva di due cannoni da 20 mm.\nDerivava come struttura dall'Heinkel He 178 e ne manteneva la fusoliera metallica e l'ala lignea, ma il motore era posto in posizione alta, sopra la fusoliera: questo determinava l'impossibilit\u00e0 di avere un unico impennaggio verticale centrale. La soluzione fu dotarlo di due impennaggi laterali, che risultassero sufficientemente lontani dal flusso del getto del motore stesso. Le tozze ali del Salamander terminavano in due superfici rivolte verso il basso per compensare l'effetto diedro che parve essere eccessivo nei primi voli di prova.\nA differenza del Messerschmitt Me 262, il Salamander utilizzava un motore a getto BMW 003 ed aveva tra le particolarit\u00e0 l'utilizzo del legno per realizzare il muso e la coda, in modo da limitare il consumo di materiali strategici, come l'alluminio, diventati rari nell'ultima parte della seconda guerra mondiale in Germania.\nPare che nessuno dei 162 esemplari costruiti abbia fatto in tempo a partecipare a combattimenti, ma un pilota della RAF catturato nell'aprile 1945 asser\u00ec di esser stato abbattuto da un jet la cui descrizione \u00e8 molto simile a quella del Salamander. Vi sono anche delle rivendicazioni, non confermate, per abbattimenti di He 162 da parte di piloti alleati nella zona di Vienna (aprile/maggio 1945), sia da parte di un pilota francese, sia da parte di un asso sovietico.\nEffettivamente il I./JG 1, l'unico reparto che port\u00f2 in combattimento il He 162 (come unit\u00e0 di conversione, per\u00f2 nel nord della Germania), ebbe 13 perdite (con 10 piloti) tra la met\u00e0 di aprile 1945 e i primi di maggio. Ben 10 velivoli furono persi per vari problemi: al motore, in atterraggio o per cedimenti strutturali mentre molti esemplari mostrarono un eccessivo consumo di carburante. Almeno 2 furono abbattuti da caccia nemici, uno dei quali rivendicato da un Tempest dalla RAF.\nFurono consegnati ai reparti forse 120 apparecchi, ma le cifre variano molto da fonte a fonte, come spesso accade per le vicende degli ultimi caotici mesi di guerra.\nIn ogni caso, il suo impiego operativo sarebbe stato velleitario, dato che di l\u00ec a poco la guerra sarebbe terminata e la Germania nazista sconfitta. Inoltre, la scarsit\u00e0 di piloti esperti necessari per la guida dell'aereo, di carburante (di cui era \"assetato\") e di materiali da costruzione avrebbero in ogni caso fortemente limitato la capacit\u00e0 di disporre di un mezzo simile.\nQuesti problemi erano oltretutto un po' paradossali dato che nelle intenzioni del regime questo aereo era destinato a giovani volontari della giovent\u00f9 hitleriana proprio per rimediare alla scarsit\u00e0 di piloti esperti e che il velivolo era stato pensato proprio per utilizzare meno materiali strategici di altri progetti.\nSecondo l'asso tedesco Galland, che lo consider\u00f2 uno spreco di ottimi motori a reazione per gli Me 262, si trattava di uno dei peggiori aerei a reazione della prima generazione, pensato per essere una sorta di \"usa e getta\" e armato in maniera leggera (la maggior parte degli esemplari prodotti aveva solo i due cannoni da 20\u00a0mm).\nMalgrado la notevole velocit\u00e0, era poco amato dai piloti anche perch\u00e9 difficile da abbandonare avendo il motore posto dietro la cabina.\nLa colla che legava le parti in legno si dimostr\u00f2 poco affidabile e causa di cedimenti catastrofici soprattutto nelle manovre ad alta velocit\u00e0.\nAlcuni piloti alleati che lo provarono dopo la guerra lo trovarono per\u00f2 eccellente, in particolar modo Eric Brown, il pi\u00f9 decorato pilota della Fleet Air Arm.\nLa versione da addestramento He 162S.\nNel programma di costruzione dell'He 162 Volksj\u00e4ger doveva svolgere un ruolo importante l'NSFK (Nationalsozialistiches Fliegerkorps), un'istituzione con indirizzo aeronautico per la preparazione pre-militare dei giovani. Il 21 ottobre 1944 venne stabilito che i piloti assegnati ai reparti dotati degli He 162 avrebbero dovuto addestrarsi su una apposita versione aliante del velivolo, costruita a cura della NSFK, e da questa transitare direttamente sugli He 162 operativi, senza una fase intermedia su aerei a pistoni.\nLa versione aliante venne designata He 162S (S per Segeflug, volo a vela), costruita interamente in legno, dotata di due posti in tandem e carrello triciclo anteriore fisso. Le lavorazioni per i velivoli di tale versione furono avviate negli stabilimenti della Sassonia. Il primo prototipo and\u00f2 in vol\u00f2 per la prima volta il 28 marzo 1945, nelle mani del direttore dell'Entwickslung und Erprobungs-Stelle di Trebbin, E.G. Hasse. L'8 aprile 1945 l'esemplare V 16 venne provato dalla aviatrice Hanna Reitsch, che volle sperimentare il comportamento in volo a rimorchio dell'aereo.\nHE 162 dopo la sconfitta di Hitler.\nFrancia.\nAlla fine della guerra l'Arm\u00e9e de l'Air ricevette in consegna cinque caccia Heinkel He.162, due nella versione A-1(Werk-Nr 310005, 310003) e tre nella versione A-2 (Werk-Nr 120015, 120093, 120223). A causa di problemi ferroviari solo il 21 marzo 1946 i caccia furono smontati e trasportati in Francia, via treno, presso l'Etablissement Central du Mat\u00e9riel A\u00e9ronautique di Nanterre. L'incarico di studiare i caccia a reazione fu affidato alla Soci\u00e9t\u00e9 Nationale de Costruction A\u00e9ronautique du Centre (SNCAC), che occupava la fabbrica che era stata della Farman di Boulogne-Billancourt. Fu deciso di revisionare le tre cellule di He 162A-2 (che differivano per avere i cannoni da 30 mm invece che da 20 mm) in modo da poterli valutare in volo, mentre i due He 162A-1 sarebbero stati lasciati nelle condizioni in cui si trovavano e smontati per motivi di studio. I collaudi in volo iniziarono presso l'aeroporto di Orl\u00e9ans-Bricy a partire dal mese di aprile del 1947. Inizialmente volarono solo due aerei, nelle mani dei collaudatori della SNCAC, Abel Nicolle e Louis Betrand. I tre aeroplani vennero designati N.01, N.02 ed N.03. I collaudatori dovettero crearsi da s\u00e9 la documentazione di volo che mancava, ma sostanzialmente gli aerei in volo si rivelarono ottimi, senza mostrare sgradite sorprese. Dopo pi\u00f9 di 50 voli, svolti principalmente dall'esemplare No.2, nel gennaio 1949 gli He.162 furono definitivamente messi a terra.\nGiappone.\nI progetti del caccia a reazione Heinkel He.162 furono consegnati alle autorit\u00e0 giapponesi che cercarono di utilizzarli per sviluppare il caccia Tachikawa Ki 162, una versione costruita su licenza dotata, per\u00f2, di una differente unit\u00e0 motrice (mai sperimentata).\nRegno Unito.\nAlla fine della guerra la Royal Air Force ricevette tre caccia He 162A-2 (Werk-Nr 120072, 120097, 120489). Gli aerei furono trasferiti a Farnborough e brevemente usati per un ciclo di valutazione.\nStati Uniti d'America.\nNell'aprile-maggio 1945 circa 31 esemplari di He.162A-2 Salamander (su cinquanta presenti complessivamente) erano operativi sull'aeroporto di Lenck, in carico a due sole Staffeln (1. e 2.) dell'Eisatzgruppe I/JG-1. Alla fine della guerra degli aerei presenti a Leck, dieci furono demoliti, quattro andarono negli USA e cinque in Francia. Nel 1946 l'US Army Air Force ricevette in consegna i quattro caccia He 162A-2 (Werk-Nr 120222, 120230) che furono trasportati a Freeman Field, negli USA. Gli aerei furono brevemente usati per un ciclo di valutazione.\nUnione Sovietica.\nLa Voenno-Vozdusc'nije Sili recuper\u00f2 su diverse fabbriche ed aeroporti almeno 8 caccia Heinkel He 162, alcuni dei quali allo stato di relitto. Tre aerei furono assegnati all'istituto di ricerca sulla propulsione a reazione (NII-1), uno fu consegnato al Mikoyan-Gurevic OKB e quattro al centro sperimentale della V-VS (NII-VVS) di C'kalovskaya. In seguito a Rostock furono completati due He.162A-2 che furono subito trasferiti in URSS, presso lo LII di Ramenskoe. Uno di questi aerei venne provato in volo l'8 maggio 1946 dal collaudatore Georgiy M. Scivanov. Lo Heinkel He.162A-2 fu giudicato troppo poco stabile, venendogli attribuita anche una eccessiva corsa di decollo. Per questi, ed altri motivi, dopo cinque voli di prova l'aereo venne accantonato. Il secondo esemplare fu esibito in volo alle autorit\u00e0 sovietiche l'11 luglio 1946, unitamente ai caccia Yakovlev Yak-15 e MiG-9."}
{"id": "516636", "revid": "1941276", "url": "https://it.wikipedia.org/wiki?curid=516636", "title": "Catherine Taber", "text": "\u00c8 conosciuta per aver prestato la voce al personaggio di Padm\u00e9 Amidala nella serie animata ', a Mission Vao nel popolare gioco ' uscito nel 2003 e a Lori Loud nella serie animata \"A casa dei Loud\"."}
{"id": "516637", "revid": "32116", "url": "https://it.wikipedia.org/wiki?curid=516637", "title": "Cat Taber", "text": ""}
{"id": "516638", "revid": "110157", "url": "https://it.wikipedia.org/wiki?curid=516638", "title": "Schalunen", "text": "Schalunen (toponimo tedesco) \u00e8 una frazione di 410 abitanti del comune svizzero di Fraubrunnen, nel Canton Berna (regione di Berna-Altipiano svizzero, circondario di Berna-Altipiano svizzero).\nStoria.\nGi\u00e0 comune autonomo che si estendeva per 1,4\u00a0km\u00b2, 2014 \u00e8 stato accorpato a Fraubrunnen assieme agli altri comuni soppressi di B\u00fcren zum Hof, Etzelkofen, Grafenried, Limpach, M\u00fclchi e Zauggenried.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nSchalunen \u00e8 servito dall'omonima stazione sulla ferrovia Soletta-Berna.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "516668", "revid": "23117", "url": "https://it.wikipedia.org/wiki?curid=516668", "title": "Alcides Edgardo Ghiggia", "text": ""}
{"id": "516675", "revid": "45891", "url": "https://it.wikipedia.org/wiki?curid=516675", "title": "The Legend of Zelda - Phantom Hourglass", "text": ""}
{"id": "516686", "revid": "68105", "url": "https://it.wikipedia.org/wiki?curid=516686", "title": "Evoluzione delle societ\u00e0", "text": ""}
{"id": "516690", "revid": "2111638", "url": "https://it.wikipedia.org/wiki?curid=516690", "title": "Credo (liturgia)", "text": "Il Credo \u00e8, nella liturgia e devozione cattoliche, la professione di fede che la comunit\u00e0 credente fa nei momenti liturgici, principalmente nelle celebrazioni eucaristiche delle domeniche e delle solennit\u00e0 liturgiche.\nLa liturgia propone due formule per il credo:\nC'\u00e8 inoltre il Simbolo atanasiano: attribuito a Sant'Atanasio (IV secolo), era recitato nel Rito Romano nell'ufficio domenicale di prima della Riforma liturgica, e usato nel Rito ambrosiano come inno dell'Ufficio delle Letture.\nNel rito del battesimo si preferisce la modalit\u00e0 in forma di domande e risposte: alle domande del presbitero o del vescovo sui tre articoli di fede del Simbolo apostolico i battezzandi rispondono tutti insieme \"S\u00ec, credo\". Dopo di ci\u00f2 sono battezzati. Tale modalit\u00e0 pu\u00f2 essere usata anche nella celebrazione eucaristica, ed \u00e8 obbligatoria nella liturgia della Veglia pasquale.\nNonostante il credo venga recitato come fosse una preghiera, non lo \u00e8 in modo proprio, ma \u00e8 appunto una dichiarazione solenne dei principali articoli della fede ossia un riassunto dei principali dogmi.\nIl Simbolo niceno-costantinopolitano \u00e8 stato fonte di controversie tra la Chiesa cattolica e la chiesa ortodossa per la questione del \"filioque\".\nProfessioni di fede non liturgiche.\n\"Professio fidei tridentina\".\nDietro suggerimento del Concilio di Trento, papa Pio IV promulg\u00f2 con la bolla \"Iniunctum nobis\" del 13 novembre 1564 una formula di professione di fede nota come \"Professio fidei tridentina\" o Credo di Pio IV. Dovevano professarla i candidati all'ordine sacro e i promossi a vari uffici di responsabilit\u00e0 nella Chiesa. Il testo conteneva il Simbolo niceno-costantinopolitano, una serie di articoli definiti dal Concilio di Trento in vista delle negazioni dei protestanti, e la dichiarazione generica \"Accetto e professo ancora senza dubbi tutte le altre cose insegnate, definite e dichiarate dai sacri canoni e in particolare dal sacrosanto concilio di Trento: nel contempo anch'io condanno, rigetto e anatematizzo tutte le dottrine contrarie e qualunque eresia condannata, rigettata ed anatematizzata dalla Chiesa\". A quest'ultima dichiarazione sono state aggiunte dopo il Concilio Vaticano I le parole \"e dal concilio ecumenico Vaticano specialmente quanto al primato e al magistero infallibile del romano Pontefice\".\nNel 1998 la professione tridentina di fede \u00e8 stata sostituita con una nuova e pi\u00f9 breve formula, il cui testo si pu\u00f2 trovare sul sito Internet della Santa Sede, unitamente ad un relativo commentario.. L'attuale Codice di diritto canonico (promulgato nel 1983) elenca le persone obbligate ad emettere la professione di fede.\nCredo del Popolo di Dio.\nSan Paolo VI il 30 giugno 1968 a conclusione dell'\"Anno della fede\" da lui stesso indetto in onore degli Apostoli Pietro e Paolo, d\u00e0 lettura in Piazza San Pietro ad una \"solenne professione di fede\", chiamata il Credo del Popolo di Dio, da lui stesso redatta per l'occasione e formalmente emessa con motu proprio. \u00c8 un lungo testo che riassume i punti fondamentali della fede cattolica, estendendo ed esplicitando i contenuti del Simbolo niceno-costantinopolitano. Anche questa professione di fede non era destinata ad uso liturgico. Il testo integrale \u00e8 consultabile sul sito Internet della Santa Sede."}
{"id": "516695", "revid": "1543377", "url": "https://it.wikipedia.org/wiki?curid=516695", "title": "Latomia dei Cappuccini", "text": "La Latomia dei Cappuccini \u00e8 la pi\u00f9 grande tra le latomie di Siracusa, in lingua siciliana essa viene anche chiamata sibbia.\nStoria.\nFu utilizzata sin dal VI secolo a.C. come cava per arricchire la citt\u00e0 di monumenti e abitazioni. Tra le prime testimonianze del luogo Ippolito di Roma nella \"Refutatio contra omnes haereses\" scrive che per Senofane, \"...a Siracusa, nelle latomie, si sono trovate impronte di pesci e di foche.\"\nDopo la vittoria di Siracusa sulle truppe ateniesi, i soldati catturati furono rinchiusi e lasciati morire all'interno delle latomie, tra cui quella dei Cappuccini (413 a.C.). Ecco la descrizione di Tucidide: \nSono visibili anche tracce di un utilizzo successivo all'epoca greca (ipogei) come luogo di culto e necropoli pagana e cristiana.\nNell'827 durante l'assedio di Siracusa da parte del generale persiano Asad ibn al-Furat la latomia viene utilizzata come luogo di accampamento per le truppe musulmane assedianti.\nAlla fine del Cinquecento la latomia fu integrata al sovrastante convento di frati, da cui poi prese definitivamente il nome, ceduta dall'allora Universit\u00e0 di Siracusa. Da quell'epoca fu sfruttata come orto per gli usi del convento, creato il giardino e un sistema di irrigazione.\nNel 1625 Pietro Della Valle visita le latomie lasciandone una delle prime descrizioni del luogo:\nLa latomia come meta del Grand Tour.\nDalla seconda met\u00e0 del Settecento sino alla fine dell'Ottocento Siracusa entr\u00f2 nel circuito del Grand Tour. I molteplici viaggiatori che si susseguirono lasciavano resoconti estasiati in merito a questo luogo. Patrick Brydone nel XVIII secolo ne fa la seguente descrizione:\nMolto interessante anche la descrizione di Vivant Denon che visit\u00f2 la latomia nel 1778 il quale parla anche di un anfratto roccioso simile all'Orecchio di Dioniso ma di caratteristiche indubbiamente minori: \nL'epoca moderna.\n Nel 1868 l'intero complesso delle latomie divenne di propriet\u00e0 pubblica e acquisito dal Comune di Siracusa a seguito della legge sulla confisca dei beni ecclesiastici. Solo all'inizio del Novecento l'area fu aperta al pubblico e destinata a giardino grazie alla realizzazione di infrastrutture, tra cui anche un piccolo teatro all'aperto, la suddivisione in aiuole e l'impianto di diverse specie ornamentali. A seguito di un crollo che interess\u00f2 parte della Latomia, negli anni sessanta fu chiusa al pubblico per motivi di sicurezza e lasciata in abbandono.\nNegli ultimi anni, dopo una serie di lavori di consolidamento e di sistemazione, tutta la Latomia \u00e8 stata riaperta al pubblico grazie all'intervento di Italia Nostra Siracusa che ha reso fruibile il sito. Attualmente il sito \u00e8 in attesa di lavori di consolidamento per la fruizione e non \u00e8 aperto al pubblico.\nLa latomia dei Cappuccini \u00e8 interessata ogni anno da una serie di manifestazioni culturali intitolate \"LatomiArte\", grazie alla presenza di un sito suggestivo e alla sua importanza storico-culturale.\nCuriosit\u00e0.\nNegli anni sessanta la Latomia dei Cappuccini venne utilizzata per la manifestazione canora \"Diapason d'oro\" in una parte dove sorge il \"teatro grande\", una scalinata che si presta alla messa in scena di spettacoli."}
{"id": "516701", "revid": "110157", "url": "https://it.wikipedia.org/wiki?curid=516701", "title": "Cantone di Lagrasse", "text": "Il Cantone di Lagrasse era una divisione amministrativa dell'Arrondissement di Carcassonne.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "516704", "revid": "436907", "url": "https://it.wikipedia.org/wiki?curid=516704", "title": "Ego (Nesli)", "text": "Ego \u00e8 il primo album in studio del rapper italiano Nesli, pubblicato nel 2003 dalla Teste Mobili Records.\nIl disco.\nFin dal titolo, il disco fa capire una attitudine diversa rispetto alle caratteristiche pi\u00f9 comuni dell'hip hop, Nesli nel disco cerca prima di tutto la poesia e l'introspezione, su basi autoprodotte e cantate da lui stesso, se si esclude la collaborazione con il fratello Fabri Fibra nel brano \"Piccolezze\".\nL'album si rivela quindi quello che \u00e8 il suo sottotitolo: \"Riflessioni di un ragazzo qualunque\", rappate con un flow non arricchito da particolari tecnicismi, su basi suonate da reali strumentisti, situazione rarissima nell'hip hop attuale."}
{"id": "516706", "revid": "226458", "url": "https://it.wikipedia.org/wiki?curid=516706", "title": "Cantone di Mas-Cabard\u00e8s", "text": "Il Cantone di Mas-Cabard\u00e8s era una divisione amministrativa dell'Arrondissement di Carcassonne.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "516710", "revid": "287204", "url": "https://it.wikipedia.org/wiki?curid=516710", "title": "Voivodato di Biala Podlaska", "text": ""}
{"id": "516716", "revid": "287204", "url": "https://it.wikipedia.org/wiki?curid=516716", "title": "Miedzyrzec Podlaski", "text": ""}
{"id": "516719", "revid": "767487", "url": "https://it.wikipedia.org/wiki?curid=516719", "title": "Cantone di Montr\u00e9al (Aude)", "text": "Il Cantone di Montr\u00e9al \u00e8 una divisione amministrativa dell'Arrondissement di Carcassonne.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 passato da 9 a 27 comuni.\nComposizione.\nI 9 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 27:"}
{"id": "516725", "revid": "226458", "url": "https://it.wikipedia.org/wiki?curid=516725", "title": "Cantone di Mouthoumet", "text": "Il Cantone di Mouthoumet era una divisione amministrativa dell'Arrondissement di Carcassonne.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "516728", "revid": "226458", "url": "https://it.wikipedia.org/wiki?curid=516728", "title": "Cantone di Peyriac-Minervois", "text": "Il Cantone di Peyriac-Minervois era una divisione amministrativa dell'Arrondissement di Carcassonne.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprende i comuni di:"}
{"id": "516729", "revid": "226458", "url": "https://it.wikipedia.org/wiki?curid=516729", "title": "Cantone di Saissac", "text": "Il Cantone di Saissac era una divisione amministrativa dell'Arrondissement di Carcassonne.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "516731", "revid": "767487", "url": "https://it.wikipedia.org/wiki?curid=516731", "title": "Cantone di Salles-sur-l'Hers", "text": "Il Cantone di Salles-sur-l'Hers era una divisione amministrativa dell'Arrondissement di Carcassonne.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "516733", "revid": "226458", "url": "https://it.wikipedia.org/wiki?curid=516733", "title": "Cantone di Alaigne", "text": "Il Cantone di Alaigne era una divisione amministrativa dell'Arrondissement di Limoux.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di"}
{"id": "516742", "revid": "767487", "url": "https://it.wikipedia.org/wiki?curid=516742", "title": "Cantone di Axat", "text": "Il Cantone di Axat era una divisione amministrativa dell'Arrondissement di Limoux.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "516743", "revid": "226458", "url": "https://it.wikipedia.org/wiki?curid=516743", "title": "Cantone di Belcaire", "text": "Il Cantone di Belcaire era una divisione amministrativa dell'Arrondissement di Limoux.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "516745", "revid": "287204", "url": "https://it.wikipedia.org/wiki?curid=516745", "title": "Abell 1689", "text": "Abell 1689 \u00e8 un ammasso di galassie osservabile nella costellazione della Vergine. \u00c8 uno dei pi\u00f9 massivi fra gli ammassi di galassie noti.\nEsso \u00e8 noto in particolare per i fenomeni di lente gravitazionale osservabili nel suo centro. Infatti alcune delle galassie (che \u00e8 possibile osservare nell'immagine a destra) sono il prodotto dell'effetto gravitazionale e risultano ingrandite rispetto alla loro reale dimensione. Le stesse si trovano dietro la linea visiva dell'ammasso ed alcune di esse, rifratte dall'effetto gravitazionale, sono distanti circa 13 miliardi di anni luce. Tra queste vi \u00e8 A1689-zD1 che, con un redshift di ~ 7,6, \u00e8 una delle galassie pi\u00f9 distanti conosciute. La porzione di spazio che risente dell'effetto gravitazionale ha una dimensione di circa 2 milioni di anni luce.\nNello studio particolareggiato delle immagini riprese dal Telescopio spaziale Hubble si rileva la presenza di oltre 160.000 ammassi globulari, il maggior numero mai rilevato."}
{"id": "516747", "revid": "869710", "url": "https://it.wikipedia.org/wiki?curid=516747", "title": "Libero (calcio)", "text": ""}
{"id": "516748", "revid": "33751", "url": "https://it.wikipedia.org/wiki?curid=516748", "title": "Attaccanti", "text": ""}
{"id": "516749", "revid": "767487", "url": "https://it.wikipedia.org/wiki?curid=516749", "title": "Francesco Beccuti", "text": "Biografia.\nNato nel capoluogo umbro da nobile famiglia, partecip\u00f2 alla politica della sua citt\u00e0, ricoprendo cariche pubbliche. La sua vita fu quella, priva di eventi di rilievo, del letterato di provincia, vissuta in gran parte fra le mura della citt\u00e0 natale, dove tra l'altro mor\u00ec e fu sepolto presso la chiesa di San Francesco al Prato.\nL'interesse della sua produzione poetica, che non si discosta dai moduli petrarchisti o al pi\u00f9 berneschi dell'epoca, non risiede tanto nella pur pregevole qualit\u00e0 formale, quanto in quella dei contenuti. Coppetta approfitt\u00f2 infatti dell'enorme tolleranza verso l'omosessualit\u00e0 esistente in Italia poco prima dell'inizio della Controriforma, per discutere dei propri amori omosessuali con una schiettezza che pochi decenni dopo sarebbe divenuta impensabile: baster\u00e0 dire che fra le sue poesie si annoverano due lunghe composizioni sui \"pro\" e \"contro\" della sodomia omosessuale.\nCos\u00ec, ad esempio, la composizione edita col titolo non originale \"Contro la pederastia\" (1547-1553) \u00e8 indirizzata a Francesco Colombo (o Colombi) detto \"il Platone\" (1515-1553), che insegnava all'universit\u00e0 di Perugia, per convincerlo ad abbandonare i rapporti sessuali con uomini (ma senza gran convinzione, a giudicare dai due versi conclusivi: \"\"e 'l mio dir \u00e8 narrar favole al sordo / e mi butto l'inchiostro e questo foglio\").\nLa composizione edita col titolo \"In lode della pederastia\"\" si rivolge invece a un messer Bino (uomo d'arme che Chi\u00f2rboli, identifica col capitano Baldino Baldineschi): Beccuti intende far \"rinsavire\" da un amore che, contro la sua \"natura\", lo lega a una donna. Per convincerlo descrive quanto valgano le bellezze dei ragazzi perugini: Boncambio, Crispoltino, Contino, Valeriano, Turno, Alcide, e quel Francesco Bigazzini di cui Beccuti stesso \u00e8 innamorato. Pensando a loro, ammonisce Beccuti, non bisogna deporre le armi in questo campo, come ha fatto il capitano Scala Villani.\nDue sonetti indirizzati al Baldineschi lo ammoniscono poi a non innamorarsi troppo di un Pietro, bello ma dal cuore duro come diamante; un sonetto burlesco prende anche in giro un Bernardo Giusti per la sua smisurata gentilezza (che nel gergo burlesco dell'epoca significa \"preferenza per la sodomia passiva\").\nComunque, bench\u00e9 tre sonetti del 1553 circa lodino le virt\u00f9 e la bellezza di un Berardino Alfani (forse colui che insegn\u00f2 diritto dal 1530 al 1560), la massima parte delle poesie omosessuali del Beccuti \u00e8 dedicata all'amore per Francesco Bigazzini (cantato col nome di \"Alessi\"), che dur\u00f2 dal 1547 al 1553. \u00c8 notevole il fatto che, in un'epoca in cui era socialmente sottinteso che l'amore omosessuale fosse pederastico, Beccuti si sia invece innamorato d'un giovane adulto, di cui in uno dei sonetti ne festeggia il ventitreesimo compleanno.\nL'estremo interesse di questo canzoniere petrarchista \u00e8 dato dal fatto che Beccuti volle riassumerne tutte le fasi: dall'inizio, alle ripulse (Bigazzini \u00e8 eterosessuale e non gradisce le dichiarazioni di \"casto\" amore del Coppetta) alle rivalit\u00e0 con altri omosessuali (Agnolo Felice Mansueti, Pellino Pellini e Fabio Stratta), alla fine; il tutto vissuto, si direbbe, in modo esplicito (nonostante Beccuti fosse sposato).\nIn conclusione, il canzoniere del Coppetta \u00e8 un documento sociale, umano e perfino antropologico, oltre che letterario, praticamente unico nel suo genere, in quanto rappresenta una parte importante della storia dell'omosessualit\u00e0.\nPostume, infine, furono pubblicate le sue \"Rime\"."}
{"id": "516751", "revid": "1527148", "url": "https://it.wikipedia.org/wiki?curid=516751", "title": "Lingua giavanese", "text": "La lingua giavanese (o Basa Jawa in giavanese) \u00e8 una lingua maleo-polinesiaca parlata in Indonesia, nella parte centrale e orientale dell'isola di Giava (talvolta scritta \"Java\" e sempre scritta cos\u00ec in inglese), e in Malaysia. Non \u00e8 una lingua nazionale, siccome l'isola di Giava fa parte dell'Indonesia in cui si parla il Bahasa Indonesia, ma \u00e8 una lingua regionale prestigiosa. Giava a sua volta contiene circa met\u00e0 della popolazione dell'Indonesia ed \u00e8 una grande meta turistica insieme a Jakarta, Bali, Jayapura e molte altre zone. \u00c8 anche una delle lingue pi\u00f9 parlate al mondo insieme allo stesso malese (suddiviso in Bahasa Indonesia e Bahasa Malaysia/lingua malaysiana) e altre lingue austronesiane come il tagalog. Il giavanese si scriveva con un alfabeto brahmico abugida, il Kawi, e con una versione dell'alfabeto arabo modificato, il Pegon. Oggi si scrive con l'alfabeto latino di derivazione olandese.\nDistribuzione geografica.\nSecondo l'edizione 2009 di \"Ethnologue\", il giavanese era parlato da circa 85 milioni di persone. La maggior parte sono stanziati nell'isola di Giava, ma tramite flussi migratori interni la lingua si \u00e8 diffusa anche in altre zone dell'Indonesia, quali Papua, Sulawesi, Molucche, Kalimantan e Sumatra. La lingua \u00e8 attestata anche in Malaysia, dove si contano 300.000 locutori.\nIl numero di parlanti \u00e8 andato via via decrescendo: nel 2021, Ethnologue conta circa 68 milioni di parlanti.\nDialetti e lingue derivate.\nSecondo Ethnologue oltre al giavanese propriamente detto, nel mondo vengono parlate altre quattro variet\u00e0 della lingua: Esse sono: [tra parentesi quadra il codice internazionale di classificazione]\nQueste lingue sono tutte, pi\u00f9 o meno, mutuamente comprensibili tra loro.\nIl giavanese moderno ha molti dialetti (almeno undici secondo Ethnologue).\nClassificazione.\nLa lingua giavanese fa parte della famiglia delle lingue austronesiane ed \u00e8 quindi imparentata con l'indonesiano e il malese. Molti parlanti di giavanese utilizzano anche l'indonesiano per scopi ufficiali o di affari e per comunicare con gli indonesiani non giavanesi. Comunque, il giavanese e il malese non sono mutuamente intelligibili.\nStoria.\nGli studiosi suddividono la storia del giavanese in quattro tappe:\nIntroduzione generale alla fonologia.\nI fonemi del giavanese standard sono indicati nelle tabelle con IPA.\nVocali.\nLa pronuncia delle vocali \u00e8 piuttosto complicata. La principale caratteristica nello standard di Surakarta \u00e8 la pronuncia di /a/ nella penultima sillaba e in alcuni altri casi come [\u0254] (come nell'inglese \"ought\" o nel francese \"os\").\nConsonanti.\n\"Nota:\" I suoni in parentesi sono allofoni e non fanno parte della pronuncia standard.\nScrittura giavanese moderna con pronuncia puntuale e accenni alle scritture antiche.\nIl giavanese moderno (diverso dall'Old Javanese, cio\u00e8 il Kawi), nato nel XVI\u00b0 secolo, fa uso dell'alfabeto latino importato dai colonizzatori, di matrice olandese, introdotto nel 1926 e revisionato nel 1972-73. Alcune lettere si usano solo in prestiti europei e arabi. Anticamente il giavanese veniva scritto con un alfabeto brahmico abugida di nome Kawi, nato dalle scritture brahmiche importate nell'isola insieme all'induismo e buddismo (il nome deriva da \"Kavi\", che in sanscrito significa \"poeta\" e fa riferimento a persone colte, educate e sagge). Per la precisione, deriva dall'alfabeto pallava e gran parte dei testi in questione sono stati scritti a Bali tra il XIV\u00b0 e XVI\u00b0 secolo (Middle Javanese, cio\u00e8 Giavanese Medio). A quel tempo, circa met\u00e0 del vocabolario degli scritti in Giavanese Medio era composto da prestiti dal sanscrito. La vocale di default, posseduta da ogni alfabeto abugida, \u00e8 la /\u0254/ aperta arrotondata/procheila. Il secondo alfabeto usato in alternativa era quello arabo con delle modifiche per adattarlo alla lingua Kawi detto \"Pegon\", importato insieme alle scritture islamiche e usato anche dalle lingue sundanesi. Il Pegon, a partire dal giavanese moderno, sostitu\u00ec il Kawi e sanc\u00ec la maggiore influenza dell'Islam rispetto al buddismo e induismo. Il Pegon assomiglia al jawi, usato anticamente per l'indonesiano, e a differenza di quest'ultimo presentava sempre le vocali brevi scritte (negli alfabeti abjad si possono non trascrivere). Il nome \"Pegon\" deriva dalla parola \"deviazione\" per indicare che era un'alternativa al Kawi. L'ortografia segue in buona parte quella dell'arabo: per esempio, se una parola inizia per vocale, la vocale si scrive sulla lettera alif, che funge da \"sedia\" per il diacritico. I suoni arabi sono stati aggiunti al Kawi con delle modifiche alle lettere Kawi. Oggi si usa perlopi\u00f9 quello latino, ma in delle scuole a Yogyakarta e in altre parti dell'isola di Giava si studia l'alfabeto Kawi come materia obbligatoria fino alle scuole superiori. Tutti i sette presidenti dell'Indonesia dal 1945 hanno origini giavanesi. In particolare, Sukarno aveva il padre giavanese e la madre balinese. Il giavanese possiede anche prestiti olandesi e arabi, ma quelli arabi sono di meno rispetto al malese (cio\u00e8 all'indonesiano e al bahasa Malaysia) e hanno un sinonimo in giavanese. Molti altri prestiti dal Bahasa Indonesia e dal Bahasa Malaysia riguardano la sfera della politica e burocrazia. Il dialetto standard \u00e8 quello di Surakarta e appartiene al gruppo dialettale centrale (Central Javanese, giavanese centrale). Le altre due sono l'Eastern Javanese (giavanese orientale) e il Western Javanese (giavanese occidentale). Tutti i dialetti hanno diversi livelli di intelligibilit\u00e0 tra loro. Solo i dialetti centrali (cio\u00e8 quelli che formano lo standard) ancora oggi usano due livelli di formalit\u00e0 nella parlata (formale/cortese/onorifico VS informale/colloquiale).\nSi aggiunge infine che tutte le consonanti sonore completamente a fine parola si desonorizzano, cio\u00e8 perdono la vibrazione delle corde vocali. In giavanese esiste pure lo stacco glottale/colpo di glottide /\u0294/, presente pure in arabo (si scrive con la hamza, \u0621, che a volte si scrive su una semivocale o sulla alif come sedia; per esempio, a inizio parola ha sempre come sedia la alif), indonesiano e tagalog, ma si trova nel Western Javanese. Lo stacco glottale \u00e8 una consonante che si pu\u00f2 immaginare come un leggero colpetto di tosse e nel giavanese occidentale si usa quando una parola finisce per vocale. Non esiste una consonante che trascrive questo suono (nella romanizzazione araba si usa l'apostrofo, mentre il tagalog usa dei diacritici sulla vocale finale). Nell'alfabeto Kawi e Pegon esiste anche un altro suono presente in sascrito, hindi e arabo, cio\u00e8 /\u0283/, \"sci\" di scienza, consonante sorda (in tagalog si pu\u00f2 sentire in \"sy\", altrove si scrive \"sh\" o si vede nella latinizzazione del sanscrito e Kawi come \u015a, \u015b), in Kawi \ua9af. In sanscrito esisteva pure la versione con aspirazione sonora di /d\u0361\u0292/, che in Kawi si scrive \ua999 (jha). Esisteva pure la versione aspirata di \"c\", scritta \ua996. Estevano pure la /d/ e /t/ retroflesse con aggiunta di aspirazione, rispettivamente \ua99e e \ua99c.\nSi trovavano pure la /p/ e /t/ aspirate, rispettivamente \ua9a6 e \ua9a1, e la /s/ e /n/ retroflesse, rispettivamente \ua9b0 e \ua994. I dittonghi sono \"ai\" e \"au\", \ua98d (\ua9bb) e \ua98e\ua9b4 (\ua9bb\ua9b4). Il diacritico della mezzaluna/chandrabindu indicava la nasalizzazione di vocale in sanscrito ed \u00e8 \ua980.\nIl Pegon \u00e8 quasi identico all'afabeto arabo. Ha molte pi\u00f9 vocali e ha in pi\u00f9 le seguenti lettere: una kaf con un punto sopra, una nuun con tre punti invece di uno, una 'ayn con tre punti sopra, una da con tre punti sopra, una \"t\" faringalizzata con tre punti sopra e una fa con tre punti sopra. In pi\u00f9, aveva la lettera che trascrive /t\u0361\u0283/ dall'arabo-persiano (\u00e8 l'unica lettera presa dall'alfabeto arabo-persiano).\nQuanto alle vocali, ci sono due sistemi per trascriverle: il primo usa l'ortografia delle vocali lunghe e brevi in arabo, il secondo quasi di default usa le lunghe e dei dittonghi tutti come falsi amici: il primo possiede la /a, i, u/ brevi trascritte con gli stessi diacritici dell'arabo. La /\u025b/ aperta (\"e taling\", \"\u00e9\" con accento acuto) si scrive come una \"i\" con allungamento vocalico, mentre la /o/ si scrive come una \"u\" con allungamento vocalico (quindi in pegon l'allungamento vocalico \u00e8 un falso amico). Per la \"e pepet\", \"\u00e8/\u00ea\" (ovvero la vocale neutra schwa /\u0259/) viene coniato un nuovo diacritico che assomiglia a una piccola \"z\" al contrario e scritta in alto.\nQuanto al secondo sistema, la alif come scritta come se fosse un allungamento vocalico indica la /a/, la yaa scritta come allungamento vocalico indica la /i/, la waaw come allungamento vocalico indica la /u/, la /a/ breve seguita dalla yaa (sembra di scrivere \"ay\") indica la /\u025b/ e la /a/ breve seguita dalla waaw (sembra di scrivere \"aw\") indica la /o/. Infine, la vocale neutra schwa /\u0259/ (\"e pepet\", \"\u00e8/\u00ea\") viene coniata con un nuovo diacritico, un tildo sopra la consonante (se se fosse la nasalizzazione in portoghese o in IPA o come se scrivesse la \"\u00f1\" in spagnolo e tagalog).\nI numerali oggi si scrivono con le cifre arabe moderne, ma esistono anche dei simboli presenti in Kawi. Da 0 a 9, i numeri sono \ua9d0, \ua9d1, \ua9d2, \ua9d3, \ua9d4, \ua9d5, \ua9d6, \ua9d7, \ua9d8, \ua9d9. Tutte le informazioni date finora sul Kawi sono solo un'introduzione non esaustiva a quest'ultimo. Anche il Pegon \u00e8 solo introduttivo: l'alfabeto originale e quello arabo contengono altri suoni che in giavanese non sono presenti o non si usano.\nMorfologia.\nIl giavanese \u00e8 essenzialmente una lingua agglutinante siccome fa uso di prefissi e suffissi, come l'indonesiano.\nSintassi.\nL'ordine delle parole nel giavanese moderno \u00e8 SVO. Comunque nel giavanese antico poteva essere VSO e qualche volta VOS. Addirittura nel giavanese moderno si possono ancora formulare frasi usando il sistema VSO.\nEsempi:\nRegistri linguistici.\nIl giavanese standard presenta due o tre diversi registri linguistici, che dipendono dal contesto sociale. Ognuno di questi registri presenta un proprio vocabolario, regole grammaticali e addirittura versi:\nEsempio:\nPronuncia dei numeri in giavanese.\nA sinistra i numeri in Ngoko, a destra in Krama."}
{"id": "516762", "revid": "116480717", "url": "https://it.wikipedia.org/wiki?curid=516762", "title": "Peugeot 806", "text": "La 806 era una grossa monovolume prodotta tra il 1994 ed il 2002 dalla Casa francese Peugeot.\nStoria.\nLa 806 nacque come prodotto della Peugeot risultante dalla joint-venture denominata Sevel ed avutasi tra Gruppo PSA e Gruppo Fiat per la realizzazione di quattro monovolumi dalle caratteristiche simili commercializzate con quattro marchi diversi (Peugeot, Citro\u00ebn, Fiat e Lancia). I due gruppi non erano nuovi a questo genere di operazioni, dal momento che gi\u00e0 negli anni ottanta si erano adoperati assieme per la realizzazione di alcuni veicoli commerciali sulla base di un unico progetto. Il progetto che invece stava alla base della realizzazione di queste monovolumi prevedeva l'utilizzo di una piattaforma che sarebbe stata in seguito utilizzata, per il furgone Fiat Scudo, prodotto anche come Peugeot Expert e Citro\u00ebn Jumpy.\nIl risultato furono quattro monovolumi pressoch\u00e9 identiche, sia come pianale che come meccanica, che era di origine PSA, ma leggermente diversi sia per il marchio sia come livelli di allestimento. La 806 era fondamentalmente una delle versioni dall'allestimento pi\u00f9 semplificato, anche se non mancarono versioni pi\u00f9 lussuose e con motori pi\u00f9 potenti.\nPresentata nel 1994, era una grossa monovolume in grado di competere con la Renault Espace, fino a quel momento leader incontrastata nel settore delle monovolume di grossa taglia. A differenza di quest'ultima, la 806 (cos\u00ec come anche le sue sorelle) montava portelloni posteriori scorrevoli. Il suo immenso abitacolo era in grado di ospitare ben sette persone (ma scegliendo di avere una panca da tre posti nella fila posteriore si poteva arrivare anche ad otto posti), oppure, ribaltando i sedili, si poteva ampliare notevolmente la capacit\u00e0 di carico. Ne risult\u00f2 una vettura per la famiglia, specie per le famiglie numerose, in grado di portare i passeggeri dovunque, in tutto comfort.\nNel 1998 la 806 sub\u00ec un leggerissimo, impercettibile restyling. La modifica pi\u00f9 evidente stava nei fari anteriori, leggermente rivisti.\nNel 2002 la 806 fu tolta di produzione per lasciare il posto alla sua erede, la Peugeot 807, ancora pi\u00f9 grande ed accogliente.\nEstetica.\nLa linea della 806 \u00e8 la classica linea delle monovolume. Costruita negli stabilimenti francesi di Sevel a Valenciennes, condivide pianale, meccanica e lamierati con le sue tre sorelle (Ulysse, Lancia Z e Citro\u00ebn Evasion) e ne ricalcava quindi anche l'estetica in modo pedissequo. Presenta quindi delle forme pressoch\u00e9 squadrate e votate alla razionalit\u00e0, con sottili fari anteriori a sviluppo orizzontale e fari posteriori quadrati con angoli leggermente smussati. La calandra \u00e8 quella tipica delle Peugeot dell'epoca, ed \u00e8 uno dei particolari che maggiormente differenziano le quattro vetture derivanti da questo progetto.\nIl restyling del 1998 fu limitato a pochi dettagli, come per esempio i fari anteriori.\nMeccanica.\nLa meccanica della 806, analoga a quella delle altre tre sorelle nate dallo stesso progetto, prevedeva inizialmente i seguenti motori, tutti a 4 cilindri e utilizzati anche su altre vetture del Gruppo PSA:\nA partire dall'anno 1999, questi due motori a benzina e a gasolio furono tolti di produzione e sostituiti da un solo motore a benzina ed un solo motore a gasolio. La gamma a quel punto fu composta solamente da due motorizzazioni:\nPer alcuni mercati, tra i quali non era compreso quello italiano, \u00e8 esistita anche un'altra motorizzazione, e precisamente un 1.8 a benzina da 101 CV.\nLa versione da 2 litri a benzina era disponibile a richiesta anche con cambio automatico, ma in genere, per tutte, era disponibile solo un cambio manuale a 5 marce.\nLa meccanica telaistica, invece, prevedeva sospensioni a ruote indipendenti, con avantreno di tipo MacPherson con montante telescopico e triangoli oscillanti inferiori e retrotreno a ruote interconnesse con barra di torsione trasversale. L'impianto frenante era a quattro dischi con ABS per tutta la gamma tranne che per le versioni 1.8 e 2.0 aspirato.\nRiepilogo versioni.\nDi seguito vengono mostrate le varie versioni previste per la gamma \"806\". I prezzi riportati sono in lire e si riferiscono all'allestimento pi\u00f9 economico e al momento del debutto in Italia (che pu\u00f2 non coincidere con il periodo di produzione, che \u00e8 invece quello generale). Il numero valvole si intende per cilindro.\nAttivit\u00e0 sportiva.\nNel 1995 la divisione belga della Peugeot decise di costruire una versione Procar della 806 da iscrivere alla 24 Ore di Spa-Francorchamps. Preparato dalla Kronos Racing, il veicolo presentava numerose componenti meccaniche che erano state recuperate dalle Peugeot 405 e 306 da competizione. Dopo un iniziale scetticismo da parte della direzione gara, la 806 Procar venne iscritta nella Procar Divisione 2 e, nonostante avesse fatto segnare un 12\u00ba tempo in qualifica, alla decima ora di gara fu costretta al ritiro a causa di un guasto meccanico."}
{"id": "516780", "revid": "1543377", "url": "https://it.wikipedia.org/wiki?curid=516780", "title": "Science", "text": "Science \u00e8 una rivista scientifica pubblicata dall'American Association for the Advancement of Science, ed \u00e8 considerata una delle pi\u00f9 prestigiose riviste in campo scientifico, insieme a \"Nature\".\nLa rivista riceve un'immensa quantit\u00e0 di articoli, dei quali solo una piccolissima parte, accuratamente scelta, viene pubblicata. Essa viene pubblicata settimanalmente, gli abbonati sono 130.000. Tuttavia, considerando l'accesso online, il pubblico di lettori stimato \u00e8 intorno a 570.000. Nel 2014 il fattore d'impatto della rivista era di 33,611.\nStoria.\n\u00c8 stata fondata nel 1880 da un giornalista newyorkese, John Michaels, con la collaborazione dal punto di vista finanziario prima di Thomas Edison, poi quella di Alexander Graham Bell. Edison dovette interrompere quasi subito la sua collaborazione in quanto la sua reputazione andava calando, visti ritardi nella promessa commerciale della lampadina.\nGiornali.\nData l'enorme quantit\u00e0 di argomenti trattati, nel corso degli anni sono nati diversi giornali appartenenti a Science:"}
{"id": "516786", "revid": "125066608", "url": "https://it.wikipedia.org/wiki?curid=516786", "title": "Fiat B.R.3", "text": "Il Fiat B.R.3 era un bombardiere biplano biposto, prodotto dall'azienda italiana Fiat Aviazione nella prima parte degli anni trenta ed utilizzato dalla Regia Aeronautica dal 1930 al 1940.\nStoria del progetto.\nUltimo stadio evolutivo realizzato a partire dal progetto originario del Fiat B.R. (risalente al 1918), fu anche l'ultimo biplano monomotore da bombardamento realizzato dall'azienda torinese ad entrare in servizio per la Regia Aeronautica.\nAncora una volta l'ingegner Celestino Rosatelli, responsabile del progetto, procedette affinando la cellula della versione precedente (il Fiat B.R.2 del 1925) dotandola delle migliorie tecnologiche resesi nel frattempo disponibili: in questo caso il B.R.3 fu il primo velivolo della serie ad impiegare l'impianto radio ricetrasmittente ed una macchina fotografica panoramica.\nIl primo esemplare della nuova serie venne portato in volo nel 1930 ed i successivi esemplari di serie (complessivamente un centinaio) andarono ad affiancare i B.R.2 ancora operativi.\nSuccessivi sviluppi portarono alla realizzazione della variante B.R.4 (dotata di radiatore disposto inferiormente al motore, come nel Fiat C.R.30, e di carrello con ruote carenate \"a ghetta\", come nel Fiat C.R.42) che venne portata in volo per la prima volta nel 1934; per quanto sottoposta a minuziosi interventi aerodinamici la macchina mise in luce i limiti dovuti alle proprie ormai lontane origini e non risult\u00f2 in grado di competere con i monoplani allora in corso di realizzazione, pertanto il suo sviluppo venne abbandonato.\nTecnica.\nIl Fiat B.R.3 era un velivolo realizzato con struttura mista legno e metallo. Il rivestimento della fusoliera era in compensato, tranne che nella parte anteriore rivestita in lamiera di alluminio; le ali e l'impennaggio erano rivestiti in tela verniciata.\nLa fusoliera aveva sezione rettangolare con struttura in legno (di peccio e di frassino) e tubi d'acciaio. All'estremit\u00e0 di prua era installato il motore e, nel lato sinistro, era alloggiata una mitragliatrice sparante (mediante sistema di sincronizzazione) attraverso il disco dell'elica. All'altezza del bordo d'uscita delle ali erano ricavati i due abitacoli disposti in tandem.\nI due piani alari (dei quali quello superiore dotato di apertura leggermente pi\u00f9 ampia) erano tra loro collegati mediante una travatura reticolare a trave Warren. L'ala superiore era dotata di alettoni e, negli esemplari degli ultimi lotti produttivi, erano presenti alette Handley-Page nel bordo d'entrata. L'impennaggio era di tipo classico, con gli stabilizzatori sorretti da aste di controvento.\nIl carrello d'atterraggio era di tipo biciclo, fisso, con elementi monoruota dotati di freni idraulici e di ammortizzatori. Posteriormente era presente un pattino d'appoggio a cucchiaio, in lamiera d'acciaio.\nIl motore impiegato era, come gi\u00e0 nel B.R.2, il Fiat A.25: si trattava di un motore dodici cilindri a V, raffreddati a liquido, capace di erogare la potenza di 950 CV (che potevano salire fino a 1\u00a0050 al decollo o per brevi periodi di funzionamento). L'elica era bipala, in legno di noce.\nTra gli strumenti installati sul velivolo figuravano, come detto, un impianto radio ricetrasmittente ed una fotocamera O.M.I. a lastre od a pellicola (formato 13 \u00d7 18 mm) con sistema di temporizzazione degli scatti alimentato da una piccola elica disposta nel lato destro della fusoliera.\nL'armamento difensivo era costituito da due mitragliatrici: nel lato sinistro della prua era installata una Darne calibro 7,5 mm mentre l'osservatore disponeva di una Lewis calibro 7,7 mm. Il carico di caduta era costituito da un massimo di 600 kg di bombe sganciate tramite un apposito lanciabombe in acciaio.\nImpiego operativo.\nIl B.R.3 entr\u00f2 in servizio nei reparti da bombardamento della Regia Aeronautica nella prima parte degli anni trenta restando operativo fino all'inizio degli anni quaranta quando, analogamente al predecessore B.R.2, venne riutilizzato come addestratore nelle scuole di volo.\nSecondo le fonti reperite il B.R.3 fece registrare anche alcune vendite all'estero: in un caso si tratterebbe di un singolo esemplare venduto all'Ungheria oppure, secondo altri, si sarebbe trattato di alcuni esemplari che, oltre che all'aviazione magiara, andarono anche alla Polonia.\nNell'ottobre del 1931 un Fiat B.R.3 risulta aver preso parte alla competizione aeronautica per aerei militari \"coppa Bibescu\", durante la quale percorse 1\u00a0140 km alla media di 252 km/h.\nBench\u00e9 assegnati a compiti di addestramento, molti B.R.3 erano ancora operativi nel corso del 1940."}
{"id": "516791", "revid": "4462", "url": "https://it.wikipedia.org/wiki?curid=516791", "title": "Gries-San Quirino (Bolzano)", "text": ""}
{"id": "516793", "revid": "125364129", "url": "https://it.wikipedia.org/wiki?curid=516793", "title": "Fu\u00dfball-Club Energie Cottbus", "text": "Il Fu\u00dfball-Club Energie Cottbus, noto come Energie Cottbus, \u00e8 una societ\u00e0 calcistica tedesca con sede nella citt\u00e0 di Cottbus, nella regione della Lusazia di Brandeburgo. Milita attualmente nella Regionalliga Nordost, la quarta divisione del campionato tedesco di calcio.\nConta sei partecipazioni alla Bundesliga, la prima delle quali nella stagione 2000-2001. \nAngela Merkel \u00e8 un membro onorario del club.\nStoria.\nOrigini.\nPare che la squadra che abbia i legami pi\u00f9 vicini a quella attuale sia nata nel 1919 in quella che un tempo era nota come la citt\u00e0 di Marga, da un gruppo di minatori. Il \"Gl\u00fcckauf Marga\" (questo era il nome della squadra) \u00e8 stato attivo fino al 1925, anno in cui i minatori decisero di fondare una squadra, il \"FSV Sturm Marga\", a sua volta chiuso dai nazisti nel 1933.\nSotto la DDR.\nLa societ\u00e0 fu rifondata dopo la fine della seconda guerra mondiale, nel 1949, con il nome di \"Franz Mehring Marga\", diventando poi, nel 1950, \"BSG Aktivist Brieske-Ost\". Nel 1954, il club dopo aver cambiato nome in \"SC Aktivist Brieske-Senftenberg\" cominci\u00f2 a giocare in \"DDR-Oberliga\", la massima serie del campionato della Repubblica Democratica Tedesca (DDR), finendo sempre a met\u00e0 classifica, fin\u00f2 a quando, nel 1963, retrocesse in 1. Liga, la seconda divisione. Nell'anno successivo la squadra fu assorbita dallo \"SC Cottbus\" e nel 1966 quest'ultima cambi\u00f2 il nome in \"BSG Energie Cottbus\".\nDopo la riunificazione tedesca.\nNel 1990, subito dopo la riunificazione delle due Germanie, il club recuper\u00f2 la denominazione \"Fu\u00dfball-Club Energie Cottbus\": le graduatorie per la fusione dei sistemi calcistici occidentale ed orientale lo videro ripartire dall'Oberliga (all'epoca quarta divisione).\nDopo sette anni trascorsi nei campionati regionali, l'Energie inanell\u00f2 una serie di stagioni positive che lo condussero a scalare le categorie calcistiche tedesche: nel 1997 riusc\u00ec ad accedere alla Zweite Bundesliga e nel 2000 (trascinato dal talento del fantasista rumeno Vasile Miriu\u021b\u0103) ottenne la prima promozione in Bundesliga.\nLa societ\u00e0 di Cottbus si rivel\u00f2 dunque una delle poche squadre di calcio dell'ex Germania Est capaci di reggere il confronto con le ben pi\u00f9 organizzate squadre dell'occidente. \nIl 6 aprile 2001 divenne la prima squadra di Bundesliga a schierare una formazione titolare di undici giocatori tutti non tedeschi (i bosniaci Tomislav Piplica, Faruk Hujdurovi\u0107, Bruno Akrapovi\u0107, i rumeni Lauren\u021biu Reghecampf, J\u00e1nos M\u00e1tyus, Vasile Miriu\u021b\u0103, l'albanese Rudi Vata, il beninese Moussa Latoundji, il polacco Andrzej Kobyla\u0144ski, il croato Antun Labak e il brasiliano Franklin); egualmente stranieri furono i tre giocatori scesi in campo a partita in corso (lo svedese Johnny R\u00f6dlund, il romeno Sabin Ilie e il polacco Witold Wawrzyczek). Pi\u00f9 in generale, in tale stagione l'Energie schier\u00f2 pi\u00f9 volte almeno 9 o 10 titolari stranieri, relegando i giocatori tedeschi a sole 83 presenze (su un totale di 476) delle quali 28 in capo all'attaccante Sebastian Helbig.\nDopo tre stagioni consecutive in prima serie, nel 2003 l'Energie retrocedette in 2. Bundesliga; l'anno successivo, dopo un campionato di vertice, manc\u00f2 di poco l'immediata risalita (che fu appannaggio del Magonza, beneficiario di miglior differenza reti). La promozione giunse nuovamente nell'annata 2005-2006; seguirono poi due salvezze consecutive, rispettivamente con un 13\u00ba posto nel 2006-2007 (con annesso record di punti segnati in Bundesliga - 41) e con un 14\u00b0 nel 2007-2008. Nella stagione seguente, pur riuscendo a evitare la retrocessione diretta grazie al terzultimo posto, l'Energie venne relegato dopo aver perso lo spareggio contro il Norimberga, terzo classificato della 2. Bundesliga.\nAl termine della stagione 2013-2014 la squadra retrocesse, dopo 17 anni trascorsi nelle prime due divisioni, in 3. Liga: la retrocessione si concretizz\u00f2 aritmeticamente dopo la sconfitta per 1-3 subita a Francoforte sul Meno il 26 aprile 2014 ad opera del FSV. La discesa continu\u00f2 nel 2015-2016 con la retrocessione in Regionalliga a causa del diciannovesimo posto in classifica di terza serie. Alla fine della stagione 2017-2018, vincendo la Regionalliga Nord-Est e anche la finale per la promozione, il club ascese in 3. Liga, ma retrocesse in Regionalliga l'anno dopo.\nRosa 2019-2020.\nAggiornata al 3 febbraio 2019"}
{"id": "516797", "revid": "181699", "url": "https://it.wikipedia.org/wiki?curid=516797", "title": "Marcia (musica)", "text": "La marcia (in francese \"marche\"; in inglese \"march\"; in tedesco \"Marsch\"; in spagnolo \"marcha\") \u00e8 una composizione musicale dal ritmo marcato, nata per accompagnare l'incedere di un'unit\u00e0 militare, e secondariamente di altri cortei (religiosi, civili), regolandone il passo in modo uniforme e cadenzato. Ha quindi accenti metrici regolari ed \u00e8 spesso solenne, sebbene il carattere muti in base alla concreta destinazione.\nMolti inni nazionali condividono queste caratteristiche o sono quanto meno marciabili; spesso si tratta proprio di marce assurte a simbolo nazionale, sebbene la marcia sia per natura composizione puramente strumentale. La marcia entra nella musica d'arte come parte di composizioni pi\u00f9 ampie (opere, operette, balletti, sonate, sinfonie) ed \u00e8 sfruttata anche in altri campi della cultura che impiegano la musica (colonne sonore cinematografiche).\nEtimologia.\nIl termine deriva dal verbo francese \"marcher\", a sua volta dal francone \"*mark\u00f4n\" (\u00ablasciare impronte\u00bb), e sta anticamente per \u00abbattere a piedi\u00bb. All'epoca della guerra dei trent'anni (1618-1648) quest'accezione \u00e8 gi\u00e0 slittata verso la musica che accompagna gli spostamenti delle formazioni militari. Un'etimologia alternativa \u00e8 rintracciata nel galloromano \"*marcare\", a sua volta dal latino \"marcus\" (\u00abmartello\u00bb).\nStoria.\nPrecedenti storici.\nLa marcia rappresenta il pi\u00f9 elementare passo di danza e si evolve a partire dai segnali che, fin dagli albori della societ\u00e0 umana, miravano a sincronizzare il cammino, il lavoro, la danza stessa, attraverso percussioni o squilli di tromba. Da questi singoli segnali, che spesso era necessario reiterare, \u00e8 breve il passo verso la rudimentale cellula musicale di una progressione ritmica.\nGi\u00e0 nel XVI secolo a.C. esiste testimonianza di musica eseguita per scandire il passo delle truppe, e nel XIV Cretesi e Assiri introducono nella musica processionale strumenti estranei alla funzione di marcare il tempo (flauto, lira, arpa). Analoghe usanze sono in voga presso i Cinesi e altre civilt\u00e0 orientali, pi\u00f9 o meno remote (Persiani, Indiani), presso gli Egizi, gli Ebrei, i Greci, i Babilonesi. Narra Tucidide che gli Spartani nella battaglia di Mantinea procedono al suono degli \"auloi\" per tenere regolarmente il passo.\nVasto \u00e8 il novero degli strumenti in uso insieme ai tamburi: tra questi si ricordano il caratteristico sistro egizio e i diversi tipi di tromba (tuba, lituo, buccina) e corno, il cui impiego si estende dagli ebrei agli altri popoli, tra cui Etruschi e Romani. Questa musica svolge anche varie altre funzioni nell'ambito militare, dall'esaltazione dei soldati, all'intimidazione del nemico, allo svolgimento di parate e cerimonie solenni, alla celebrazione della vittoria.\nPrecoce \u00e8 la recezione della musica processionale nelle celebrazioni religiose o civili: si ricordano in tal senso i cortei delle Dionisie greche del VI secolo a.C., accompagnati da fiati di grande potenza sonora, che eseguono tipiche melodie dal nome di \"\u03c0\u03bf\u03bc\u03c0\u03b9\u03ba\u03ac\" (\"pompik\u00e1\") e trovano menzione nell\"'Iliade\". Anche l'entrata in scena del coro in teatro con i canti aulodici pare seguire il solco di questa tradizione.\nNel medioevo la marcia trova i suoi antecedenti nella musica per fanfara - termine che designa al tempo stesso un tema musicale e un insieme di fiati e percussioni consolidatosi nel tempo tanto in Europa quanto nel Medio Oriente - e quindi nelle cacce dell\"'Ars nova\" italiana e francese del Trecento. Altri precedenti sono i canti bassomedievali dei crociati e dei lanzichenecchi.\nXVI secolo.\nLa \"Musica getutscht und au\u00dfgezogen\" di Virdung (1511) ricorda l'accoglienza riservata ai principi nelle citt\u00e0 al suono di percussioni e fiati: il contesto solenne e l'organico lascia intendere che la musica di benvenuto avesse carattere di marcia. Nel corso del Cinquecento il ritmo di marcia, unitamente a temi di fanfara, appare nella \"Bataille de Marignan\" (1528) di Janequin (con imitazioni vocali di trombe e tamburi) ed \u00e8 teorizzato nell\"'Orch\u00e9sographie\" di Thoinot Arbeau (1589); segue, di poco, una raccolta di marce per virginale di Byrd note come \"The Battle\" (1591).\nL\"'Orch\u00e9sographie\" rappresenta una fondamentale e precoce testimonianza scritta della marcia, e rende gi\u00e0 conto delle differenti tradizioni militari, ciascuna fornita di un ritmo identitario nazionale scandito dai tamburi. I soldati marciano alternando le note e le pause in modo da non confondere il ritmo e non ostacolarsi a vicenda. Ci\u00f2 pu\u00f2 avvenire anche su schemi metrici dispari (ternari), poich\u00e9 i soldati posano il piede esclusivamente sul tempo forte (in battere). Seguono alcuni esempi (le lettere L e R indicano qui il passo sinistro e destro dei soldati).\nSu questi schemi il tamburo poteva introdurre variazioni combinando valori diversi sul tempo debole, secondo quanto capillarmente descritto nel trattato. Si tratta ancora di musica rudimentale, ma l\"'Orch\u00e9sographie\", dopo aver descritto gli strumenti in uso presso i Romani e nel presente, testimonia anche il ricorso all'improvvisazione melodica da parte dei fiffari (o di altri flauti) sulla base ritmica delle percussioni. La forma musicale della marcia nasce quindi come ornamento di questa semplice base percussiva a funzione squisitamente pratica.\nUn altro fattore di differenziazione nazionale della marcia \u00e8 il canto dei soldati che accompagna la sua evoluzione e ricalca la canzone e la danza tipiche delle varie nazioni (come l'allemanda che forma il modello strumentale della marcia tedesca). Tal \u00e8 la caratterizzazione nazionale delle marce che nel 1776 Hawkins potr\u00e0 permettersi di distinguere le marce francesi \u00abvivaci e agili\u00bb dalle inglesi \u00abdignitose e gravi\u00bb.\nXVII secolo.\nIl regno di Luigi XIV, nella Francia del Seicento, vede notevoli innovazioni e un'autentica regolamentazione legale dei segnali sonori in uso nell'esercito. Del 10 luglio 1670 \u00e8 l'ordinanza regale che disciplina le diverse batterie di tamburi impiegate nelle armate e nei reggimenti, tra le quali \"La g\u00e9n\u00e9rale\" di Lulli ha funzione di chiamare alla marcia tutta la fanteria. Le altre marce sono tipicamente differenziate a seconda del corpo militare.\nQuasi tutta l'opera di Lulli nel genere della marcia \u00e8 testimoniata dalla raccolta manoscritta custodita a Versailles nella quale Philidor il Vecchio trascrisse un centinaio tra marce, richiami e segnali militari, sia francesi sia esteri. Molti di essi sono inclusi in appendice al manuale di musica militare pubblicato da Kastner nel 1848.\nCon Lulli, autore della \"Marche fran\u00e7oise\" in uso come marcia d'ordinanza fino al tempo della Rivoluzione, e con \"La retraite\" di Philidor si codifica lo schema di due riprese di otto battute ciascuna che - nonostante numerose eccezioni - caratterizza la forma della marcia militare per le bande del re. Un'innovazione fondamentale negli anni 1660 consiste nella sostituzione del fiffaro con l'oboe che, potendo cantare in diversi registri, permette di dar vita a piccole orchestre (generalmente con tre oboi e spesso un fagotto al basso, oltre ai tamburi) negli \"ensemble\" tipici della Grande \u00c9curie.\nLa marcia militare ha ormai caratteri funzionali ben definiti: cos\u00ec ad esempio il tempo, pi\u00f9 lento nelle marce funebri o religiose, pi\u00f9 movimentato nelle marce militari o trionfali, non potr\u00e0 in ogni caso eccedere in un senso o nell'altro, pena l'umana impossibilit\u00e0 di seguire il passo. Da questo momento perci\u00f2 il genere continuer\u00e0 s\u00ec a evolversi, ma solo in senso puramente stilistico, complice la sua trasmigrazione nel campo della musica d'arte.\nEssa avviene a partire dall'introduzione della marcia nei balletti, nelle opere (Lulli, Rameau) e negli oratori (H\u00e4ndel), dove la composizione assume il compito di introdurre i personaggi, analogamente ai canti aulodici dell'antichit\u00e0 e dunque in forma e stile di marcia processionale. Nasce cos\u00ec la marcia teatrale, pi\u00f9 libera e capace di licenze strutturali e stilistiche, che spesso sfrutta i ritmi tipici delle danze cortigiane e perviene in un novero quasi illimitato di composizioni, incluse le suite per orchestra (Krieger) e per clavicembalo (Couperin) o di musica incidentale (Purcell).\nXVIII secolo.\nParallelamente, la tradizione militare della marcia prosegue e si rinvigorisce nel corso del Settecento. Nelle bande del Regno Unito, di fianco alle composizioni di autori locali si usano marce tratte proprio da opere e oratori, spesso di compositori stranieri. Altre volte le melodie provengono dalla tradizione popolare. Le marce estratte da composizioni pi\u00f9 ampie superano talvolta in popolarit\u00e0 l'opera stessa, come nel caso di quella che apre lo \"Scipione\" di H\u00e4ndel.\nIn Francia, dove Rousseau alla met\u00e0 del secolo denuncia la scarsa qualit\u00e0 delle composizioni in confronto alle tedesche \"Dessauer\", \"Hohenfriedberger\" e \"Coburger\", tutte reputate migliori sul piano ritmico e pi\u00f9 esaltanti in battaglia, le guerre della Rivoluzione e del Primo Impero daranno nuova linfa alla composizione di musica per uso militare. Specialmente importante \u00e8 il contributo di Gossec, che stende la versione definitiva della \"Marsigliese\" e la cui \"Marche lugubre\" testimonia l'evoluzione e l'arricchimento degli organici.\nIl ruolo dominante dell'oboe \u00e8 stato ormai assunto dal clarinetto, mentre appaiono strumenti inusuali (serpentone), antichi (tuba curva) ed esotici (tam tam). Tra le percussioni entrano nella banda europea gli strumenti tipici della cosiddetta musica turca (grancassa, piatti, triangolo) di gran moda nel XVIII secolo. L'evoluzione formale traghetta la marcia dal semplice schema lulliano dapprima a un ampliamento dei due ritornelli, portati fino a sedici battute ciascuno in una tendenza comune alle danze dell'epoca, quindi all'aggiunta di un trio al quale segue tipicamente una ripresa da capo (schema ternario). L'affioramento del trio, che si stabilizzer\u00e0 soltanto nel secolo successivo, \u00e8 gi\u00e0 presente in una marcia di Haydn, mentre all'inizio dell'Ottocento in Beethoven si trovano due trii caratterizzati dal cambio della tonalit\u00e0 di partenza. Dallo schema ternario, mutuato dal minuetto, la marcia si amplier\u00e0 poi ulteriormente tendendo alla forma del rond\u00f2 (con pi\u00f9 trii).\nSul versante colto, a frequentare il genere \u00e8 una vasta schiera di autori dei pi\u00f9 rilevanti, molti dei quali ne traggono movimenti di divertimenti e serenate. Tra questi gli stessi Haydn e Mozart, il quale ultimo tratta i movimenti di marcia come una breve forma-sonata e si serve di marce sulla scena di diverse opere (\"Idomeneo\", \"Le nozze di Figaro\", \"Cos\u00ec fan tutte\", \"Il flauto magico\"). Haydn dal canto suo, oltre a dedicarsi alla composizione delle pi\u00f9 classiche marce militari, pone l'organico bandistico alla base dell'intera sinfonia n. 100.\nXIX secolo.\nMan mano che si definiscono i tratti della marcia moderna, nell'Ottocento il suo impiego pratico travalica i limiti dello stretto ambito militare. La marcia \u00e8 ora sfruttata nelle processioni, negli spettacoli, nelle cerimonie solenni. Con le innovazioni tecniche del periodo - come l'aggiunta di pistoni agli ottoni, di chiavi ai legni, o l'invenzione di nuovi strumenti tra cui l'intera famiglia del sassofono - gli organici delle bande si estendono fino a comprendere decine di elementi. La marcia celebra vittorie e personalit\u00e0 militari ed esprime sentimenti patriottici, l'interesse verso il genere \u00e8 al suo apice. Il compositore di marce \u00e8 tipicamente anche un autore di danze e non solo un direttore di banda.\nNella musica d'arte sono ancora molti a scrivere marce militari o da cerimonia: cos\u00ec Rossini (\"Marce militari per le nozze del duca d'Orl\u00e9ans\", \"Marcia per il sultano Abdul Medjid\"), Meyerbeer (\"Marcia dell'incoronazione\"), Ponchielli, e naturalmente Beethoven. Il maestro bonnese compone \"Zapfenstreiche\" (\u00abritirate\u00bb) per banda militare che trovano impiego nei reggimenti austriaci, include movimenti di marcia nella \"Vittoria di Wellington\" (1813), pratica il genere della marcia funebre traendone brani da concerto per sinfonie e sonate.\nIn campo pianistico si rammentano i lavori di Schubert (\"Marce militari\" per pianoforte a quattro mani) e Schumann (\"Marcia dei soldati\" dall'\"Album per la giovent\u00f9\", \"Marche des Davidsb\u00fcndler contre les Philistins\" dal \"Carnaval\"); nella canzone alcuni \"lieder\" mahleriani (\"Revelge\" e \"Der Tambourg'sell\" dal \"Des Knaben Wunderhorn\"); nella sinfonia Berlioz - al quale si deve anche una rielaborazione della \"R\u00e1k\u00f3czi\" - mira a riprodurre la sonorit\u00e0 bandistica con la \"Marche au supplice\" che \u00e8 il quarto movimento della \"Fantastica\"; nell'opera scrivono in forma di marcia, per esigenze sceniche varie, tra gli altri Verdi (\"Marcia trionfale\" dell\"'Aida\") e Wagner (\"Coro nuziale\" del \"Lohengrin\", \"Grande marcia\" del \"Tannh\u00e4user\"); nella musica incidentale \u00e8 nota la \"Marcia nuziale\" di Mendelssohn dal \"Sogno di una notte di mezza estate\"; nel balletto la \"Marcia\" dello \"Schiaccianoci\" di \u010cajkovskij.\n\u00c8 il tempo dello Stato nazionale, dei moti d'indipendenza e delle canzoni patriottiche: nascono quindi, o si ufficializzano, diversi inni nazionali in forma di marcia o marciabili; e se non si tratta di nuove composizioni - come sovente in America Latina ma talora anche in Europa - si tratta spesso di vere e proprie marce gi\u00e0 in uso nelle monarchie da secoli (la \"Marcha real\" spagnola) o di recente adozione (la \"Fanfara e marcia reale d'ordinanza\" italiana). Le agitazioni politiche, soprattutto i moti del '48, danno anche vita a situazioni paradossali, ad esempio con Strauss figlio che durante l'insurrezione compone marce rivoluzionarie (\"Revolutionsmarsch\" op. 54, \"Studentenmarsch\" op. 56) e dopo la sua sconfitta torna a scrivere marce filoimperiali (\"Kaiser-Franz-Joseph-Marsch\" op. 67).\nNonostante l'adozione della marcia da parte della musica pi\u00f9 elevata, spesso sono proprio gli specialisti del genere a dar vita a composizioni \u00absempreverdi\u00bb, come la \"Radetzky\" di Strauss padre (tradizionalmente eseguita a chiusura del Concerto di Capodanno), o come - in un'epoca d'oro inaugurata da grandi direttori di banda negli anni 1880 - \"Vjezd gladi\u00e1tor\u016f\" di Fu\u010d\u00edk (divenuta un classico degli spettacoli circensi ai quali si \u00e8 legata nell'immaginario collettivo) e le popolari marce patriottiche dello statunitense Sousa (quali \"Stars and Stripes Forever\" e \"Washington Post\").\nXX secolo.\nGli inizi del Novecento restano prodighi di composizioni, il cui successo \u00e8 spesso amplificato dal cinema nei decenni a venire. \u00c8 questo il caso della \"Colonel Bogey\" di Kenneth J. Alford (impiegata nella colonna sonora del \"Ponte sul fiume Kwai\"), come di \"Pomp and Circumstance\" di Elgar (il cui celebre trio former\u00e0 parte di quella di \"Arancia meccanica\" e altre pellicole).\nLa perdita di centralit\u00e0 della fanteria nel primo conflitto mondiale interrompe per\u00f2 la tradizione e il pubblico stesso raffredder\u00e0 il proprio interesse per l'intrattenimento bandistico, rivolgendolo ad altri e nuovi fenomeni musicali. Molte delle marce entrate nei repertori delle bande del XX secolo, e ancora in voga nel XXI, provengono non a caso dal periodo di massimo splendore della marcia a cavallo tra Ottocento e Novecento. Nelle citt\u00e0 statunitensi, comunque, fino al secondo dopoguerra la marcia accompagna svariate occasioni della vita civile (festivit\u00e0, parate bandistiche, dei vigili del fuoco, militari, di veterani e di reparti scout).\nStruttura e caratteristiche.\nForma.\nPur nelle sue infinite varianti la marcia ha una struttura di base consolidata, con una sezione destinata all'intero organico, un secondo tema spesso di trombone e un trio cantabile scritto in una diversa tonalit\u00e0. Spesso \u00e8 introdotta da una fanfara e dura tipicamente pochi minuti (in media tre o quattro). Alcune tradizioni militari - come quella statunitense sviluppata soprattutto da Sousa - arricchiscono il trio con la tecnica del \"break strain\" (talvolta nella variante del \"dogfight\"), suonato generalmente \"forte\": un dialogo tra strumenti o gruppi di strumenti che si rilanciano alternatamente una frase. Questa tecnica spezza la ripetizione del trio e introduce un'idea di \u00abcombattimento\u00bb (melodia e contromelodia) rafforzando il carattere marziale del pezzo.\nTempo e metrica.\nStoricamente il tempo di marcia dipende dalle esigenze dei reparti militari e dalla concreta funzione che la marcia \u00e8 chiamata a svolgere. Si distingue cos\u00ec tra \"passo ordinario\" (da parata o da rivista, circa 60-80 bpm), \"passo doppio\" (da manovra, circa 100-140) e \"passo di carica\" (oltre 140). La misura media del passo doppio, intorno ai 120 bpm, forma lo standard della marcia napoleonica tuttora in vigore in Francia. In campo militare esistono per\u00f2 diverse eccezioni sia tra i diversi corpi (la legione straniera marcia a 88 bpm, gli alpini a 110, i bersaglieri al passo a 140, di corsa a 180), sia tra le nazioni (il Regno Unito adotta uno standard compreso tra 88 e 112 bpm, la Germania lo fissa a 110), sia legate al genere (le marce funebri si eseguono generalmente al passo ordinario).\nIl metro \u00e8 tipicamente binario o quaternario. Si impiegano perci\u00f2 i tempi semplici di e e quelli composti di e oltre al cosiddetto \u00abtempo tagliato\u00bb Alcune marce alternano i tempi semplici e i corrispondenti tempi composti (ad esempio e La metrica della marcia, che ricorre a una scansione pari per marcare l'alternanza dei passi umani, non esclude tuttavia l'esistenza di eccezioni in metro dispari (in genere giustificate dalla tradizione della marcia delle origini.\nRitmo.\nNella sua \"Schule der Praktischen Tonsetz Kunst\" op. 600 Czerny individua cinque tipi di marcia in e , isolando tre schemi ritmici fondamentali. Secondo l'autore, il tempo di \u00e8 riservato talvolta alle marce veloci. Queste ultime prevedono due passi per battuta (vale a dire uno ogni minima o ogni semiminima puntata a seconda del tempo), mentre le marce solenni, funebri e da parata ne contemplano quattro (uno ogni semiminima). Emerge in particolare come caratteristica tipica della marcia l'impiego del ritmo puntato, con una nota lunga e una o pi\u00f9 note brevi, queste ultime collocate sul tempo debole della battuta.\n&lt;score raw=1 vorbis=1&gt;\\header { tagline = ##f } \\score { \\new DrumStaff \\with { drumStyleTable = #percussion-style \\override StaffSymbol #'line-count = #1 } \\drummode { \\time 4/4 \\tempo 4 = 120 bd4 bd8. bd16 bd4 bd4 } \\layout { \\context { \\Score \\remove \"Metronome_mark_engraver\" } } \\midi {} }&lt;/score&gt;\n&lt;score raw=1 vorbis=1&gt;\\header { tagline = ##f } \\score { \\new DrumStaff \\with { drumStyleTable = #percussion-style \\override StaffSymbol #'line-count = #1 } \\drummode { \\time 4/4 \\tempo 4 = 120 bd4. bd16 bd16 bd4 bd4 } \\layout { \\context { \\Score \\remove \"Metronome_mark_engraver\" } } \\midi {} }&lt;/score&gt;\n&lt;score raw=1 vorbis=1&gt;\\header { tagline = ##f } \\score { \\new DrumStaff \\with { drumStyleTable = #percussion-style \\override StaffSymbol #'line-count = #1 } \\drummode { \\time 6/8 \\tempo 4. = 120 bd8-. r8 bd8-. bd8-. r8 bd8-. } \\layout { \\context { \\Score \\remove \"Metronome_mark_engraver\" } } \\midi {} }&lt;/score&gt;\nTonalit\u00e0.\nQuando ha natura brillante la marcia privilegia le tonalit\u00e0 maggiori, ma non \u00e8 escluso che la composizione possieda invece un carattere drammatico e sia scritta quindi in modo minore. Il ricorso tradizionale alle scale maggiori e a una melodia che procede per triadi sembra in parte retaggio dell'antica limitazione dell'estensione dei fiati alla serie degli armonici naturali. La sezione centrale (trio) tende a modulare in tonalit\u00e0 vicina, specie quella della sottodominante della scala maggiore o, nelle marce composte in tonalit\u00e0 minore, quella della relativa o della parallela. L'armonia \u00e8 generalmente semplice.\nLa destinazione alla banda e l'impiego in quest'ultima di numerosi strumenti traspositori tende tuttavia a restringere il novero delle tonalit\u00e0 usate, che quindi si discostano poco dall'ambito do-fa-si\u266d-mi\u266d maggiori e relative minori (la-re-sol-do). Ci\u00f2 avviene perch\u00e9 l'aumento del numero delle alterazioni in chiave incrementa la difficolt\u00e0 d'esecuzione.\nOrganico.\nLa marcia \u00e8 composta generalmente per banda, della quale costituisce la forma pi\u00f9 tipica e rappresentativa: questo complesso infatti, oltre a comporsi degli strumenti pi\u00f9 idonei all'esecuzione all'aperto (fiati e percussioni), per definizione esegue musica camminando, quando non sia proprio formato all'interno di corpi militari. \u00c8 ovviamente possibile destinare una marcia a orchestre pi\u00f9 estese - specie nella musica d'arte - o pi\u00f9 ridotte, e dunque a ogni altro tipo di formazione strumentale.\nTipologia.\nSecondo la concreta funzione che assume di volta in volta, la marcia d\u00e0 vita ad altrettanti tipi, peraltro frequentati dai compositori per motivi anche puramente artistici e indipendenti dall'eventuale uso pratico. Tipi fondamentali sono la marcia militare, funebre, caratteristica, brillante, sinfonica, religiosa.\nMarcia brillante.\nLa \"marcia brillante\" esalta il carattere di allegrezza e vivacit\u00e0 del pezzo, non esclusa la previsione di passaggi di notevole difficolt\u00e0 che a volte impegnano perfino gli strumenti in genere destinati all'accompagnamento. Brillanti si possono spesso definire le marce patriottiche dello statunitense Sousa.\nMarcia caratteristica.\nLa \"marcia caratteristica\" si contraddistingue per l'impiego di temi ed elementi musicali d'ispirazione folkloristica, tipici di un popolo o di un paese, generalmente esotico. Ci\u00f2 pu\u00f2 riflettersi nei ritmi, nel timbri, nella melodia, non escluso l'impiego del modo minore o di scale caratteristiche. La marcia caratteristica pu\u00f2 trovare impiego nella musica a programma.\nMarcia funebre.\nLa \"marcia funebre\" si caratterizza per la lentezza d'esecuzione (anche se il tempo varia secondo le tradizioni locali, i manuali militari, la stessa distanza percorsa dal corteo funebre). Tale lentezza incide sulla durata del pezzo, che pu\u00f2 raggiungere e superare i dieci minuti. Possiede la struttura della marcia comune ma privilegia le tonalit\u00e0 minori, salvo nel trio, scritto in modo maggiore a significare consolazione. La melodia \u00e8 tipicamente monotona e cupa.\nMarcia militare.\nLa \"marcia militare\" \u00e8 il genere pi\u00f9 tipico, antico e funzionale di marcia. Destinata a imprimere il passo ai soldati, presenta un ritmo rigorosamente marcato e trova impiego nelle parate. Come forma base, che rinuncia all'ampiezza e alla complessit\u00e0 del discorso musicale, \u00e8 anche il tipo di marcia dalla durata media pi\u00f9 breve (intorno ai tre minuti).\nMarcia religiosa.\nLe \"marce religiose\" tendono ad adottare un tempo moderato e solenne ma presentano pochi caratteri d'originalit\u00e0, specie nella strumentazione. Rappresentano un repertorio minore, dedicato a feste e solennit\u00e0, e non ne esistono esempi particolarmente famosi. Tuttavia non \u00e8 infrequente la trascrizione per banda di inni sacri o canti liturgici, talvolta anche in funzione d'inno nazionale come per il celebre \"Noi vogliam Dio\" dello Stato Pontificio.\nMarcia sinfonica.\nLa \"marcia sinfonica\" \u00e8 composta eminentemente per banda senza implicazioni pratiche ma per pure finalit\u00e0 artistiche. Rappresenta infatti il nodo di congiunzione tra musica colta (sinfonica) e popolare, e viene eseguita sia nelle parate in movimento sia nei concerti da fermi. Composizione spesso di maggior respiro, \u00e8 scritta in genere in tempo moderato, privilegia le tonalit\u00e0 maggiori (con la tipica modulazione alla sottodominante) e presenta rispetto alle marce comuni pi\u00f9 libert\u00e0 formale e maggior complessit\u00e0 nell'organico, nel fraseggio, nei controcanti. La durata si estende intorno ai sette minuti, variando perlopi\u00f9 da un minimo di cinque a un massimo di otto.\nTradizioni nazionali.\nAustria e Boemia.\nLa tradizione austriaca e boema della marcia risente di quella tedesca sul piano stilistico, ma la marcia austriaca presenta maggior leggerezza d'impianto e minor drammaticit\u00e0. Tra i compositori boemi risalta la figura di Julius Fu\u010dik.\nFrancia.\nIn Francia si tende a distinguere la marcia propriamente detta (suonata dalla banda sola) dal \"d\u00e9fil\u00e9\" (dove alla banda si aggiunge una batteria di trombe e tamburi). A dispetto del nome di quest'ultimo, entrambi i tipi sono in uso nelle sfilate, e la distinzione \u00e8 in realt\u00e0 poco rigorosa. Un terzo tipo \u00e8 il \"pas redoubl\u00e9\", un genere di cui \u00e8 autore eminente Saint-Sa\u00ebns e che si distingue dagli altri solo per la specifica destinazione al concerto.\nGermania.\nPer la Germania l\"'Armeemarschsammlung\", raccolta stilata su decreto di Federico Guglielmo III del 10 febbraio 1817, distingue quattro tipi di marcia: da fanteria lenta, da fanteria veloce, da cavalleria o artiglieria campale, mista. La marcia da concerto tedesca \u00e8 pi\u00f9 ricca nella combinazione di elementi specifici che impreziosiscono la comune base strutturale della marcia: contromelodie di flicorno, fanfare, obbligati affidati ai legni.\nItalia.\nLa tradizione italiana non offre esempi significativi di marcia militare ma eccelle nella marcia sinfonica, di cui fornisce uno standard mondiale. La forma sinfonica permette un pi\u00f9 ampio respiro melodico e un'interpretazione pi\u00f9 libera che nella marcia da parata.\nRegno Unito.\nLe marce britanniche sono generalmente sobrie e moderate (anche nel tempo di esecuzione) e non di rado vi sopravvivono i temi attinti dalla canzone popolare dei primi secoli. Singole e riconoscibili arie distinguono tra loro le diverse marce reggimentali.\nSpagna.\nNella tradizione spagnola, come nella francese, le marce sono categorizzate in pi\u00f9 tipi: la \"marcha\" propriamente detta (militare con le caratteristiche parti di percussioni e trombe), la \"marcha de concierto\" (in tempo binario brillante), la \"marcha procesional\" (affine alla precedente ma pi\u00f9 solenne e in tempo quaternario), il \"paso doble\" (marcia o danza da corrida).\nStati Uniti.\nGli Stati Uniti hanno una tradizione di marce militari e patriottiche di grande popolarit\u00e0, come anche di marce funebri in uso nelle esequie e nelle commemorazioni. Sono in voga poi le \"concert marches\" (marce da concerto simili alla marcia sinfonica) e le marce da circo, dal tempo veloce e dal ritmo particolarmente preciso, che richiede a volte l'esecuzione di accenti intensivi. Deriva dalla marcia il \"patrol\", il cui pi\u00f9 noto esempio \u00e8 l\"'American Patrol\" di Frank White Meacham diventato anche uno standard jazz. Questo genere nasce per simulare, in un gioco dinamico di \"crescendo\" e \"diminuendo\", il passaggio di una banda presso l'ascoltatore. Il \"galop\", popolare tra XIX e XX secolo, \u00e8 a sua volta considerato una marcia veloce ed \u00e8 anch'esso diffuso nei circhi, dove si esegue a un tempo accelerato anche fino ai 240 bpm.\nImpiego e diffusione.\nGenere bandistico per eccellenza, la marcia \u00e8 parte essenziale del repertorio dei complessi di fiati di tutto il mondo. In ambito militare \u00e8 impiegata negli onori, nelle pubbliche cerimonie funebri (come marcia funebre), nelle parate e in tutte le occasioni che richiedono il procedere unito e marziale del reparto. In ambito non militare accompagna le occasioni festive, nelle processioni religiose come nelle sfilate commemorative di alcune ricorrenze (in Italia ad esempio il 4 novembre) o in altre occasioni folkloristiche e profane. Anche i circhi dispongono di complessi che eseguono marce briose a sfondo di parate e numeri d'ogni tipo, coinvolgendo il pubblico nella scansione del ritmo attraverso l'applauso.\nPer la loro popolarit\u00e0, alcuni motivi di marcia si sono fatti coro da stadio: tra questi il trio di \"Stars and Stripes Forever\" (divenuto prima canto dei minatori britannici con il titolo \"Here We Go\" e poi coro delle tifoserie calcistiche esportato in tutto il mondo), la \"Marcia trionfale\" dell'Aida (tra l'altro diffusa tradizionalmente in prepartita allo stadio Tardini di Parma, a motivo delle origini bussetane di Verdi), la stessa \"Marsigliese\", la \"Mickey Mouse March\" (nota anche come epilogo del film di Kubrick \"Full Metal Jacket\" del 1987)."}
{"id": "516802", "revid": "599013", "url": "https://it.wikipedia.org/wiki?curid=516802", "title": "Jgr", "text": ""}
{"id": "516816", "revid": "165197", "url": "https://it.wikipedia.org/wiki?curid=516816", "title": "Trinity test", "text": ""}
{"id": "516823", "revid": "110675402", "url": "https://it.wikipedia.org/wiki?curid=516823", "title": "Lancia Z", "text": "La Lancia Z \u00e8 una grande monovolume prodotta tra il settembre 1994 e il febbraio 2002 dalla Casa italiana Lancia.\nStoria.\nLa Z (o Zeta) nacque come prodotto della Lancia risultante dalla joint-venture tra Gruppo PSA e Gruppo Fiat per la realizzazione di quattro monovolumi dalle caratteristiche simili commercializzate con quattro marchi diversi (Peugeot, Citro\u00ebn, Fiat e Lancia). I due gruppi non erano nuovi a questo genere di operazioni, dal momento che gi\u00e0 negli anni ottanta si erano adoperati assieme per la realizzazione di alcuni veicoli commerciali sulla base di un unico progetto. Il progetto che invece stava alla base della realizzazione di queste monovolumi prevedeva l'utilizzo di una piattaforma che sarebbe stata in seguito utilizzata, per il furgone Fiat Scudo, prodotto anche come Peugeot Expert e Citro\u00ebn Jumpy.\nIl risultato furono quattro monovolumi, pressoch\u00e9 identiche, sia come pianale sia come meccanica, che era di origine PSA, ma leggermente diversi sia per il marchio sia come livelli di allestimento. La Z era fondamentalmente la versione dall'allestimento pi\u00f9 lussuoso.\nPresentata al Salone di Torino nell'aprile 1994, \u00e8 una grossa monovolume in grado di competere con la Renault Espace, fino a quel momento leader incontrastata nel settore delle monovolume di grossa taglia. A differenza di quest'ultima, la Z (cos\u00ec come anche le sue sorelle) montava portelloni posteriori scorrevoli. Il suo abitacolo era in grado di ospitare sette persone (ma scegliendo di avere una panca da tre posti nella fila posteriore si poteva arrivare anche a otto posti), oppure, ribaltando i sedili, si poteva ampliare notevolmente la capacit\u00e0 di carico.\nNel 2002 la Z fu tolta di produzione per lasciare il posto alla sua erede, la Lancia Phedra, ancora pi\u00f9 grande e accogliente.\nEstetica.\nLa linea della Z \u00e8 la classica linea delle monovolume. Costruita negli stabilimenti francesi di Sevel a Valenciennes, condivide pianale, meccanica e lamierati con le sue tre sorelle (Ulysse, Peugeot 806 e Citro\u00ebn Evasion) e ne ricalcava quindi anche l'estetica in modo pedissequo. Presenta quindi delle forme pressoch\u00e9 squadrate e votate alla razionalit\u00e0, con sottili fari anteriori a sviluppo orizzontale e fari posteriori quadrati con angoli leggermente smussati. La calandra \u00e8 quella tipica delle \nLancia dell'epoca, ed \u00e8 uno dei particolari che maggiormente differenziano le quattro vetture derivanti da questo progetto.\nMeccanica.\nLa meccanica della Z, analoga a quella delle altre tre sorelle nate dallo stesso progetto, prevedeva inizialmente i seguenti motori, tutti a 4 cilindri e utilizzati anche su molte vetture del Gruppo PSA:\nNon erano presenti sulla Z i due motori pi\u00f9 semplici, ossia il 2.0 aspirato 8V e il 1.9 turbodiesel da 90 CV.\nSuccessivamente, nel 2000, la gamma si arricch\u00ec del nuovo 2.0 JTD con tecnologia common rail. Questo motore di origine PSA fu utilizzato anche dalla gemella Ulysse e dalle due sorelle francesi 806 ed Evasion."}
{"id": "516824", "revid": "245802", "url": "https://it.wikipedia.org/wiki?curid=516824", "title": "I promessi topi", "text": "I promessi topi \u00e8 una parodia a fumetti dei \"Promessi sposi\" di Alessandro Manzoni, originariamente pubblicata in tre puntate sui numeri 1769, 1770 e 1771 di \"Topolino\" (22 e 29 ottobre e 5 novembre del 1989) e quindi ripubblicata in volume unico all'interno del ciclo delle \"Grandi Parodie Disney\". La sceneggiatura \u00e8 di Bruno Sarda, i disegni di Franco Valussi. \u00c8 la seconda volta che il romanzo manzoniano viene rivisitato dagli autori Disney: tredici anni prima erano gi\u00e0 stati pubblicati \"I promessi paperi\". Rispetto alla parodia precedente, la storia \u00e8 allo stesso tempo molto pi\u00f9 rispettosa dell'originale e molto pi\u00f9 ricca di situazioni parodistiche.\nTrama.\nLa storia inizia \"su quel ramo del lago di Como che volge a mezzogiorno tra due file ininterrotte di turisti\". Nella parodia, infatti, la calata dei lanzichenecchi non \u00e8 altro che un'orda di turisti tedeschi calati sulla ridente zona del lago. Ad approfittarne sono Don Pietrigo e la direttrice dell'albergo di cui \u00e8 proprietario, la brava Trudy. Ma il signorotto non \u00e8 soddisfatto del comportamento della donna, che nutre oltretutto delle mire non proprio gradite su di lui: decide cos\u00ec di tentare di convincere a prendere il suo posto la proprietaria dell'altra locanda della citt\u00e0, Lucia Minnella. La ragazza, per\u00f2, rifiuta sdegnosamente.\nIn seguito, Don Pietrigo viene a sapere dal cugino Attilio il motivo di tale rifiuto: la locandiera \u00e8 in procinto di entrare in affari con Renzo Topoglino, il proprietario della trattoria \"Il pesce fritto\". I due intendono acquistare l'albergo \"Continental\", messo in vendita dopo che il proprietario era stato cacciato dal paese da Don Pietrigo. A suggellare la societ\u00e0 manca solamente la firma del contratto, che dovr\u00e0 essere certificata il giorno seguente dal notaio Don Pippondio.\nDon Pietrigo, deciso a salvaguardare il suo monopolio del turismo e ad avere Lucia come direttrice, incarica quindi due suoi bravi, il Grigio e il Falco, di minacciare il pauroso notaio intimandogli che \"questo contratto non s'ha da fare, n\u00e9 ora, n\u00e9 mai\". Il giorno dopo, Renzo e Lucia si recano a casa del notaio che, fingendo di essere ammalato, riesce a rimandare la firma del contratto. I due vengono per\u00f2 a sapere la verit\u00e0 dalla governante del notaio, Clarabella. Renzo decide cos\u00ec di chiedere aiuto ad una strega, la \"fattucchiera di Monza\", chiedendole di rendere pi\u00f9 coraggioso il pubblico ufficiale.\nNell'attesa della risposta della fattucchiera, gli eventi precipitano: Lucia viene rapita da Don Pietrigo e portata al castello di un conte suo amico, l'Innominabile Macchia Nera (cos\u00ec detto perch\u00e9 pronunciarne il nome porta iella). Nel frattempo la fattucchiera di Monza accetta di dare il suo aiuto, ma rinuncia quando scopre chi dovrebbe essere oggetto dei suoi incantesimi. Don Pippondio \u00e8 infatti un incredulo incallito a proposito della magia e non ha su di lui alcun effetto: la fattucchiera se ne va, ma lascia a Clarabella un'erba che potrebbe aiutarli. A casa del notaio nel frattempo arriva Renzo, da poco sfuggito a un tentativo di rapimento da parte dei bravi di Don Pietrigo e riuscito a rifugiarsi nella casa del notaio. Quest'ultimo, preoccupato per la propria sorte, gli consiglia di fuggire a Milano. I bravi arrivano poco dopo la fuga di Renzo, ma nel frattempo Don Pippondio ha inconsapevolmente bevuto la tisana preparata da Clarabella con l'erba magica e diventa coraggiosissimo. I bravi vengono presto ridotti alla calma: il notaio riesce a farsi dire dove Lucia \u00e8 stata nascosta e parte verso il castello dell'Innominabile per liberarla. L'impresa per\u00f2 non ha fortuna: l'effetto della tisana svanisce. Don Pippondio torna ad essere il fifone di sempre e viene rinchiuso nella stessa cella di Lucia. \nRenzo \u00e8 nel frattempo arrivato a Milano, che trova per\u00f2 in una condizione critica: informato all'entrata della citt\u00e0 da un gruppo di fuggiaschi, viene a sapere che nell'attuale capoluogo lombardo c'\u00e8 la peste. Ma nella parodia non \u00e8 la terribile malattia del romanzo originale: \u00e8 la marchesina Esmeralda de Gomez, nipote del governatore e lontana parente dei reali di Spagna. Nessuno osa contraddirla, cos\u00ec la citt\u00e0 \u00e8 costretta a sopportare i suoi capricci: se l'anno precedente aveva voluto tutti i cittadini in maschera, ora ha decretato che gli unici prodotti vendibili siano torte e dolciumi. La popolazione si ribella a questo decreto, assaltando i forni in cerca di pane. Renzo stesso viene inseguito dai cittadini, insospettiti dal fatto che lui abbia un po' di pane portato da casa. Viene salvato dal questore di Milano l\u00ec di passaggio, Baffettoni detto l'Acchiappagarbugli. Intravedendo la possibilit\u00e0 di ottenere aiuto per la situazione sua e di Lucia, Renzo decide di aiutare il questore e il governatore con il \"problema Esmeralda\".\nA palazzo, la marchesina \u00e8 inquieta: gli \u00e8 stato riferito che un morbo misterioso sta colpendo Milano. \u00c8 in realt\u00e0 solo un trucco di Renzo e del questore. Il giovane ristoratore arriva poco dopo travestito da medico e fa la sua diagnosi: la malattia misteriosa \u00e8 il \"tortillo\", una forma di morbillo trasmessa da soldati di ventura. La cura \u00e8 semplice ma terribile per Esmeralda: tre mesi di dieta a base di verdure, se contagiata, e colazione a base di carote per prevenire il contagio. Per la \"peste\" \u00e8 decisamente troppo: fa le valigie in fretta e furia e giura di non tornare mai pi\u00f9 a Milano. La \"peste\" \u00e8 \"debellata\" e il governatore e il questore accettano volentieri di aiutare Renzo.\nNel frattempo, mentre Don Pietrigo subisce le ire di Trudy, che ha trovato un vestito per Lucia nel guardaroba dell'albergo, l'Innominabile prepara tutto per consegnargli Lucia e Don Pippondio. Ma accade qualcosa di imprevedibile: l'Innominabile si converte. Lucia gli ha infatti chiesto il perch\u00e9 della sua cattiveria e si sente rispondere dal conte che lui odia tutto e tutti perch\u00e9, a differenza di lui, possono dire come si chiamano senza temere sciagure. La locandiera gli consiglia allora di provare ad essere pi\u00f9 generoso, se vuole che la iella abbandoni il suo nome. Ed ha ragione: gi\u00e0 dalle prime buone azioni dell'Innominabile, pronunciarne il nome non provoca pi\u00f9 disgrazie (o, almeno, non pi\u00f9 gravi come prima). Don Pippondio e Lucia vengono liberati e il conte depone contro Don Pietrigo. Quest'ultimo, Attilio e i suoi bravi vengono condannati a lavorare gratuitamente per dieci anni al nuovo albergo che apre di l\u00ec a poco: \"Da Renzo e Lucia\". I due gestori non sono solo soci: come infatti Renzo aveva sempre sperato, Lucia accetta di sposarlo.\nLa parodia si conclude con un Don Pippondio in fuga da Clarabella, da sempre innamorata di lui, e una fattucchiera di Monza in fuga da Don Pippondio, che vorrebbe il suo aiuto per liberarsi dell'appiccicosa governante: \"Questo matrimonio non s'ha da fare!\", dice alla strega.\nOriginale e parodia, personaggi e interpreti.\nDel tutto nuove, invece le figure della brava Trudy e del vicequestore Panetta (Manetta). Dal punto di vista dell'ambientazione e dei contenuti, invece, si ritrovano le seguenti trasposizioni:\nGertrude/Genoveffa.\nLa storia della monaca di Monza dell'originale manzoniano, \u00e8 celeberrima: Gertrude, figlia di un potente e ricchissimo principe, viene costretta a farsi monaca contro il suo volere. Tutto ci\u00f2 allo scopo di non disperdere il patrimonio di famiglia, a vantaggio del primogenito maschio. Manzoni dedica una lunga digressione alla storia del personaggio, in modo da evidenziarne la complessa psicologia. Allo stesso modo nella parodia disneyana vengono spese alcune pagine per raccontare la storia della fattucchiera di Monza. Da tutti chiamata Nocciola (per l'abitudine di coltivare e rivendere nocciole), in realt\u00e0 il suo nome \u00e8 Genoveffa. Fin dalla nascita, a causa dell'estrema bruttezza che la contraddistingue, viene spinta a diventare una strega dai genitori, maghi anch'essi. Allo scopo viene usato ogni mezzo: le vengono addirittura regalate delle piccole scope volanti, quando le altre bambine ricevevano bambole (a Gertrude venivano regalate bambole vestite da monaca). Crescendo, matura in Genoveffa il desiderio di diventare attrice e fugge di casa. Tutte le agenzie teatrali, per\u00f2, non le danno alcuna speranza: \u00e8 troppo brutta. L'unica occasione le viene offerta da un impresario evidentemente miope. Ma l'esperienza non \u00e8 positiva: la sua comparsa sul palco viene accolta da una raffica di pomodori. Decide cos\u00ec di tornare a Monza dalla famiglia, dove le viene aperto uno studio di fattucchieria. Sar\u00e0 in questo studio che ricever\u00e0, \"cento e pi\u00f9 anni dopo\", la richiesta di aiuto di Renzo Topoglino."}
{"id": "516837", "revid": "1935652", "url": "https://it.wikipedia.org/wiki?curid=516837", "title": "Franjo \u0160eper", "text": "Vita.\nFu ordinato presbitero il 26 ottobre 1930 a Zagabria.\nIl 22 luglio 1954 fu nominato vescovo coadiutore dell'arcivescovo di Zagabria con il titolo di Filippopoli di Tracia. Ricevette l'ordinazione episcopale il 21 settembre dello stesso anno per l'imposizione delle mani dell'arcivescovo Josip Antun Uj\u010di\u0107.\nIl 10 febbraio 1960 succedette sulla sede di Zagabria al beato Alojzije Viktor Stepinac.\nIl 3 maggio 1964 ordin\u00f2 il vescovo Franjo Kuhari\u0107, che sarebbe diventato cardinale, e il 24 marzo 1968 il vescovo Luigi Bongianino.\nIl 22 febbraio 1965 fu elevato alla porpora cardinalizia con il titolo di cardinale presbitero dei Santi Pietro e Paolo a Via Ostiense.\nL'8 gennaio 1968 papa Paolo VI lo nomin\u00f2 prefetto della Congregazione per la dottrina della fede. Di fatto lasci\u00f2 l'arcidiocesi di Zagabria il 20 agosto 1969.\nIl 25 novembre 1981 si dimise per sopraggiunti limiti di et\u00e0; mor\u00ec il 30 dicembre dello stesso anno per un infarto miocardico acuto al Policlinico Gemelli.\nLavoro nella Congregazione per la dottrina della fede.\nI principali documenti che la Congregazione pubblic\u00f2 sotto il suo mandato sono i seguenti:\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "516841", "revid": "287204", "url": "https://it.wikipedia.org/wiki?curid=516841", "title": "Franjo Seper", "text": ""}
{"id": "516845", "revid": "245802", "url": "https://it.wikipedia.org/wiki?curid=516845", "title": "I promessi paperi", "text": "I promessi paperi \u00e8 una parodia a fumetti dei \"Promessi sposi\" di Alessandro Manzoni, originariamente pubblicata in due puntate sui numeri 1086 e 1087 di \"Topolino\" (19 e 26 settembre 1976) e quindi ripubblicata in volume unico all'interno del ciclo delle \"Grandi Parodie Disney\". La sceneggiatura \u00e8 di Edoardo Segantini, i disegni di Giulio Chierchini. \u00c8 il primo tentativo degli autori Disney di parodiare il romanzo storico manzoniano: nel 1989 verr\u00e0 pubblicata un'altra parodia, \"I promessi topi\".\nTrama.\nLa storia inizia sul ben conosciuto \"ramo del lago di Como, che volge a mezzogiorno tra due file non interrotte di monti, tutto insenature e golfi\". \u00c8 su queste rive che si innalza solitario il castello del signorotto Don Paperigo. Per quanto egli sia ricchissimo e potente (oltre che protetto dalle sue guardie, i \"bravotti\"), la sua vita non \u00e8 per\u00f2 delle pi\u00f9 tranquille: quasi quotidianamente, infatti, riceve la visita indesiderata di Gertruda (da lui chiamata \"rompiscatole lombarda\"; ma per il volgo \u00e8 meglio conosciuta come la \"scocciatrice di Monza\"). La donna \u00e8 perennemente accompagnata dal famelico tutore, Don Cicciondio. Lo scopo delle sue visite \u00e8 uno solo: conquistare la mano del signorotto. A nulla valgono i tentativi dei bravotti di impedirle l'accesso al castello: la donna, a colpi di matterello, riesce sempre a farsi strada.\nQuando ormai Don Paperigo sembra rassegnarsi alle visite della grande scocciatrice ecco che si presenta al suo castello una soluzione inaspettata. Si tratta di Paperenzo Strafalcino, \"poeta ditirambico a tassametro\", giunto al castello ad offrire i suoi servigi. Con la scusa di allietare Gertruda con il suo canto, il signorotto riesce a mettere Paperenzo in una situazione compromettente. Quando infatti il cantore viene visto cantare accompagnando a casa Gertruda per ordine del Don, tutti credono che il giovane stia corteggiando la donna; cos\u00ec, almeno, viene fatto credere a Paperenzo. Pochi giorni dopo, egli viene minacciato dai bravotti: Paperenzo deve sposare al pi\u00f9 presto Gertruda, con delle vere e proprie nozze riparatrici: come dicono i bravotti: \"Questo matrimonio s'ha da fare! E al pi\u00f9 presto!\" Il problema di Paperenzo \u00e8 che la stessa frase gli viene pronunciata dalla sua promessa sposa, Lucilla Paperella, quando egli cerca di guadagnare tempo per sistemare la situazione.\nMesso alle strette sia dai bravotti che da Paperella, Paperenzo chiede aiuto allo scienziato Mescolaintrugli. La soluzione di quest'ultimo \u00e8 la seguente: usando uno speciale elisir di sua invenzione, l'\"elisir dello sciopero\", Paperenzo sar\u00e0 in grado di mettere a tacere i bravotti, che non avranno alcuna voglia di lavorare dopo aver respirato l'effluvio sprigionato dall'elisir. Peccato che la giornata sia particolarmente ventosa e l'ampolla dell'elisir cada di mano a Paperenzo: sempre grazie al vento, l'elisir dello sciopero viene portato fino a Milano.\nProprio a Milano Paperenzo decide di fuggire, ignaro del fatto che la citt\u00e0 \u00e8 diventata inabitabile: l'elisir dello sciopero ha infatti colpito i postini milanesi; nella parodia non scoppia quindi \"la peste\", ma scoppiano \"le poste\". Le strade sono tappezzate di lettere mai recapitate e i postini gettano sacchi di missive dalle finestre per puro divertimento. Dopo alcune disavventure nella citt\u00e0 lombarda, Paperenzo decide di attraversare l'Adda e di rifugiarsi dal fortunatissimo, ma inospitale, cugino Gastolo.\nIl motivo della fuga oltre l'Adda di Paperenzo \u00e8 semplice: uscire dal territorio di Don Paperigo e dei suoi bravotti. Ma i suoi guai non sono finiti. Ora si trova infatti all'interno del territorio di Mainomato, un altro signorotto che da sempre nutre un complesso di inferiorit\u00e0 notevole nei confronti di Don Paperigo e che da quest'ultimo riceve la richiesta di catturare il menestrello. Attirare Paperenzo al castello di Mainomato \u00e8 semplice: viene infatti sparsa la notizia secondo cui il signore cerca un menestrello per le sue feste. Gastolo risponde in gran fretta all'annuncio, gi\u00e0 stufo di avere Paperenzo in casa.\nArrivato al castello, a Paperenzo viene imposto di firmare un impegno di nozze con Gertruda. Sulle prime il poeta non accetta, ma dopo essere stato sottoposto a tortura (musica rock al massimo volume, evidente parodia del brano di Adriano Celentano, \"Il tuo bacio \u00e8 come un rock\"), la firma \u00e8 inevitabile. A Paperenzo viene quindi chiesto di cantare qualcosa. E a questo punto avviene l'incredibile: Paperenzo, intonando una canzone di lode a Don Paperigo, riesce a risvegliare l'orgoglio di Mainomato. Pur di non essere pi\u00f9 succube del vicino, strappa in mille pezzi l'impegno di matrimonio che Paperenzo aveva firmato poco prima. Il poeta viene finalmente liberato.\nTornando al suo paese, Paperenzo decide di raccontare tutta l'accaduto: ma non all'isterica Paperella, come sarebbe naturale, ma a Gertruda. La donna, con la collaborazione della promessa sposa, attua quindi la sua vendetta contro Don Paperigo. Le due vanno a Milano, in Piazza del Dolore, dove si trova l'ufficio dell'unica categoria di lavoratori per natura immuni a qualsiasi epidemia, compresa quella dello sciopero: gli impiegati del fisco. Ottenuto di parlare con il supremo gabelliere, le due donne denunciano Don Paperigo per evasione fiscale. \u00c8 cos\u00ec che, proprio mentre il Don si sta rallegrando con i bravotti per la buona riuscita dell'operazione (ma non li premia, bens\u00ec butta addosso a loro un grosso carico di monete), arrivano al castello i \"gabellotti d'assalto\", il corpo speciale dell'ufficio delle tasse destinato agli evasori pi\u00f9 gravi. Don Paperigo viene condannato alla berlina e Gertruda, come sempre, lo aspetta per sposarlo \"fra 33 giorni, 33 ore, 33 minuti e qualche secondo\".\nOriginale e parodia, personaggi e interpreti.\nPer quanto riguarda invece la storia e le situazioni si pu\u00f2 vedere che:"}
{"id": "516851", "revid": "287204", "url": "https://it.wikipedia.org/wiki?curid=516851", "title": "George Valentin Bibescu", "text": "George Valentin Bibescu, nipote di Gheorghe Bibescu, governatore della Valacchia.\nG.V. Bibescu si interess\u00f2 fin da giovane all'aviazione; vol\u00f2 su un pallone aerostatico chiamato \"Romania\" portato dalla Francia nel 1905. Pi\u00f9 tardi prov\u00f2 ad imparare a volare su un aeroplano Voisin, sempre portato dalla Francia, senza ottenere grande successo. Dopo il volo dimostrativo di Louis Bl\u00e9riot a Bucarest il 18 ottobre 1909, and\u00f2 a Parigi e si iscrisse alla scuola di Bl\u00e9riot a Pau e il 23 gennaio 1910 ottenne la Licenza Internazionale di Pilota numero 20.\nDopo il ritorno dalla Francia. Bibescu organizz\u00f2 la scuola di volo Cotroceni a Bucarest dove impararono a volare Mircea Zorileanu e Nicolae Cap\u015fa.\nIl 5 maggio 1912 G.V. Bibescu fond\u00f2 l'Associazione Nazionale Rumena dell'Aeronautica.\nTra il 1927-1930, fu vicepresidente e tra il 1930-1941 presidente della Federazione Aeronautica Internazionale (F\u00e9d\u00e9ration A\u00e9ronautique Internationale).\nBibescu fu cofondatore dell'Automobile Club Rumeno (1901), e del Comitato Olimpico Nazionale Rumeno (1914).\nMassone, fu Gran Maestro della Gran Loggia di Romania dal 1911 al 1916.."}
{"id": "516852", "revid": "508036", "url": "https://it.wikipedia.org/wiki?curid=516852", "title": "Marilleva", "text": "Marilleva (IPA: , \"Maril\u00e9va\" in solandro) \u00e8 una frazione del comune di Mezzana in provincia di Trento, localit\u00e0 turistica realizzata nel 1972 come stazione sciistica e centro alberghiero-residenziale.\n\u00c8 composta da due localit\u00e0, Marilleva 900, situata a circa 900 m s.l.m., sulla riva destra del torrente Noce e Marilleva 1400, a circa 1400 metri di quota, da dove si dipartono tutti gli impianti di risalita. Il collegamento fra le due localit\u00e0 \u00e8 garantito da una strada carrozzabile e da una telecabina.\nL'area sciistica comprende 25 impianti di risalita che la collegano, sci ai piedi, a Folgarida, Madonna di Campiglio ed ora anche Pinzolo, creando un carosello di circa 150\u00a0km di piste.\nLa localit\u00e0 \u00e8 dotata di uno stadio per lo sci notturno, di una piscina coperta, di campi da tennis al coperto, di un centro sportivo (a Mezzana) con campo da calcio, da calcetto, campo da bocce e di un centro rafting e canoe.\nInfrastrutture e trasporti.\nFerrovie.\nMarilleva 900 \u00e8 servita dalla stazione di Marilleva che si trova lungo la ferrovia Trento-Mal\u00e9-Mezzana.\nDi fronte alla stazione parte la telecabina per Marilleva 1400."}
{"id": "516853", "revid": "35565", "url": "https://it.wikipedia.org/wiki?curid=516853", "title": "Millennium problems", "text": ""}
{"id": "516854", "revid": "35565", "url": "https://it.wikipedia.org/wiki?curid=516854", "title": "Millennium Problems", "text": ""}
{"id": "516859", "revid": "1013865", "url": "https://it.wikipedia.org/wiki?curid=516859", "title": "Provincia di Amasya", "text": "La provincia di Amasya (in turco Amasya ili) \u00e8 una provincia della Turchia.\nSuddivisione amministrativa.\nLa provincia \u00e8 divisa in 7 distretti:\nFanno parte della provincia 29 comuni e 352 villaggi."}
{"id": "516862", "revid": "124177877", "url": "https://it.wikipedia.org/wiki?curid=516862", "title": "Campionato italiano di hockey su ghiaccio 1933", "text": "Il campionato italiano di hockey su ghiaccio 1933, 7\u00aa edizione del massimo campionato nazionale, si disput\u00f2 in due distinte fasi, fra il 14 gennaio ed il 12 marzo 1933. Le squadre partecipanti furono suddivise in due gironi, quello Occidentale e quello Orientale. Si disput\u00f2 uno spareggio l'accesso alla finale fra le formazioni vincenti di ogni gruppo. Per la prima volta la finale si svolse con la formula andata-ritorno. L'HC Milano vinse il suo sesto titolo nazionale.\nFormazioni.\nLe squadre che presero parte al campionato furono sette, provenienti da Lombardia, Piemonte, Trentino-Alto Adige e Veneto:\nGirone Occidentale.\nLe squadre inserite nel girone Occidentale sono: Excelsior Milano, HC Milano, HC Milano II e Valentino Torino. Le gare vengono disputate a Milano.\nFinale.\nL'Hockey Club Milano si qualific\u00f2 allo spareggio per l'accesso alla gara scudetto grazie al forfait dell'Hockey Club Milano II.\nGirone Orientale.\nIl Girone Orientale si svolge con una gara unica fra le due squadre iscritte SC Renon e Ortisei. La partita fu disputata ad Ortisei.\nL'SC Bolzano - Renon si qualific\u00f2 allo spareggio per l'accesso alla gara scudetto.\nSpareggio.\nLo spareggio fra le due formazioni vincitrici dei gironi, Hockey Club Milano e SC Bolzano - Renon, si svolse a Milano il 19 gennaio 1933.\nL'Hockey Club Milano si qualific\u00f2 alla finale scudetto.\nFinale.\nL'HC Milano torn\u00f2 a conquistare il titolo nazionale sconfiggendo l'Hockey Club Cortina sia nella finale d'andata che in quella di ritorno."}
{"id": "516864", "revid": "729019", "url": "https://it.wikipedia.org/wiki?curid=516864", "title": "IMAM Ro.44", "text": "L'IMAM Ro.44 \u00e8 stato un idrocaccia a galleggiante centrale biplano prodotto dall'azienda italiana Industrie Meccaniche Aeronautiche Meridionali (IMAM) negli anni trenta.\nIn organico alla Regia Aeronautica venne utilizzato come caccia imbarcato nelle unit\u00e0 maggiori della Regia Marina tra il tardo periodo interbellico e la seconda guerra mondiale.\nStoria.\nIl ruolo dell'idrocaccia, bench\u00e9 rappresentasse un valido elemento negli scontri aerei durante la prima guerra mondiale, perse progressivamente importanza a causa dello sviluppo tecnologico dell'industria aeronautica, che favoriva i modelli terrestri non essendo vincolati, nella loro struttura, da elementi atti a garantirne il galleggiamento, appesantendone la struttura ed aumentandone l'area frontale del velivolo, e che potevano contare su raggi d'azione sempre pi\u00f9 elevati. Dopo l'istituzione della Regia Aeronautica il ministero competente ritenne di limitarne l'uso concentrandosi sulle unit\u00e0 terrestri tanto che nel 1931 sopravviveva solamente l'88\u00ba Gruppo Autonomo Caccia Marittima basato a Vigna di Valle ed equipaggiato con Fiat C.R.20 I e Macchi M.41bis.\nNei primi anni trenta la Regia Marina emise una specifica per la fornitura di un idroricognitore catapultabile da fornire come equipaggiamento alle sue unit\u00e0 maggiori. Il concorso decreter\u00e0 vincitrice la IMAM con il progetto di Giovanni Galasso, il Ro.43, che entrer\u00e0 in servizio nel 1935. Il modello risultava possedere prestazioni ben superiori ai modelli assegnati ai reparti di idrocaccia per cui, su iniziativa privata, la IMAM e Galasso iniziarono lo sviluppo di un nuovo modello basato sul Ro.43 da proporre per la loro sostituzione.\nSviluppo.\nGalasso lasci\u00f2 quasi inalterato il progetto originale, modificando la fusoliera, rimuovendo il secondo posto, le finestrature non pi\u00f9 necessarie e ridisegnandone il dorso, l'impennaggio, adottando un elemento verticale dalla superficie ridotta, rinunciando all'impianto radio ed adottando un nuovo armamento basato su una coppia di mitragliatrici calibro 12,7 mm in caccia.\nIl prototipo venne portato in volo per la prima volta nell'ottobre 1936 dal pilota collaudatore dell'azienda Nicol\u00f2 Lana. Le prove in volo determinarono buone caratteristiche di manovrabilit\u00e0 ma bench\u00e9 possedesse prestazioni superiori a quella del modello da cui derivava, la velocit\u00e0 massima raggiungibile si rivel\u00f2 comunque di 60\u00a0km/h inferiore rispetto a quella del Fiat C.R.32 che costituiva il modello su cui si basavano i reparti di caccia terrestre. Ci\u00f2 nonostante esistevano dei vantaggi: la notevole quantit\u00e0 di parti comuni con il Ro.43 facilitava la manutenzione, riducendo il costo complessivo per la gestione del velivolo, inoltre, avendo prestazioni e motorizzazione simili, la versione bicomando del Ro.43 poteva essere utilizzata per la formazione dei suoi piloti.\nAvendo il Ministero dell'Aeronautica deciso comunque di mantenere la specialit\u00e0 della caccia marittima, pur mantenendo solamente le 4 squadriglie allora esistenti, emise un contratto di fornitura per 51 esemplari per rimpiazzare totalmente i modelli ancora in servizio nell'88\u00ba Gruppo, declassando i precedentemente citati Fiat C.R.20 I e Macchi M.41bis, assieme ai CANT 25 al ruolo di aereo da addestramento ed assegnandoli alle scuole di volo. In seguito per\u00f2 l'ordine venne ridotto a soli 35 velivoli da consegnare in due lotti, il primo da 30 seguito da un secondo da 5, e la produzione inizi\u00f2 a partire dal febbraio 1937.\nImpiego operativo.\nFu impiegato, nelle operazioni per la conquista di Creta durante la seconda guerra mondiale, per azioni di mitragliamento a terra. Fu radiato poco tempo dopo e destinato ad addestratore per le scuole idrovolanti della Regia Aeronautica.\nDescrizione tecnica.\nIl Ro.44 era un velivolo dall'aspetto convenzionale, sviluppo del ricognitore Ro.43, del quale manteneva la maggior parte della cellula e le caratteristiche salienti; monomotore biplano realizzato in tecnica mista.\nLa fusoliera era realizzata con struttura tubolare in acciaio al cromo-molibdeno saldati e ricoperta, nella parte superiore ed in prossimit\u00e0 del motore, in cappottine in duralluminio smontabili ed altrove in tela verniciata. Era caratterizzata inoltre da una cabina di pilotaggio aperta protetta da un parabrezza. Posteriormente terminava in un impennaggio classico realizzato con struttura in tubi d'acciaio e ricoperto in tela trattata, monoderiva e dotato di piani orizzontali controventati in tubi d'acciaio, questi ultimi con incidenza regolabile in volo.\nLa configurazione alare conservava lo schema biplano-sequiplano introducendo una doppia ala di gabbiano simile a quella adottata dal Ro.41, entrambe realizzate con struttura bilongherone in tubi di duralluminio e centine in legno. L'ala superiore, posizionata alta sulla fusoliera, permetteva, grazie allo svaso tipico della configurazione ad ala di gabbiano, una buona capacit\u00e0 visiva sia anteriore che verso l'alto ed era collegata all'inferiore, montata bassa e con configurazione ad ala di gabbiano rovesciata, tramite una coppia di montanti integrati che consisteva in diagonali, tiranti in cavetto d'acciaio e da una struttura di rinforzo che li collegava alla fusoliera nei pressi delle radici alari. Per permettere di ricoverare gli aerei sulle navi, le ali del Ro.44 erano incernierate nella parte posteriore cos\u00ec da poterle ripiegare all'indietro.\nLa capacit\u00e0 di flottaggio e di ammaraggio era assicurata da un grande galleggiante centrale realizzato in legno rivestito in compensato, collegato alla parte inferiore della fusoliera da un castello tubolare in acciaio, integrato da due pi\u00f9 piccoli galleggianti equilibratori posizionati sulla superficie inferiore l'ala pi\u00f9 bassa.\nLa propulsione era affidata ad un motore Piaggio P.X, un radiale 9 cilindri posizionati su un'unica stella e raffreddato ad aria, posizionato all'apice anteriore della fusoliera racchiuso in una cappottatura NACA, in grado di erogare una potenza pari a 700 CV (515 kW) ed abbinato ad un'elica tripala.\nL'armamento consisteva in una coppia di mitragliatrici Breda-SAFAT calibro 12,7 mm fisse, posizionate in caccia sulla parte anteriore della fusoliera davanti al pilota, integrate da un collimatore a cannocchiale e sparanti attraverso il disco dell'elica."}
{"id": "516865", "revid": "1318658", "url": "https://it.wikipedia.org/wiki?curid=516865", "title": "Arrondissement di Vire", "text": "L\"arrondissement\" di Vire \u00e8 un arrondissement dipartimentale della Francia situato nel dipartimento del Calvados, nella regione della Normandia.\nStoria.\nFu creato nel 1800 sulla base dei preesistenti distretti.\nComposizione.\nL\"arrondissement\" \u00e8 composto da 88 comuni raggruppati in 6 cantoni:"}
{"id": "516866", "revid": "124870601", "url": "https://it.wikipedia.org/wiki?curid=516866", "title": "Fiat Scudo", "text": "Il Fiat Scudo \u00e8 un veicolo commerciale leggero prodotto dalla casa automobilistica italiana FIAT in collaborazione con il gruppo PSA Peugeot Citro\u00ebn a partire dal febbraio 1996 nello stabilimento Sevel Nord di Valenciennes in Francia. Nel 2007 \u00e8 stata presentata la seconda generazione.\nNel 2016, in virt\u00f9 di un accordo tra FCA e Renault, viene sostituito dal nuovo Talento, versione leggermente modificata della terza generazione del Renault Trafic.\nPrima generazione (dal 1996 al 2007).\nLo Scudo nacque nel 1996 da un progetto analogo a un altro di poco tempo prima. L'anno precedente, da una joint-venture tra il Gruppo Fiat e il Gruppo PSA nacquero 4 monovolume di grossa taglia pressoch\u00e9 identiche prodotte con i marchi Peugeot, Citro\u00ebn, FIAT e Lancia. Analogamente a tale progetto, si decise di utilizzare lo stesso pianale meccanico per realizzare tre veicoli commerciali, anch'essi pressoch\u00e9 identici tra loro, costruiti in Italia nello stabilimento Sevel. L'unico marchio che non sarebbe stato utilizzato per questi mezzi commerciali fu quello Lancia. Il modello marchiato Fiat prese appunto il nome di Scudo, ma fu prodotto e commercializzato anche come Citro\u00ebn Jumpy e Peugeot Expert.\nIl veicolo ebbe un buon successo commerciale grazie alla capacit\u00e0 di abbinare compattezza e dimensioni relativamente ridotte ad una buona capacit\u00e0 di carico, che arrivava fino a 900\u00a0kg di carico massimo in un vano posteriore di 4 metri cubi di volume. Fu prodotto e venduto in molte versioni, tra cui una a telaio allungato per aumentare ancora la capienza, una versione pulmino per trasporto passeggeri a sei o nove posti (denominata \"Scudo Combinato\") e anche una versione (denominata \"Scudo Lastrato\") che prevedeva la sola cabina di guida gi\u00e0 carrozzata ed il resto del telaio a nudo, per poter convertire il veicolo in altre versioni non ufficialmente a listino (capita infatti, anche se non spesso, di vedere versioni ambulanziate o camperizzate dello Scudo). Inoltre disponeva del servosterzo di serie e aveva frenatura mista (freni anteriori a disco e posteriori a tamburo). \nTra gli optional a richiesta erano disponibili: sistema frenante con ABS, aria condizionata, alzacristalli elettrici, chiusura centralizzata e fendinebbia. \nAggiornamenti.\nLo Scudo prima serie fu ristilizzato due volte. La prima nel 1998, quando fu effettuato un facelift che port\u00f2 all'adozione di una mascherina a forma di ovale allungato e gruppi ottici arrotondati e sottili, ripresi dal nuovo frontale della Ulysse ristilizzata, mentre i motori non ebbero cambiamenti.\nIl secondo aggiornamento risale al 2004, quando fu eseguito un restyling pi\u00f9 profondo che si concentrava nel frontale, completamente ridisegnato, con una nuova mascherina pi\u00f9 grande e corta con il nuovo logo Fiat, nuovi fari anch'essi pi\u00f9 grandi. Anche gli interni subirono lievi revisioni, con l'adozione di un nuovo volante a quattro razze. Quest'ultimo restyling interess\u00f2 anche le due sorelle francesi.\nMotorizzazioni.\nLa scelta dei motori era limitata a tre propulsori, declinati in varie potenze e provenienti dalla consueta produzione del gruppo: un 1.6 benzina da 80 CV un 1.9 litri diesel PSA, disponibile sia aspirato con potenza di 69 CV che turbo con 90 CV, ed un 2.0 JTD common rail turbo da 109 CV.\nSeconda generazione (dal 2007 al 2016).\nNel 2007 viene presentata la seconda serie dello Scudo.\nCompletamente rinnovato come estetica, soprattutto nel frontale, e come motori disponibili, la seconda generazione sale di grado anche per quanto riguarda la portata, ora sui 1.000-1.200\u00a0kg, ed il volume di carico, da 5 a 7 metri cubi, a seconda delle varianti. Il nuovo Scudo si va a porre cos\u00ec in diretta concorrenza con numerosi modelli di furgoni di taglia media di altre case.\nIl nuovo Scudo \u00e8 disponibile anche a passo lungo, con vano merci di 6 metri cubi.\nNel 2012 viene sottoposto ai crash test dell'ente Euro NCAP totalizzando il punteggio complessivo di tre stelle; in particolare l'ente valuta una sicurezza per gli adulti pari al 59%, protezioni bambini pari all'86%, investimento pedoni 26% e dispositivi di sicurezza 26%.\nL'anno dopo viene presentato un maquillage dello Scudo, che modifica leggermente il frontale, dove spicca una nuova calandra in Silver Shine, nuovi interni con delle plastiche in tonalit\u00e0 di grigio pi\u00f9 scura, e degli allestimenti pi\u00f9 ricchi.\nMotorizzazioni.\nLa gamma motori \u00e8 composta dal nuovo 2,0 litri HDI diesel di produzione PSA serie \"DW\"; si tratta di un 4 cilindri common rail a 16 valvole (potenza da 120 e 136 CV) con turbo a geometria variabile, intercooler, ricircolo dei gas di scarico e due catalizzatori ossidanti. Il 2.0 era disponibile anche con il filtro antiparticolato FAP. Oltre al 2.0 \u00e8 disponibile anche il piccolo 1.6 HDI diesel serie \"DV6ATED4\", altro motore di produzione francese, che eroga 90 cavalli e si posiziona come motorizzazione d'accesso. I motori vengono identificati dalla sigla \"Multijet\" ma in realt\u00e0 sono privi del sistema di iniezione sviluppato dalla Fiat essendo tutti motori di produzione francese.\nTerza generazione (dal 2021).\nNel 2021 viene presentata la terza serie dello Scudo, basata sul pianale EMP2 di origine PSA. Il nome ritorna nel listino FIAT, dopoch\u00e8 a seguito di un accordo tra FCA e Renault, venne sostituito dal Fiat Talento tra il 2016 ed il 2020.\nMotorizzazioni.\nLa gamma motori \u00e8 composta da un 1.6 litri Multijet da 102 o 120 CV con cambio manuale a 6 marce, un 2.0 litri Multijet da 145 CV con cambio automatico a 8 marce e manuale a 6 rapporti e 2.0 litri Multijet da 177 CV, sempre abbinata al cambio automatico a 8 marce. Inoltre \u00e8 presente una versione elettrica da 100 kW:\nStrategie di marketing.\nIl testimonial dello spot pubblicitario del nuovo Scudo del 2007 \u00e8 stato Michael Schumacher che pronuncia lo slogan \"Forse far\u00f2 il giardiniere...oppure...l'antennista...o...far\u00f2 ancora il driver...\""}
{"id": "516867", "revid": "1573940", "url": "https://it.wikipedia.org/wiki?curid=516867", "title": "Malacostraca", "text": "Della classe Malacostraca (), che comprende pi\u00f9 dei due terzi di tutto il subphylum Crustacea, fanno parte i crostacei pi\u00f9 comuni e pi\u00f9 conosciuti in quanto commestibili e che, per questo, hanno anche un valore economico, basta ricordare: aragoste, astici, gamberi, granchi, scampi, ecc.\nAttualmente sono state descritte pi\u00f9 di specie.\nMorfologia.\nIn questo gruppo, anche se \u00e8 presente un'ampia variet\u00e0 morfologica, si pu\u00f2 comunque delineare un profilo tipico:\nMolte sono le modificazioni che si discostano da questo schema, basti pensare a quelle che si verificano nelle specie parassite oppure a quelle specie in cui parte dei toracopodi si trasformano in massillipedi muniti di chele utilizzate per la predazione e la difesa.\nComunque si deve sottolineare che il numero e le dimensioni relative dei segmenti rimangono i caratteri pi\u00f9 stabili del gruppo.\nSviluppo.\nLo sviluppo \u00e8 spesso diretto.\nIn qualche caso dall'uovo nasce una larva tipo \u201cnauplius\u201d, con il corpo non segmentato, un occhio mediano semplice e tre paia di appendici, che si allunga, per formazione di nuovi segmenti, e si arricchisce di appendici. Segue, con successive mute, lo stadio di \u201czoea\u201d, in cui si pu\u00f2 distinguere: un cefalotorace, un addome e alcune paia di appendici. Successivamente la zoea si trasforma in \u201cmysis\u201d, o larva misidiforme, con 13 paia di appendici. Da questa forma, con un'ulteriore muta, si passa all'adulto.\nSistematica.\nClasse Malacostraca Latreille, 1802"}
{"id": "516871", "revid": "46636", "url": "https://it.wikipedia.org/wiki?curid=516871", "title": "Malacostraci", "text": ""}
{"id": "516872", "revid": "127858", "url": "https://it.wikipedia.org/wiki?curid=516872", "title": "Giuseppe Cambini", "text": "Biografia.\nLe notizie non verificate.\nLe notizie sulla sua vita sono difficilmente rintracciabili. Hanno stilato una sua biografia l'erudito francese Louis-Gabriel Michaud e il musicologo belga Fran\u00e7ois-Joseph F\u00e9tis, e Cambini stesso parla del suo passato in un articolo sulla \"Allgemeine musikalische Zeitung\" del 1804, ma sono tutti documenti pieni di errori e quindi bisognosi di verifica.\nNon possiamo confermare i suoi estremi biografici (solo F\u00e9tis indica la sua data di nascita), n\u00e9 i suoi primi studi. Forse ebbe a che fare con padre Giovanni Battista Martini, e, pi\u00f9 probabilmente, con Filippo Manfredi, suo quasi certo insegnante di violino. F\u00e9tis parla di un suo sfortunato esordio operistico a Napoli nel 1766, dopo il quale, durante il rientro via mare a Livorno, venne rapito dai pirati, che lo trattarono terribilmente fino alla sua liberazione da parte di un patrizio veneziano. La narrazione del belga ha molte affinit\u00e0 con una storia contenuta nel periodico di poesia \"Correspondance litt\u00e9raire, philosophique et critique\", fatto che ne incrina l'attendibilit\u00e0.\nNello scritto sulla \"Allgemeine musikalische Zeitung\" del 1804, Cambini dice di aver suonato, per sei mesi nel 1767, la viola in un quartetto d'archi formato con Luigi Boccherini, Pietro Nardini e il suo maestro Manfredi. Se quello che dice \u00e8 vero, questo quartetto rappresenterebbe la prima formazione di tal genere apparsa almeno in Italia, se non in tutta Europa. Questa notizia, per molti anni, ha alimentato una gigantesca leggenda sull'importanza del ruolo di Cambini nella definizione del quartetto d'archi. In realt\u00e0 egli fu solo uno dei tanti (anche se uno dei pi\u00f9 prolifici) che, nello stesso periodo, contribuirono allo sviluppo del genere.\nI primi anni a Parigi.\nLa prima notizia certa della sua biografia \u00e8 l'arrivo a Parigi all'inizio degli anni '70 del '700, dove rimase 20 anni, durante i quali compose oratori, lavori concertistici, cameristici, sinfonici e teatrali (si ha notizia di almeno 14 opere teatrali, di cui per lo meno 12 rappresentate a Parigi, e anche di alcuni balletti che destarono l'ammirazione di Christoph Willibald Gluck), ed esegu\u00ec suoi concerti al violino (durante i \"Concert Spirituel\" e i \"Concerts des Amateurs\", gestiti da Fran\u00e7ois-Joseph Gossec). Pi\u00f9 di 600 composizioni furono pubblicate con il suo nome nella capitale francese fino al 1800 (soprattutto dagli editori Venier, Berault e Sieber, vedi anche la sezione \"Fonti\"), delle quali pi\u00f9 di 80 sono \"sinfonie concertanti\": ne scrisse molte di pi\u00f9 di qualsiasi altro compositore francese coevo, divenendo il campione del genere.\nLa polemica con Mozart.\nIl suo successo nella \"sinfonia concertante\" ispir\u00f2 la rivalit\u00e0 di Wolfgang Amadeus Mozart, che nel 1778 accus\u00f2 Cambini di aver impedito l'esecuzione della sua sinfonia concertante KV 297b presso i \"Concert Spirituel\", in quanto geloso della sua perfezione. La diffidenza di Mozart nei confronti di Cambini non si riscontra in altri compositori che ebbero a che fare con lui, anzi, Gluck, negli stessi anni, lo raccomand\u00f2 spesso come uomo di integerrima onest\u00e0, perci\u00f2 \u00e8 probabile che il salisburghese abbia esternato sentimenti esagerati.\nLe alterne fortune parigine.\nL'accusa di Mozart \u00e8 poco consistente anche perch\u00e9 il potere di Cambini a Parigi non arriv\u00f2 certo al livello denunciato dall'austriaco. Alla sua vasta produzione corrisponde una tutto sommato poco lusinghiera attenzione da parte della stampa musicale. Viene citato relativamente poco nelle recensioni coeve, e la sua carriera da violinista \u00e8 meno apprezzata rispetto a quella degli altri solisti attivi nello stesso periodo. I suoi successi maggiori furono, come detto, le \"sinfonie concertanti\" e i suoi quartetti, verso i quali perfino Mozart ebbe parole benevole. Il suo stile facile, affascinante e brillante, aperto solo quanto basta alle novit\u00e0, lo rese una sorta di paladino della Parigi \"galante\", e molti suoi pezzi furono accolti favorevolmente anche a Londra e in America (alcuni parteciparono attivamente alla definizione della cosiddetta \"forma sonata\"), per\u00f2 le sue opere teatrali vennero quasi sempre stroncate e l'affermarsi anche in Francia del pi\u00f9 complesso stile viennese (dal 1785 in poi), a cui cerc\u00f2 maldestramente di aderire, min\u00f2 molto la sua fama, intaccata anche da sfavorevoli pareri sulla stampa di area tedesca.\nLa Rivoluzione.\nNel 1788 divenne \"manager\" del Teatro Beaujolais, e vi lavor\u00f2 durante i tumulti rivoluzionari, fino al 1791. La sua tenuta permise la continuit\u00e0 di un'offerta operistica di qualit\u00e0 anche negli anni della Repubblica. Al tempo del Terrore, dal 1791, diresse il Teatro Louvois, che la crisi economica dovuta alla guerra fece chiudere nel 1794. Crisi che colp\u00ec molto anche il patrimonio di Cambini e lo costrinse a cercare le pi\u00f9 diverse occasioni di lavoro: dal 1794 accett\u00f2 lo stipendio dell'armaiolo Armand S\u00e9guin, per il quale tenne concerti privati e compose pi\u00f9 di 100 quartetti; compose inni rivoluzionari e patriottici per la neonata Repubblica; insegn\u00f2 privatamente violino, canto e composizione; trascrisse arie d'opera di altri autori per qualsiasi committente; e accett\u00f2 commissioni editoriali (nel 1795, l'editore Gavreaux gli chiese di curare la ristampa del metodo per violino di Geminiani, e nel 1799 Nademann et Lobry lo incaricarono di redigerne uno per flauto).\nL'oblio.\nNei primi anni dell'Ottocento firm\u00f2 contratti con periodici e riviste, tra i quali la \"Allgemeine musikalische Zeitung\" e i \"Tablettes de Polymne\", che pubblic\u00f2 i suoi articoli fino al 1811. Da questa data, Cambini sparisce senza lasciar traccia dai documenti. Michaud afferma che la sua morte \u00e8 avvenuta in Olanda nel 1818, notizia che gode di una certa credibilit\u00e0 presso gli studiosi, mentre F\u00e9tis parla di un suo doloroso e tragico ricovero nel manicomio di Bic\u00eatre, dove trov\u00f2 la morte nel 1825.\nFonti.\nRisultano pi\u00f9 di 600 esemplari di opere di Cambini sparsi in tutto il mondo. Pi\u00f9 di 300 sono costituiti da edizioni a stampa, 250 ci sono giunti in copie manoscritte, e un centinaio sono gli autografi accertati. Ci \u00e8 pervenuta solo la sua musica strumentale; delle sue opere teatrali ci \u00e8 rimasta la musica solo di \"Le Tuteur avare\", scritta in collaborazione con Pasquale Anfossi nel 1787 (oggi conservata nella Biblioth\u00e8que Municipale di Lille). Per molti anni si \u00e8 considerata sua una sinfonia composta in realt\u00e0 da Joseph Martin Kraus per l'editore Boyer: nel 1784-1786, l'editore pubblic\u00f2 il lavoro dello sconosciuto Kraus con il nome del pi\u00f9 famoso Cambini per vendere pi\u00f9 copie, originando l'equivoco di attribuzione, risolto solo nel 1989.\nAutografi.\nTutti i cento autografi conosciuti di Cambini sono in America, alla Library of Congress di Washington e alla New York Public Library for the Performing Arts.\nManoscritti.\nLa collezione pi\u00f9 cospicua di copie manoscritte delle opere di Cambini \u00e8 a Praga, nel dipartimento storico-musicale del Museo Nazionale Ceco della Musica. Seguono, per numero di copie conservate, il Benediktinerstift del Bibliothek und Musikarchiv di Seitenstetten in Austria (la cui maggior parte del posseduto cambiniano \u00e8 per\u00f2 non datata), il Conservatorio Benedetto Marcello di Venezia (Fondi Torrefranca e Correr) e la Biblioteca di Archeologia e Storia dell'Arte di Palazzo Venezia a Roma (Fondo Vessella). Collezioni italiane meno grandi sono nel Fondo Pasini del Conservatorio Luca Marenzio di Brescia, nel Conservatorio Cherubini di Firenze, nel Conservatorio Paganini di Genova, nella Biblioteca Estense di Mantova, nella Casa Verdi di Milano, nel Conservatorio San Pietro a Majella di Napoli, e nella Biblioteca Casanatese di Roma (Fondo Marefoschi ma non solo). Il Centro Documentazione Musicale della Toscana ha rivenuto tre manoscritti delle singole parti di altrettante opere cameristiche di Cambini nel Fondo musicale Venturi di Montecatini Terme. Citt\u00e0 estere che conservano almeno cinque copie manoscritte sono Basilea (Universit\u00e4tsbibliothek), Cheb (St\u00e1tn\u00ed okresn\u00ed archiv), Keszthely (Helikon Kast\u00e9lym\u00fazeum K\u00f6nyvt\u00e1ra), Leutkirch im Allg\u00e4u (F\u00fcrstlich Waldburg-Zeilsches Archiv), Lilla (Biblioth\u00e8que Municipale), Lund (Universitetsbiblioteket), New Haven (Music Library della Yale University), Praga (Biblioteca Nazionale Ceca), Steinfurt (Fondo F\u00fcrst zu Bentheimsche Musikaliensammlung Burgsteinfurt, gestito dalla Westf\u00e4lische Wilhelms-Universit\u00e4t all'interno della Universit\u00e4ts- und Landesbibliothek di M\u00fcnster), Stoccolma (Musik- och teaterbiblioteket) e V\u00e4ster\u00e5s (Stadsbibliotek).\nEdizioni a stampa.\nIl Conservatoire de Paris e la Biblioth\u00e8que Nationale de France sono le istituzioni che conservano la maggior parte delle edizioni stampate durante la vita di Cambini, seguono la British Library di Londra, la Rossijskaja Gosudarstvennaja Biblioteka di Mosca, il F\u00fcrst zu Bentheimsche Musikaliensammlung Burgsteinfurt di Steinfurt, la Gesellschaft der Musikfreunde di Vienna, la Biblioteca Nacional de Espa\u00f1a, la Kongelige Bibliotek di Copenaghen, la Biblioteca Estense di Modena, e la Biblioteca Nazionale Universitaria di Torino (nella collezione Fo\u00e0 e Giordano).\nComposizioni.\nInni e canti rivoluzionari.\nHymne \u00e0 l'\u00eatre supr\u00e8me (1794)\nHymne \u00e0 l'\u00e9galit\u00e9 (1794)\nHymne \u00e0 la Vertu (1794)\nHymne \u00e0 la Libert\u00e9 (1794)\nHymne \u00e0 la Victoire (1794)\nOde sur Bara et Viala (1794)\nOde sur nos victoires (1794)\nRonde R\u00e9publicaine (1794)\nLe pas de charge r\u00e9publicain - Air de combat (1794)"}
{"id": "516876", "revid": "729019", "url": "https://it.wikipedia.org/wiki?curid=516876", "title": "Provincia di Sinope", "text": "La provincia di Sinope (in turco Sinop ili) \u00e8 una provincia della Turchia.\nSuddivisione amministrativa.\nLa provincia \u00e8 divisa in 9 distretti:\nFanno parte della provincia 11 comuni e 469 villaggi."}
{"id": "516879", "revid": "123167497", "url": "https://it.wikipedia.org/wiki?curid=516879", "title": "Dialetto cremonese", "text": "Il cremonese (\"cremun\u00e9es\") \u00e8 un dialetto appartenente al gruppo gallo-italico, parlato in alcuni comuni dell'area centrale della provincia di Cremona. La sua classificazione \u00e8 controversa poich\u00e9 alcuni lo reputano un dialetto emiliano mentre altri lo reputano lombardo: infatti, come altre parlate della zona quali il piacentino, il mantovano e il pavese-vogherese, ha caratteristiche proprie di entrambe le lingue, sebbene questi tre ultimi dialetti siano classificati con certezza come appartenenti alla lingua emiliano-romagnola. \u00c8 probabile che il cremonese sia una variet\u00e0 transitoria tra le due lingue; \u00e8 da notare che comunque il dialetto cremonese obiettivamente presenta inflessioni emiliane molto tenui rispetto, ad esempio, al gi\u00e0 citato mantovano (classificato infatti tra i dialetti emiliani). \nNel suo \"Saggio sui dialetti gallo italici\" del 1853 Bernardino Biondelli lo classificava come variet\u00e0 dialettale appartenente al gruppo orientale della lingua lombarda, specificando tuttavia una netta distinzione dal bergamasco che porterebbe a considerarlo come un'ibridazione tra le parlate emiliane, lombardo orientali e lombardo occidentali pi\u00f9 che un dialetto originale.\nEsistono due varianti di dialetto cremonese: il dialetto cittadino (detto \"piat\u00f2on\") e il dialetto del contado (detto \"arioso\" o \"rustico\").\nOrtografia e pronuncia.\nCaratteristica peculiare della pronuncia del dialetto cremonese \u00e8 la vastissima presenza di vocali lunghe, che conferisce alla parlata cremonese la tipica cadenza cantilenante.\nLe convenzioni ortografiche qui esposte sono tratte da quelle segnalate dal \"Comitato promotore di studi di dialettologia, storia e folklore cremonese\".\nVocali.\nA differenza dell'italiano, che dispone di sette vocali, il cremonese ne presenta nove, ovvero le stesse dell'italiano con l'aggiunta di due: \u00f6, \u00fc. Le vocali \"e\" e \"o\" risentono della qualit\u00e0 vocalica (possono cio\u00e8 essere, come si dice comunemente, \"chiuse\" o \"aperte\"), viene perci\u00f2 indicato l'accento grafico opportuno se la vocale \u00e8 tonica. Le altre vocali presentano invece, se toniche, sempre l'accento grafico grave, come in italiano. Le vocali lunghe sono sempre toniche. L'accento tonico \u00e8 sempre indicato graficamente nei polisillabi (tranne che sulle lettere \u00f6 e \u00fc). Le vocali lunghe si indicano raddoppiando la vocale e l'accento grafico \u00e8 posto sulla prima di esse. \nAlcuni vocaboli del cremonese subiscono il fenomeno della sincope, cio\u00e8 prevedono la caduta delle vocali non accentate (es. \"stem\u00e0ana\" per \"settimana\", oppure \"l\u00e9tra\" per \"lettera\"); il fenomeno per\u00f2 \u00e8 trascurabile, se paragonato ai dialetti emilani dove la sincope nelle parole \u00e8 presente assai pi\u00f9 frequentemente.\nDi seguito l'elenco delle vocali:\nNel panorama dei suoni vocalici del cremonese va osservata anche la presenza della prostesi, ovvero l'inserimento di una vocale (che non sarebbe presente nel lessema \"normale\") ogni qualvolta si vengano a creare cacofonie nella pronuncia, ovvero condizioni fonologicamente \"scomode\". In cremonese, queste situazioni sono tipicamente gli accostamenti di parole terminanti in consonante immediatamente seguite da parole che iniziano con s/z (vedi sotto) + altre consonanti, creando cos\u00ec, di fatto, una sequenza del tipo [consonante 1 - consonante 2 - consonante 3] a cavallo di due parole. Le vocali che si producono per risolvere la cacofonia e la difficolt\u00e0 di pronuncia sono la \"i\" e la \"e\" (solitamente aperta [\u025b]; per essere distinte da quelle normali qui saranno raffigurate con una dieresi: \"\u00eb, \u00ef\"). Un esempio in cui interviene questo fenomeno fonologico pu\u00f2 essere quello in cui si abbia l'articolo determinativo maschile singolare \"el\" (il) seguito, poniamo, da \"scartus\u00ecin\" (finocchio)\".\" Si avrebbe \"el scartus\u00ecin,\" con difficolt\u00e0 di pronuncia della sequenza l-s-c. La prostesi si manifesta con la comparsa di una \"e\" [\u025b] all'inizio del sostantivo, generando perci\u00f2 \"el\" \"\u00ebscartus\u00ecin.\" Pur pi\u00f9 pronunciabile, questa forma non \u00e8 comunque presente nel parlato cremonese, in quanto all'aggiunta della vocale prostetica si ha contemporaneamente la caduta (aferesi) della \"e\" dell'articolo determinativo. Riassumendo il processo:\nLo stesso fenomeno pu\u00f2 presentarsi pi\u00f9 volte di seguito se si verificano di nuovo le medesime condizioni. Per esempio \"el + scartus\u00ecin +\" zbj\u00f6t (scondito) d\u00e0 come forma effettivamente pronunciata \"'l \u00ebscartus\u00ecin \u00ebzbj\u00f6t\" (il finocchio scondito). Invece in forme quali \"g'\u00f2o durm\u00ecit + stan\u00f2t\" (ho dormito stanotte) si interpone una \u00ef, con l'ottenimento di \"g'\u00f2o durm\u00ecit \u00efstan\u00f2t.\" Va comunque segnalato che \"\u00efstan\u00f2t\" e \"\u00efstamat\u00ecna\" (\"stanotte\" e \"stamattina\") esistono anche come forme lessicalizzate a fianco delle \"forme base\" senza \u00ef.\nNota: talvolta, nel parlato, si verifica un'elisione dell'ultima vocale di una parola se questa \u00e8 seguita da un gruppo consonantico che porta alle condizioni sopra descritte. Usando lo stesso esempio, si avrebbe dunque una forma finale del tipo \"e' scartus\u00ecin\". Il fenomeno \u00e8 differente dalla prostesi, ma il risultato nella pronuncia \u00e8 uguale.\nConsonanti.\nQuasi tutte le consonanti in cremonese hanno lo stesso suono che in italiano, vengono perci\u00f2 qua riportate solo le differenze e le convenzioni ortografiche.\nEsempi di cremonese.\nNumeri:\nMesi dell'anno\nGiorni della settimana\nColori"}
{"id": "516886", "revid": "1543377", "url": "https://it.wikipedia.org/wiki?curid=516886", "title": "Geografia dell'Austria", "text": "LAustria (ufficialmente Repubblica d'Austria) \u00e8 uno stato senza sbocco al mare situato nell'Europa centrale sul versante settentrionale della parte orientale dell'arco alpino, in particolare comprende parte delle Alpi Retiche e tutto il gruppo delle Alpi Orientali (Alpi Austriache, Tauri, Alpi Noriche e Carniche).\nTre quinti del paese sono occupati da territorio alpino, muovendosi verso oriente l'altitudine dei rilievi delle Alpi Orientali cala progressivamente in direzione dei Carpazi e in direzione della pianura ungherese.\nIl punto pi\u00f9 occidentale del paese si trova a 47\u00b016'16\" N 9\u00b031'51\" E in corrispondenza del fiume Reno nei pressi del comune di Bangs nello stato federato del Vorarlberg, \u00e8 da notare per\u00f2 che non vi \u00e8 un accordo preciso che definisca i confini internazionali tra Austria, Svizzera e Germania che passano sulla superficie del Lago di Costanza. Il punto pi\u00f9 orientale del paese \u00e8 a 48\u00b0 0' 24\" N 17\u00b09'38\" E nel territorio del comune di Deutsch Jahrndorf nello stato del Burgenland.\nIl punto pi\u00f9 settentrionale del paese \u00e8 il torrente Neum\u00fchlbach (49\u00b01'14\" N 15\u00b01'16\" E) nei pressi di Rottal, Alta Austria anche se il centro abitato pi\u00f9 settentrionale \u00e8 il comune di Haugschlag, Alta Austria, (48\u00b059'51\" N 15\u00b03'32\" E) mentre il punto pi\u00f9 meridionale (46\u00b022'21\"N 14\u00b033'55\"E) \u00e8 situato nelle Alpi di Kamnik, in Carnizia.\nLa parte centro-orientale del paese \u00e8 abbastanza estesa, mentre la parte occidentale \u00e8 costituita da uno stretto lembo di terra che si protende tra l'Italia, la Svizzera e la Germania (formato dalle regioni del Tirolo settentrionale e del Vorarlberg).\nDati generali.\nConfini.\nL'Austria confina a nord con la Repubblica Ceca (362\u00a0km) e la Germania (784\u00a0km), a est con la Slovacchia (91\u00a0km) e l'Ungheria, a sud con l'Italia e la Slovenia, a ovest con la Svizzera e il Liechtenstein.\nSuperficie.\nIl territorio austriaco si estende per 573 chilometri in direzione est-ovest e per 294 chilometri in direzione nord-sud. La superficie complessiva del paese \u00e8 pari a 83.879 chilometri quadrati; il paese non ha alcuno sbocco sul mare.\nGeografia fisica.\nOrografia.\nDal punto di vista orografico l'Austria pu\u00f2 essere suddivisa in tre grandi parti:\nIdrografia.\nGran parte del territorio del paese (80.566\u00a0km\u00b2) \u00e8 compreso nel bacino del Danubio e quindi del Mar Nero, fanno eccezione il Vorarlberg (2.366\u00a0km\u00b2) che \u00e8 compreso nel bacino del Reno e quindi del Mare del Nord e una piccola parte del Massiccio Boemo (918\u00a0km\u00b2) che \u00e8 tributario dell'Elba tramite il fiume Moldava.\nFiumi\nL'Austria \u00e8 attraversata dal Danubio che scorre nel paese per circa 350\u00a0km in direzione est. Il Danubio entra nel territorio austriaco in corrispondenza della citt\u00e0 di Passavia subito dopo la confluenza con i fiumi Inn e Ilz.\nSono affluenti del Danubio (elencati da ovest a est):\nIl fiume Mur scorre nel Salisburghese e nella Stiria e, in territorio croato, sfocia nella Drava che a sua volta sfocia nel Danubio.\nGran parte del Vorarlberg fa parte del bacino del Reno che delimita la parte settentrionale del confine fra Austria e Svizzera, scorre nel lago di Costanza per sfociare nel Mare del Nord.\nIl fiume Lainsitz non \u00e8 particolarmente significativo per le dimensioni ma \u00e8 l'unico fiume austriaco che, dopo aver attraversato la Repubblica Ceca, scorre nell'Elba e quindi nel Mare del Nord.\nLaghi\nIl lago pi\u00f9 grande si trova nello stato del Burgenland, il poco profondo lago di Neusiedl (\"Neusiedler See\") con una superficie di 315\u00a0km\u00b2, di cui circa 240\u00a0km\u00b2 situati in territorio austriaco, seguono l'Attersee (46\u00a0km\u00b2) e il Traunsee (24\u00a0km\u00b2).\nUna piccola parte della sponda orientale del lago di Costanza (complessivi 536\u00a0km\u00b2) fa parte del territorio austriaco (Vorarlberg).\nAlcuni laghi alpini minori sono importanti mete turistiche estive, in particolare i laghi della Carinzia (W\u00f6rthersee, Millst\u00e4tter See, Ossiacher See e il Wei\u00dfensee). Altri laghi prealpini si trovano nel Salzkammergut."}
{"id": "516888", "revid": "1226", "url": "https://it.wikipedia.org/wiki?curid=516888", "title": "Post-comunismo", "text": ""}
{"id": "516890", "revid": "1226", "url": "https://it.wikipedia.org/wiki?curid=516890", "title": "Postcomunismo", "text": ""}
{"id": "516892", "revid": "729019", "url": "https://it.wikipedia.org/wiki?curid=516892", "title": "CANT Z.506", "text": "Il CANT Z.506 \"Airone\" era un idrovolante a doppio galleggiante trimotore ad ala bassa, multiruolo, prodotto dalla Italiana Cantieri Riuniti dell'Adriatico, Cantiere Navale Triestino (C.R.D.A. CANT) dalla met\u00e0 degli anni trenta.\nInizialmente progettato come aereo civile, venne utilizzato come idrovolante postale e da trasporto, e - durante la seconda guerra mondiale - come bombardiere, ricognitore e mezzo da soccorso, da Regia Aeronautica, Regia Marina, Aeronautica Cobelligerante Italiana, Aeronautica Nazionale Repubblicana e dalla Luftwaffe. La versione militare si rivel\u00f2 uno dei migliori idrovolanti mai costruiti e, nonostante avesse la struttura in legno, era in grado di operare anche in condizioni atmosferiche proibitive (con vento a forza 5). La Polonia ricevette un esemplare tre giorni prima dell'invasione tedesca. Alcuni esemplari da salvataggio in mare restarono in servizio fino al 1959.\nStoria.\nSviluppo.\nProgettato dall'ingegnere Filippo Zappata, il CANT Z.506 venne portato in volo la prima volta il 19 agosto 1935, ai comandi del pilota collaudatore Mario Stoppani. L'aereo era stato disegnato come un idrovolante a doppio galleggiante per il trasporto di 12-14 passeggeri, propulso da tre motori radiali Piaggio Stella P.IX da 455\u00a0kW (610\u00a0hp). Derivava dal pi\u00f9 grande e pi\u00f9 pesante Z.505. Lo Z.506 era caratterizzato dall'impiego ancora massiccio del legno come materiale strutturale. La fusoliera a struttura ellittica aveva struttura lignea, rivestita in lamelle di legno toulipier. Aveva una chiglia di fondo con tre paratie collegate ai tre longheroni alari, del tipo in legno a scatola, collegati da centine lignee, costituenti comparti stagni con rivestimento in compensato telato. Le ali, con marcato diedro, erano anch'esse in legno, con ipersostentatori e alettoni di grandi dimensioni. I galleggianti, a carenatura idrodinamica, erano realizzati in duralluminio e rivestiti in \"chitonal\" e al loro interno si trovavano diversi compartimenti stagni. Erano uniti alla fusoliera mediante tubi d'acciaio sagomati controventati. Gli otto serbatoi disposti nelle ali contenevano al massimo 4.148 litri (kg. 3.020), normalmente kg 2.150..\nEntr\u00f2 in produzione nel 1936, come Z.506A, presso i Cantieri Riuniti dell'Adriatico e il Cantiere Navale Triestino, (da cui C.R.D.A. CANT), a Monfalcone. Il modello di serie era propulso dai pi\u00f9 potenti motori radiali Alfa Romeo 126 RC.34 da 750 CV (552 kW).\nNe fu realizzata una versione per usi militari (versione B, bellica) che si differenziava dalla prima versione civile per la presenza di una gondola sotto la fusoliera e la cabina di pilotaggio rialzata e che venne prodotto anche dalla Piaggio, sotto licenza, a Finale Ligure.\nImpiego operativo.\nCivile.\nIl Z.506A entr\u00f2 in servizio nel 1936 con la compagnia aerea Ala Littoria su rotte attorno al mar Mediterraneo tra cui la linea dell'Impero Roma-Siracusa-Bengasi e quella Napoli-Trapani-Tunisi. Pilotato per lo pi\u00f9 da Mario Stoppani, il Z.506A stabil\u00ec una serie di record di quota, velocit\u00e0 e distanza, per la sua classe, tra il 1936 ed il 1938, inclusi quelli di velocit\u00e0 sui 5000\u00a0km (308.25\u00a0km/h), sui 2000\u00a0km (319.78\u00a0km/h) e sui 1000\u00a0km (322.06\u00a0km/h). In seguito vol\u00f2 per 5383.6\u00a0km in circuito chiuso. Trasportava un peso di 2000\u00a0kg a 7810 metri e di 5000\u00a0kg a 6917 m.\nPrimati.\nNel 1936 lo Z.506 conquist\u00f2, con l'equipaggio composto dal collaudatore Mario Stoppani assieme ad Amelio Novelli, ben otto primati di velocit\u00e0 con carichi progressivi sui 1.000 e 2.000 km. Successive versioni, dotate prima di motori Wright R-1820 Cyclone 9 da 750 CV e successivamente di tre Alfa Romeo 126 RC.34 di pari potenza, si aggiudicarono altri 16 primati internazionali di velocit\u00e0 e altezza.\nMilitare.\nGuerra civile spagnola.\nLo Z.506 ebbe il suo esordio ad uso militare durante la guerra civile spagnola nei reparti dell'Aviazione Legionaria a supporto della fazione franchista. Furono quattro gli esemplari forniti utilizzati come supporto ed assistenza per le unit\u00e0 navali, affiancando, nel luglio 1938, i nove CANT Z.501. Alla fine del conflitto vennero ceduti al neofondato Ej\u00e9rcito del Aire.\nSeconda guerra mondiale.\nAllo scoppio della seconda guerra mondiale la Regia Aeronautica aveva gi\u00e0 in linea 97 CANT ripartiti in due stormi da Bombardamento Marittimo e in alcune Squadriglie da Ricognizione Marittima, come all'idroscalo di Marsala. Uno Stormo era in Sardegna, l'altro a Brindisi. Entrambi presero parte a numerosi eventi bellici. In particolare i CANT Z.506 in forza allo stormo di Brindisi parteciparono alla battaglia di Punta Stilo. I CANT Z.506 furono impiegati anche sul fronte greco, contro obiettivi costieri e sul canale di Corinto. Rilevante fu il loro impiego per la conquista delle isole, fra cui Corf\u00f9, Cefalonia e Zante. Sciolti i reparti da Bombardamento Marittimo, in seguito alle perdite dovute agli attacchi dei caccia nemici, il CANT continu\u00f2 ad essere utilizzato esclusivamente con le squadriglie da Ricognizione. Altre due versioni erano in linea con il Soccorso Aereo: tutti gli esemplari civili vennero requisiti e trasformati in aerei ambulanza e fu realizzata direttamente sullo schema della versione B, la versione S (sanitaria).\nQuando l'Italia entr\u00f2 in guerra il 10 giugno 1940, non esistevano reparti dedicati all'attivit\u00e0 di ricerca e soccorso in mare. Quello stesso giorno furono costituite quattro \"Squadriglie\" per il soccorso, ad Orbetello. Si trattava della 612\u00aa, basata a Stagnone, con gli aerei con gli identificativi DAMB, GORO, BUIE, CANT (il prototipo) e POLA, e la 614\u00aa, a Bengasi, con gli esemplari DUCO, ALA, DODO e DAIM. Due altre sezioni con due aerei ciascuna, erano basate a Torre del Lago e, nell'Egeo, a Lero, in seguito trasferita a Rodi.\nMa anche questi velivoli subirono forti perdite in quanto la loro colorazione bianca con le croci rosse, se da un lato li rendeva facilmente visibili, non impediva gli attacchi dei caccia alleati che li abbattevano in serie. Il 12 giugno 1941, al largo di Malta, gli Hawker Hurricane del 46 \"Squadron\" abbattevano un primo CANT e poco dopo i caccia del 249 Sqd abbattevano un secondo Airone in versione \"soccorso\", con la \"registrazione civile\" I-POLA, inviato a soccorrere l'equipaggio del primo. Ricordava il \"Sergeant\" Etchells, in \"249 at Malta\":\nOccasionalmente, per\u00f2, i CANT 506 riuscivano a respingere o addirittura ad abbattere l'aereo Alleato che li attaccava. Il 7 gennaio 1943, un idrovolante ricognitore della 188\u00aa Squadriglia fu attaccato sul Mediterraneo da due Bristol Blenheim. Mentre il pilota Maresciallo Ambrogio Serri si dirigeva verso la Sardegna, l'Armiere Pietro Bonannini, sparando cinque raffiche, riusc\u00ec a colpire con la mitragliatrice da 12,7 mm un primo Blenheim, che fu costretto ad ammarare. Il secondo Blenheim allora si lanci\u00f2 sul CANT mitragliandolo. Bonannini fu ferito ma con due raffiche riusc\u00ec a colpire l'aereo nemico, che vir\u00f2 e cadde in mare. Bonannini, durante la guerra, ottenne due Medaglie d'argento e una di bronzo al valore militare.\nL'8 settembre 1943 gli \"Aironi\" operativi superstiti erano una settantina, tutti nell'aviazione della Regia Marina.\nUna quarantina di \"506\" erano dislocati al centro-nord o in zone soggette ad influenza germanica. I tedeschi mostrano subito interesse per il CANT e requisiscono tutti gli esemplari su cui riescono a mettere le mani. Molti vengono impiegati nell'Alto Adriatico, soprattutto per salvataggi in mare e trasporto feriti. Alcuni 506C catturati a Vigna di Valle vengono trasferiti a Venezia ed utilizzati per voli di inquadramento della flak e per collegamenti con Pola, Trieste e la Dalmazia, fino al 1944. Il 9 giugno, un \"506\" fu attaccato, incendiato e costretto a un ammaraggio nella zona nord-ovest del Mar Adriatico.. Il reparto Egeo della RSI ne ripristin\u00f2 alcuni. La Luftwaffe impiego gli \"Aironi\" anche in Germania, in Polonia, in Francia e sulle isole greche. I CANT della 171\u00aa Squadriglia continuarono ad effettuare missioni di soccorso e salvataggio in mare dalla base di Tolone con equipaggi misti. Alcuni \"506\" catturati dai tedeschi, con equipaggi italiani, operarono sul Mar Baltico, nel 1944, pattugliando gli accessi di Peenem\u00fcnde, sito delle bombe volanti V-2..\nL'82\u00ba Gruppo Autonomo Idrovolanti, dell'Aeronautica Cobelligerante Italiana oper\u00f2 con CANT Z.506.\nPeriodo postbellico.\nAlcuni \"Aironi\" restarono in servizio nella rifondata Aeronautica Militare fino al 1960 nei reparti dedicati alle operazioni di ricerca e soccorso.\nVersioni.\nZ.506B (Bombardamento)\nZ.506C (inizialmente Cyclone poi Civile)\nZ.506S (Soccorso)\nVelivoli attualmente esistenti.\nL'unico esemplare sopravvissuto \u00e8 un 506 B, prodotto nel 1941. Appartiene al 15\u00ba lotto, il quart'ultimo, ed ha il numero di costruzione MM.45425. Fu collaudato da Nicol\u00f2 Lana il 19 dicembre 1941 ed immatricolato con il numero 84-4. Fu consegnato il 12 gennaio 1942 ed assegnato alla 186\u00aa Squadriglia, basata ad Augusta, e svolse la prima missione il 12 gennaio 1942. \u00c8 esposto al Museo storico dell'aeronautica di Vigna di Valle, Bracciano (Roma)."}
{"id": "516893", "revid": "729019", "url": "https://it.wikipedia.org/wiki?curid=516893", "title": "Jake Roberts", "text": " Attualmente \u00e8 sotto contratto con la All Elite Wrestling, in cui svolge il ruolo di manager on screen di Lance Archer.\nDebutt\u00f2 nel 1974 nella Mid-South Wrestling Association, all'epoca parte del circuito della National Wrestling Alliance. Nel 1986 approd\u00f2 alla World Wrestling Federation e partecip\u00f2 a \"WrestleMania II\", dove sconfisse George Wells con un fulmineo DDT. Sebbene in WWF non abbia conquistato alcun titolo, Roberts fu comunque inserito in diverse faide con wrestler come Ricky \"The Dragon\" Steamboat, \"Macho Man\" Randy Savage, The Honky Tonk Man, Andr\u00e9 the Giant, Ted DiBiase e The Undertaker.\nRoberts deve il soprannome \"Snake\" al fatto che era solito portare con s\u00e9 un serpente durante i match e nel backstage; il pi\u00f9 famoso tra i suoi \"accompagnatori\" \u00e8 stato sicuramente il pitone Damien. Questa peculiarit\u00e0, insieme al grande carisma, lo ha reso uno dei heel pi\u00f9 noti nella storia della WWF, fungendo da esempio per wrestler delle generazioni successive non solo per l'azione sul ring, ma anche per i segmenti e le interviste al celebre \"Snake Pit\". Lo stesso Roberts ha raccontato la genesi del suo celebre ring name durante un'intervista dove ha affermato di aver preso spunto dal soprannome di uno dei suoi idoli giovanili, il giocatore di football americano Ken \"The Snake\" Stabler, quarterback degli Oakland Raiders dal 1970 al 1979 e vincitore del Super Bowl nel 1977; per completare l'opera scelse il nome Jake che gli era sempre piaciuto e lo un\u00ec al cognome Roberts per ottenere le iniziali J.R. come quelle del cattivo del telefilm \"Dallas\".\n\u00c8 l'inventore della tecnica nota come DDT, utilizzata come mossa finale. Il nome si rif\u00e0 all'omonimo insetticida, per sottolinearne la pericolosit\u00e0 e la rapidit\u00e0 d'uso, ma \u00e8 al contempo l'acronimo di \"Damien's Dinner Time\" (\"ora di cena di Damien\").\nDopo un lungo periodo lontano dal ring, dovuto principalmente all'abuso di alcool e droghe, ha deciso di sottoporsi al trattamento riabilitativo di quattordici settimane pagato dalla WWE nel dicembre 2007. Ha annunciato il suo ritiro il 22 agosto 2010, durante un evento di una federazione indipendente nel territorio di New York, e il 5 aprile 2014 \u00e8 stato introdotto nella WWE Hall of Fame.\nIl periodo di riabilitazione \u00e8 stato rappresentato nel documentario \"The Resurrection of Jake the Snake\".\nCarriera.\nBiografia.\nFiglio dell'imponente lottatore Aurelian \"Grizzly\" Smith, vincitore di numerose cinture di coppia nell'AWA e nella NWA negli anni sessanta e settanta, Jake crebbe in una famiglia dove il wrestling professionistico era molto presente data la professione del padre. Roberts inoltre \u00e8 fratello (stesso padre, madre diversa) di altri due wrestler: l'ex campionessa mondiale WWF Women World Championship Rockin' Robin (Robin Smith), e Sam Houston (Michael Smith), jobber che milit\u00f2 in WWF negli anni ottanta.\nGli inizi.\nRoberts inizi\u00f2 la sua carriera di wrestler nel 1974 in Louisiana, sia come arbitro che come lottatore, facendosi le ossa in federazioni quali la Mid-South Wrestling, la Mid-Atlantic Championship Wrestling, e la Georgia Championship Wrestling. Fu nella National Wrestling Alliance durante il 1983 che Roberts entr\u00f2 a far parte della stable di Paul Ellering denominata Road Warriors, e inizi\u00f2 un feud con Ron Garvin per il titolo NWA World Television Championship che si protrasse fino al 1984. Nel 1984, Roberts entr\u00f2 nella World Class Championship Wrestling alleadosi con \"Gentleman\" Chris Adams e Gino Hernandez nella loro faida contro la famiglia Von Erich, e vincendo nel frattempo il WCCW Television Title e il 6-Man Tag Team Title (insieme ad Adams ed Hernandez). Roberts fece ritorno alla Mid-South Wrestling nel 1985, per poi andarsene definitivamente nel febbraio 1986 per approdare in WWF, dopo un feud con Dick Slater, durante il quale riusc\u00ec a vincere per la seconda volta il North-American Title.\nWorld Wrestling Federation.\n1986\u20131988.\nIl primo feud importante di Roberts in WWF, fu quello che lo contrappose a Ricky \"The Dragon\" Steamboat. Il feud ebbe inizio durante una puntata di \"Saturday Night's Main Event\" andata in onda a livello nazionale nel 1986. Roberts esegu\u00ec un DDT su Steamboat facendolo sbattere sul pavimento in cemento dell'arena davanti agli occhi atterriti di sua moglie, Bonnie, che aveva iniziato a molestare prima di essere interrotto da Steamboat. Tramortito The Dragon, Jake mise il suo serpente Damien addosso all'esanime Steamboat, mettendoglielo anche in bocca. In seguito lo stesso Roberts affermer\u00e0 che era stato inizialmente contrario alla storyline perch\u00e9 temeva di poter infortunare seriamente, o peggio uccidere, Steamboat sul serio. Mentre Vince McMahon e il booker George Scott spingevano perch\u00e9 il DDT fosse fatto sul pavimento, Roberts rifiut\u00f2 finch\u00e9 Steamboat stesso non gli disse che sarebbe stato in grado di proteggersi adeguatamente all'impatto e che quindi non aveva niente di cui preoccuparsi. Il feud prosegu\u00ec con Steamboat vincitore della maggior parte dei confronti tra i due (ne perse solo uno per conteggio fuori dal ring). L'incontro decisivo si tenne al \"Saturday Night's Main Event\" del 13 settembre 1986, dove Ricky port\u00f2 con s\u00e9 un drago di Komodo per tenere a bada Damien, e riusc\u00ec a battere Roberts. Nello stesso periodo, dato il buon successo che stava riscuotendo il suo personaggio, a Roberts venne affidato uno spazio personale in TV chiamato \"The Snake Pit\", che debutt\u00f2 durante la prima puntata di \"WWF Wrestling Challenge\". Lo \"Snake Pit\" si ispirava al precedente \"Piper's Pit\" di Roddy Piper, ed era uno spazio interviste nel quale Roberts faceva domande ai vari wrestler e manager circa i loro feud in corso di svolgimento. Il segmento venne poi trasportato a \"WWF Superstars of Wrestling\" (in sostituzione del \"Piper's Pit\" ormai conclusosi) per poi terminare nel luglio 1987.\nNel novembre 1986 Roberts sfid\u00f2 \"Macho Man\" Randy Savage per il titolo Intercontinentale. Prima del match, l'annunciatore Vince McMahon disse che il pubblico avrebbe probabilmente sostenuto Savage (anche se era anche lui un heel) contro un individuo depravato come Roberts. Invece, con grande sorpresa di McMahon e del telecronista Jesse Ventura, i fan osannarono Roberts durante tutto l'incontro. Il match termin\u00f2 con una doppia squalifica. All'epoca, la WWF stava cercando di promuovere un feud tra Roberts e Hulk Hogan, ma quando i dirigenti si accorsero che il pubblico parteggiava per Roberts anzich\u00e9 per Hogan nella maggior parte dei casi, il progetto venne frettolosamente accantonato.\nJake divent\u00f2 ufficialmente un face durante la faida con The Honky Tonk Man. L'impersonatore di Elvis attacc\u00f2 Roberts colpendolo con la sua chitarra, durante un'intervista allo \"Snake Pit\". Il colpo che Honky Tonk Man diede a Roberts con la chitarra, gli infortun\u00f2 realmente il collo. L'attacco port\u00f2 al loro match a \"WrestleMania III\" dove Roberts si present\u00f2 con Alice Cooper al suo angolo. Il match non fu memorabile e Jake fu sconfitto in maniera beffarda e umiliante, ma si prese una grossa rivincita quando lui e Cooper immobilizzarono Jimmy Hart e lo fecero \"stritolare\" da Damien, tra il boato del pubblico. In seguito Jake cerc\u00f2 diverse volte di strappare la cintura di campione Intercontinentale a Honky Tonk Man per tutto il resto del 1987, senza per\u00f2 mai riuscirvi.\nProbabilmente il feud pi\u00f9 celebre di Roberts in WWF fu quello contro \"Ravishing\" Rick Rude, colpevole di aver importunato la vera moglie di Roberts, Cheryl, che si era rifiutata di baciarlo. Ci\u00f2 diede inizio ad una lunga faida che si protrasse per tutta l'estate del 1988. Rude si fece addirittura disegnare sul costume all'altezza dei genitali l'effigie di Cheryl e cominci\u00f2 a portarla cos\u00ec raffigurata in ogni suo match, facendo impazzire di gelosia il marito Jake, che spesso e volentieri interferiva negli incontri del rivale, come in quello svoltosi a \"Summer Slam\" '88 tra Rude e Junkyard Dog. Il primo dei molti scontri fra The Snake e Ravishing Ric Rude avvenne a WrestleMania IV il 27 marzo 1988, nel primo turno del torneo per assegnare il vacante titolo del mondo WWF, ma l'odio reciproco tra i due contendenti fu tale che non bastarono 15 minuti di lotta per stabilire il vincitore e il match fin\u00ec in pareggio per limite di tempo.\n1989\u20131990.\nDopo Rude il prossimo avversario di Jake fu l'enorme Andr\u00e9 the Giant, che si era rivelato letteralmente terrorizzato dai serpenti. Durante una puntata di \"Saturday Night's Main Event\", Roberts e Rude si stavano affrontando in un match, quando arriv\u00f2 Andr\u00e9 in aiuto di Rude. Roberts utilizz\u00f2 il suo serpente, Damien, per spaventare Andre fino a provocargli quasi un \"infarto\" (kayfabe). Il feud termin\u00f2 con la vittoria di Jake per squalifica di Andre a WrestleMania V. Poco tempo dopo la fine del feud con Andr\u00e9, Roberts si scontr\u00f2 con Ted DiBiase. L'oggetto del contendere tra i due, era la cintura Million Dollar Belt di DiBiase. La resa dei conti avvenne a WrestleMania VI, dove in un match con la cintura da un milione di dollari in palio, DiBiase sconfisse Roberts per count-out.\nDopo un breve feud interlocutorio con Bad News Brown nell'estate del 1990 Roberts si trov\u00f2 davanti Rick \"The Model\" Martel che lo accec\u00f2 da un occhio (kayfabe) spruzzandogli in faccia il suo profumo. Nella storyline Roberts inizi\u00f2 addirittura ad indossare una lente a contatto bianca sull'occhio offeso, al fine di \"provare\" che era realmente stato accecato. Dopo diversi scontri, il feud culmin\u00f2 in un \"Blindfold Match\" a WrestleMania VII, nel quale entrambi i contendenti indossavano dei cappucci neri che gli impedivano di vedere. L'incontro, uno dei pi\u00f9 lenti e meno riusciti incontri di \"Wrestlemania\" di tutti i tempi, termin\u00f2 quando Roberts schien\u00f2 Martel dopo averlo steso con la sua mossa DDT.\n1991\u20131992.\nA met\u00e0 1991 Roberts si imbarc\u00f2 in una faida con Earthquake dopo che il canadese aveva letteralmente \"spappolato\" Damien con un paio di \"Earthquake Splash\" uccidendolo sul colpo durante un incontro trasmesso in televisione. Nella vita reale Damien era morto di vecchiaia qualche tempo prima, e per giustificarne l'assenza agli occhi del pubblico, venne ideata questa \"macabra\" storyline che fece infuriare gli animalisti dell'epoca. In realt\u00e0, la sacca di Roberts non conteneva nessun serpente, bens\u00ec carne di hamburger con un piccolo motorino dislocato all'interno per far sembrare che il sacco si muovesse. Il feud si spinse ancora pi\u00f9 in l\u00e0 nel cattivo gusto, quando nelle settimane seguenti, Earthquake incominci\u00f2 ad apparire a \"WWF Prime Time Wrestling\" con in testa un cappello da cuoco e servendo dei \"Quakeburgers\" al conduttore Lord Alfred Hayes, rivelandogli poi che erano fatti con la carne di Damien. Da parte sua, Roberts apparve al \"Barbershop\" di Brutus Beefcake dicendo: \u00abYou could do two things: Roll over and die, or get yourself a bigger snake\u00bb (\u00abPotresti fare due cose: arrenderti e morire, o prendere un serpente pi\u00f9 grande\u00bb), presentando al mondo il suo nuovo pitone \"Lucifer\", presunto fratello maggiore di Damien. Quella che sarebbe potuta essere la rivalit\u00e0 pi\u00f9 forte e sentita fra quelle sostenute da Jake in WWF, non si svilupp\u00f2 mai compiutamente, dato che Roberts ed Earthquake si affrontarono solamente durante qualche house show e in un solo ppv, tra l'altro minore, l'inglese UK Rampage del 24 aprile, dove Roberts perse per conteggio fuori dal ring.\nNell'estate del 1991 Roberts diede i primi segni del suo passaggio tra le file dei \"cattivi\" durante delle scenette televisive che lo vedevano addestrare Ultimate Warrior in vista di un match contro The Undertaker. Nelle scenette, Roberts spiegava a Warrior che, dopo aver superato tre prove, avrebbe conquistato \"il sapere del lato oscuro\" che gli avrebbe permesso di sconfiggere Undertaker. I segmenti televisivi videro Warrior rinchiuso dentro una bara; sepolto vivo; e rinchiuso in una cella piena zeppa di serpenti. Durante l'ultima scena, Warrior apr\u00ec una cesta che doveva contenere la \"risposta\", ma invece vi trov\u00f2 dentro un cobra reale (finto) che lo morse. Mentre Warrior \"sveniva\" a causa degli \"effetti\" del morso, Roberts fu raggiunto da Undertaker e Paul Bearer, rivelando al pubblico che i tre erano in combutta fra di loro; Jake chiuse la puntata affermando: \u00abNever trust a snake\u00bb (\u00abMai fidarsi di un serpente\u00bb). Furono anche programmati una serie di incontri tra Roberts e Warrior, ma nel mese di agosto la faida venne cancellata a causa del licenziamento di Ultimate Warrior dalla WWF dopo SummerSlam, dove invece Roberts attacc\u00f2 selvaggiamente \"Macho Man\" Randy Savage ed Miss Elizabeth al loro ricevimento di nozze. Arriv\u00f2 per\u00f2 Sid Justice a difendere la coppia di finti novelli sposi (Savage e la Hulette erano gi\u00e0 sposati dal 1984 nella vita reale) e si schier\u00f2 contro Roberts. I due iniziarono un breve feud, che ebbe termine a causa di un infortunio reale che Sid si era procurato ad un bicipite. Il naturale prossimo avversario di Roberts fu Savage che doveva ancora lavare l'onta dell'attacco precedentemente subito. Durante la puntata del 21 ottobre di \"WWF Superstars of Wrestling\", Roberts imprigion\u00f2 Savage tra le corde del ring e gli fece morsicare l'avambraccio da un vero cobra (al quale era stato privato sia dei denti che delle ghiandole velenifere), scioccando il pubblico ed i telespettatori da casa. Secondo quanto riferito da Roberts nel DVD \"Pick Your Poison\", ebbe dei seri problemi a far mollare la presa al serpente che sembrava non volersi staccare dal braccio di Savage.\nA seguito dell'attacco il presidente WWF Jack Tunney proib\u00ec a Roberts di portare ancora serpenti sul ring e reintegr\u00f2 Savage come wrestler attivo per permettergli di vendicarsi. Savage e Roberts si scontrarono nei mesi seguenti in diverse occasioni. Il primo match tra i due ebbe luogo al pay-per-view \"Tuesday in Texas\" il 3 dicembre 1991 a San Antonio, Texas, e vide Savage uscire vittorioso; i due continuarono a lottare anche dopo la fine dell'incontro, e Roberts esegu\u00ec una serie di DDT su Savage. The Snake chiese poi che Elizabeth si inginocchiasse e lo supplicasse di fermare l'assalto, ma quando si sent\u00ec insoddisfatto delle suppliche di lei, la schiaffeggi\u00f2 nel bel mezzo del ring. Il feud prosegu\u00ec all'inizio del 1992, includendo anche l'eliminazione di Roberts da parte di Savage dalla Royal Rumble di quell'anno. La conclusione della faida si ebbe a \"Saturday Night's Main Event\", con Savage che alla fine prevalse sul cattivo. Dopo il match, Roberts si rifugi\u00f2 nel backstage ed impugn\u00f2 una sedia in metallo preparandosi a colpire chi fosse entrato per primo, Savage o Elizabeth. Proprio quando Roberts stava per colpire, una figura misteriosa lo ferm\u00f2. L'individuo si rivel\u00f2 essere Undertaker in procinto di diventare un face della federazione.\nL'incidente nel backstage port\u00f2 ad un feud con Undertaker che termin\u00f2 a WrestleMania VIII, con la sconfitta di Roberts ad opera del becchino. L'incontro disputato a WrestleMania VIII sarebbe stato l'ultimo di Roberts nella WWF per circa quattro anni. Jake lasci\u00f2 la federazione a causa di forti contrasti con Vince McMahon che non voleva farlo entrare nello staff degli sceneggiatori nonostante glielo avesse promesso in precedenza.\nWorld Championship Wrestling (1992\u20131993).\nRoberts pass\u00f2 alla World Championship Wrestling insieme al padre, Grizzly Smith, cercando in tal modo di dare uno scossone positivo alla sua carriera che stava attraversando un momento di stanca in WWF. Il suo passaggio in WCW fu molto sponsorizzato dalla compagnia, che, con Ric Flair sotto contratto con la WWF, punt\u00f2 decisamente sul carismatico Jake come nuovo top heel della federazione da contrapporre al favorito del pubblico Sting. Appena arrivato Roberts si schier\u00f2 subito dalla parte dei \"cattivi\" Barbarian e Cactus Jack nel loro feud contro Sting e Nikita Koloff.\nIl debutto di Roberts in WCW avvenne il 2 agosto 1992 a Baltimora, nel Maryland, con un attacco a tradimento ai danni di Sting che rese il wrestler non in grado di partecipare al match per il titolo che doveva disputare la sera stessa contro Big Van Vader (al suo posto lott\u00f2 Ron Simmons che vinse il titolo mondiale). Si stava disputando un match tra Ric Rude e Nikita Koloff per il titolo USA, quando irruppe sulla scena Cactus Jack cercando di colpire con una sedia Koloff, Sting, che era il commentatore ospite della serata, si alz\u00f2 dalla poltrona per aiutare Nikita. A quel punto fece la sua entrata Jake \"The Snake\" che stese Sting con due DDT consecutivi effettuati sulla sedia in ferro portata sul ring da Cactus. Poi cerc\u00f2 anche di posare il suo serpente su uno Sting privo di sensi, ma venne fermato da Simmons, da Barry Windham, e dagli Steiner Brothers, accorsi in aiuto dell'amico. Il primo incontro ufficiale di Roberts in WCW, ebbe luogo a Chicago una settimana dopo, dove Jake sconfisse sonoramente Marcus Alexander Bagwell. Dopo un altro attacco a tradimento, questa volta ai danni di Dustin Rhodes (altro amico di Sting), a \"\" la squadra di Jake vinse un 4-men elimination tag match contro Sting e soci. Roberts effettu\u00f2 lo schienamento decisivo proprio su Sting, alimentando ancor di pi\u00f9 la tensione tra i due. La resa dei conti tra Roberts e Sting venne fissata per il PPV \"Halloween Havoc\" 1992. L'incontro, un Coal Miner's Glove match (la stipulazione del match era stata decisa per sorteggio), fu uno dei peggiori in assoluto mai disputati in WCW e ricevette delle recensioni pessime sia dagli addetti ai lavori che dai fan. Poco tempo dopo Roberts lasci\u00f2 la federazione senza aver vinto nessun titolo importante.\nAsistencia Asesor\u00eda y Administraci\u00f3n (1993\u20131994, 1997).\nDopo l'esperienza in WCW, Roberts, vistosamente appesantito a causa dell'abuso di alcool, debutt\u00f2 nella federazione messicana Asistencia Asesor\u00eda y Administraci\u00f3n nell'aprile 1993, causando la sconfitta di Konnan in un match \"carriera contro carriera\" a \"TripleMania I\". Konnan e Jake si scontrarono per tutto il 1994 fino ad arrivare al pay-per-view \"TripleMania II-C\", durante il quale Konnan sconfisse Roberts in un Hair vs. Hair Match.\nPer qualche mese nel corso del 1997, Roberts lott\u00f2 ancora nella AAA, combattendo in coppia con Gorgeous George III, Glenn Jacobs, e Rick Bognar. Gli incontri non ebbero successo e Roberts lasci\u00f2 la compagnia dopo \"TripleMania V\".\nSmoky Mountain Wrestling (1994).\nMentre combatteva nella federazione messicana, Roberts inizi\u00f2 a competere anche nella Smoky Mountain Wrestling, la federazione messa in piedi da Jim Cornette nel 1991. Il 2 maggio 1994, The Snake riusc\u00ec a sconfiggere il campione mondiale \"Dirty White Boy\" Tony Anthony, con l'aiuto del misterioso wrestler Kendo The Samurai. Diventato campione mondiale SMW, Jake cominci\u00f2 un regno di terrore che dur\u00f2 per 2 mesi, continuando sempre a scontrarsi con Dirty White Boy. Il suo nuovo \"look\" con la testa rasata (conseguenza forzata della sconfitta nel match contro Konnan a \"Triplemania II-C\") incuteva timore, e non mancarono sue lunghissime interviste nelle quali ostentava la sua pericolosit\u00e0 e il suo dubbio stato di sobriet\u00e0 mentale. Inoltre Roberts si rese protagonista di episodi violenti e crudeli come il DDT inflitto alla valletta e compagna di Anthony, la Dirty White Girl, davanti all'ex campione che assisteva impotente (una versione estremizzata di quello che era successo con Macho Man ed Elizabeth in WWF nel 1991). Roberts perse il titolo mondiale SMW il 5 luglio 1994 proprio contro Dirty White Boy. Per il resto dell'anno e per tutto il 1995, Jake Roberts rimase inattivo lontano dal ring a causa dei suoi problemi personali con alcool e droga.\nRitorno alla World Wrestling Federation (1996\u20131997).\nRoberts ritorn\u00f2 in WWF alla \"Royal Rumble 1996\", con un personaggio tornato face e diventato timorato di Dio, che citava passi della Bibbia. Per tener fede alla sua attuale gimmick, il suo nuovo serpente, un pitone albino, venne chiamato \"Rivelazione\" (dal \"Libro della Rivelazione\"). La gimmick prendeva spunto dalla vita reale di Roberts, che era recentemente diventato un \"Cristiano Rinato\".\nDurante questo secondo periodo passato in WWF, Roberts venne contrapposto a Stone Cold Steve Austin nella finale del torneo \"King of the Ring\" di quell'anno. A causa dei pesanti infortuni che aveva subito nel precedente match di semifinale contro Vader, Austin riusc\u00ec a sconfiggerlo facilmente e prese in giro la sua religiosit\u00e0 citando un passo della Bibbia () con una frase che diventer\u00e0 poi famosa: \"\u00abYou sit there, and you thump your Bible, and you say your prayers, and it didn't get you anywhere... Talk about your psalms, talk about your John 3:16 ... Austin 3:16 says I just whipped your ass!\u00bb\" (\u00abTi siedi l\u00e0 a percuotere la tua Bibbia, e dici le tue preghiere, e tutto questo non ti ha portato da nessuna parte ... Parli dei tuoi salmi, parli del tuo Giovanni 3:16 ... Austin 3:16 ti dice che ti ho appena preso a calci in culo!\u00bb). \"Austin 3:16\" divenne una delle catchphrase pi\u00f9 famose della storia del wrestling ed \u00e8 in qualche modo indicata come l'inizio dell'Era Attitude. Dopo la sconfitta a \"King of the Ring\", il prossimo feud programmato per Roberts fu quello contro Jerry \"The King\" Lawler, la cui storyline prevedeva la messa in ridicolo dei reali problemi di Roberts con l'alcolismo.\nNel novembre del 1996, Roberts, Vader, e Brother Love apparvero nella sit-com della ABC \"Crescere, che fatica!\". All'inizio del 1997, la WWF consigli\u00f2 a Roberts di smettere di combattere sul ring per intraprendere una carriera dietro le quinte. Dato che amava ancora lottare, Jake non prese bene la decisione della compagnia. Questo fatto lo port\u00f2 a far uso smodato di droghe ed alcool. Venne infine licenziato nel febbraio 1997. Secondo il DVD \"Pick Your Poison\", il licenziamento fu la causa della separazione dalla moglie Cheryl, che chiese il divorzio.\nExtreme Championship Wrestling (1997\u20131998).\nDurante l'estate del 1997, Jake debutt\u00f2 nella Extreme Championship Wrestling. La sua entrata in scena avvenne alla fine di un match tra Lawler e Tommy Dreamer. Quando il match era verso la fine, le luci dell'arena si spensero improvvisamente. Pochi secondi dopo, quando torn\u00f2 la luce, Roberts era in piedi al centro del ring, in abiti civili, dopo aver eseguito un DDT su Dreamer. Subito dopo sembr\u00f2 voler stringere la mano all'attonito Lawler, ma, invece gli fece un braccio teso a tradimento stendendolo, e lo mise di peso sopra Dreamer permettendogli quasi di vincere l'incontro prima di uscire dal ring. The Snake torn\u00f2 sul ring nel ppv \"Terry Funk's Wrestlefest\", in occasione di uno dei tanti addii al wrestling di Funk. Questa volta combatt\u00e9 in un six-man tag team insieme agli Headhunters e venne sconfitto dal trio giapponese composto da Hakushi, Hayabusa e Masato Tanaka.\nSuccessivamente dirad\u00f2 molto la presenza sul ring e la sua unica partecipazione a un ppv fu a \"November to Remember\" il 1\u00ba novembre 1998 dove fu il partner a sorpresa di Tommy Dreamer in un match contro Justin Credible e Jack Victory. Questa volta Jake riusc\u00ec a conquistare la vittoria.\nIl caso \"Heroes of Wrestling\" (1999).\nNel 1999 il presidente della Fosstone Production, Bill Stone, volle approfittare del grande successo mediatico del wrestling organizzando una serie di pay-per-view con protagonisti wrestler famosi degli anni ottanta e inizio novanta.\nL'evento, svoltosi il 10 ottobre 1999 al \"Casino Magic\" di Bay St. Louis, viene generalmente ricordato per la sua conclusione, che avrebbe dovuto vedere l'esibizione dei due match principali: Jake Roberts contro Jim Neidhart e King Kong Bundy contro Yokozuna. Tuttavia i problemi con alcol e droghe di Roberts impedirono lo svolgimento di quanto programmato: egli si present\u00f2 allo show quasi completamente ubriaco e prima del match con Neidhart doveva registrare un'intervista nella quale avrebbe dovuto sbeffeggiare Neidhart. Dato l'alto livello di intossicazione alcolica il tutto si risolse in una lunga sequela di frasi sconnesse e biascicate nelle quali Roberts utilizz\u00f2 prevalentemente dei giochi di parole basati sul casin\u00f2 dove si svolgeva l'evento. Un segmento in particolare divenne \"virale\" quando venne postato sul sito WrestleCrap: \nDopo l'intervista Roberts si avvicin\u00f2 al ring con il suo caratteristico serpente. Tuttavia dopo aver accennato a tornarsene nel dietro le quinte Roberts mise gi\u00f9 la sacca con il serpente e inizi\u00f2 a parlare con il pubblico. Prima di salire sul ring afferr\u00f2 una donna tra il pubblico e si fece accarezzare il petto nudo, poi tolse il serpente dalla sacca e simul\u00f2 una masturbazione con esso. La regia pass\u00f2 velocemente a riprese ravvicinate del pubblico per non mostrare ci\u00f2 che stava succedendo e quindi molti spettatori da casa non si accorsero nemmeno di quello che stava succedendo. Alla fine dopo essere collassato al centro del ring Roberts cerc\u00f2 di baciare il serpente.\nNel tentativo di salvare il match Bill Stone decise di organizzare al volo un match di coppia tra Roberts-Yokozuna e Bundy-Neidhart. Stone si consult\u00f2 a bordo ring con i wrestler stessi per confermare il tutto. Bundy schien\u00f2 Roberts dopo averlo colpito con uno splash, dopo che Roberts era caduto svariate volte sul ring chiaramente non in grado di combattere. Yokozuna e Stone cercarono di salvare l'evento e la reputazione di Roberts inducendolo ad assalire Stone, in modo da far sembrare il suo comportamento predeterminato come da copione, ma Roberts dimostr\u00f2 scarso interesse e inizi\u00f2 invece a spogliarsi nel bel mezzo del ring prima che la trasmissione venisse bruscamente interrotta.\nIl caso \"Beyond the Mat\" (1999).\nNel 1999 Roberts venne inserito contro il suo volere nel documentario \"Beyond the Mat\". Nel film Roberts \u00e8 ripreso mentre fa numerose tristi considerazioni circa il suo tragico passato, inclusa la morte della sorella e la fine del suo matrimonio. Tra i momenti pi\u00f9 scioccanti suggeriti chiaramente nel film, anche se non mostrati in video, abbiamo Roberts che fuma crack in una stanza d'hotel dopo aver rivisto la figlia Brandy in un appuntamento finito male. Nel 2005, Roberts, insieme ad altri, ha fortemente criticato il film per averlo mostrato sotto una luce negativa, affermando che la descrizione di lui che traspare dal documentario non \u00e8 \"il vero Jake Roberts\". Roberts afferm\u00f2 anche che il regista Barry Blaustein e Terry Funk gli avevano mentito circa le intenzioni del film, dicendogli che avrebbe dovuto essere uno speciale TV sugli effetti dell'abuso di droga ed alcool.\nRitorno in WWE (2005).\nRoberts riapparve a sorpresa alla World Wrestling Entertainment il 14 marzo 2005 durante una puntata di \"Raw\", nella quale si confront\u00f2 con Randy Orton, che si stava preparando per affrontare The Undertaker a \"WrestleMania 21\". Roberts mise in guardia Orton avvertendolo che scontrarsi con Undertaker, specialmente a \"WrestleMania\", poteva essere un'esperienza terribile. Subito dopo rimase vittima di una \"RKO\", la mossa finale di Orton, che lo colp\u00ec per alimentare ancora di pi\u00f9 la sua nomea di \"Legend Killer\". In seguito Roberts collabor\u00f2 con la compagnia per la preparazione di un DVD biografico dedicato alla sua carriera (il gi\u00e0 menzionato \"Pick Your Poison\") che venne infine messo in commercio nel 2005 con il titolo \"Jake the Snake Roberts: Pick Your Poison\".\nTotal Nonstop Action Wrestling (2006\u20132008).\nIl 19 ottobre 2006, Roberts \u00e8 apparso durante una puntata di \"Impact!\". Annunci\u00f2 che avrebbe arbitrato il Monster's Ball Match tra Brother Runt, Abyss, Raven, e Samoa Joe a \"Bound for Glory 2006\". Durante il pay-per-view, esegu\u00ec un DDT su Raven, permettendo a Samoa Joe di vincere il match.\nNel 2008 torn\u00f2 una seconda volta in TNA per un'apparizione di una sera soltanto come ospite al matrimonio tra \"Black Machismo\" Jay Lethal e SoCal Val a \"Slammiversary\".\nCircuito indipendente (2008\u20132011).\nRoberts fece un'apparizione nella federazione locale di Houston, la Pro Wrestling Alliance propriet\u00e0 di Booker T, dove gir\u00f2 uno spot nel quale ammoniva chi volesse entrare nel mondo del wrestling a non ripetere i suoi stessi errori. Ad un certo punto, afferm\u00f2 di amare il mondo del wrestling professionistico pi\u00f9 di ogni cosa al mondo. Il wrestler PWA \"Rockstar\" Robbie Gillmore lo interruppe cercando di farsi amico l'anziano campione mostandogli che indossava una maglietta con disegnato un cobra sul davanti. Roberts aveva appena finito di dire che tutto quel che chiedeva era un po' di rispetto, e si dimostr\u00f2 molto seccato dall'interruzione di Rockstar. Quindi, Roberts attacc\u00f2 Gillmore.\nNel maggio 2009, Roberts si un\u00ec al Jim Rose Circus in occasione dell'evento \"Jim Rose Circus vs. Jake \"The Snake\" Roberts: The Legends Collide Tour\". Una sorta di lunga tourn\u00e9e per gli Stati Uniti che avrebbe toccato 40 citt\u00e0 con la presenza di belle ragazze, wrestling, acrobati da circo, e combattimenti vari.\nNell'agosto 2010 durante uno show 2CW, Roberts parl\u00f2 della recente morte di suo padre e del suo imminente ritiro.\nIl 29 gennaio 2011, Roberts lott\u00f2 in quello che venne definito il suo \"retirement match\", sconfiggendo Sinn Bodhi nel corso di uno show Pro Wrestling Guerrilla durante \"WrestleReunion 5\".\nSporadici match e WWE Hall of Fame (2012\u20132019).\nAll'inizio dell'ottobre 2012 sono circolate voci circa la volont\u00e0 di Roberts di rimettersi in forma in vista di un ultimo periodo come wrestler professionista. Aiutato dall'ex wrestler Diamond Dallas Page, Roberts inizi\u00f2 un programma di allenamento ad Atlanta, Georgia. Page afferm\u00f2 che il loro obiettivo era quello di mantenere Jake pulito dalle droghe, sobrio, e abbastanza in forma per poter tornare ancora una volta sul ring attraverso lo yoga e la meditazione. Page disse quanto Jake fosse sinceramente rammaricato del brutto stato nel quale si era presentato ai fan nell'ultimo periodo della sua carriera, e fermamente deciso a tornare al top per l'ultima volta.\nNel dicembre 2012, Jake \u00e8 stato informato della sua introduzione ufficiale nel Cauliflower Alley Club a votazione unanime.\nDurante un'intervista avvenuta il 6 aprile 2013 al 1Wrestling, dichiara di voler tornare per la Royal Rumble 2014 e vincerla. Il 6 gennaio 2014 Jake \"The Snake\" ha fatto un'apparizione durante una puntata di \"Raw\", gettando il suo serpente \"Revelations\" addosso a Dean Ambrose.\nAnche se non riesce ad essere inserito nel roster dei partecipanti alla Royal Rumble 2014 come avrebbe voluto, durante la puntata di Raw del 27 gennaio 2014, Roberts \u00e8 stato annunciato da Jerry Lawler come secondo prossimo ammesso nella WWE Hall of Fame. Venne introdotto da Dallas Page il 5 aprile 2014. Nel documentario \"The Resurrection of Jake the Snake\", Roberts spieg\u00f2 a Page che la WWE decise di non farlo partecipare alla Royal Rumble 2014 in favore della sua ammissione nella Hall of Fame, ma che la federazione gli ha comunque prospettato la possibilit\u00e0 di farlo partecipare alla successiva edizione.\nIl 18 maggio 2013 Roberts ritorn\u00f2 sul ring per la First State Championship Wrestling, una federazione minore con sede nel Delaware, prendendo parte ad un eight-man tag team match. Jake fece squadra con Eric Chapel e CraziiWolf (Crazii Shea &amp; Greywolf), sconfiggendo Sal Sincere, Steve C Wrestling e Pretty Ugly (Jimmy Dream &amp; Adam Ugly).\nIl 14 giugno 2014 Roberts partecip\u00f2 a un six-man tag team match nella Reborn Wrestling (una federazione di wrestling dalla forte connotazione religiosa con sede a Johnson City, nel Tennessee), lottando insieme a The Stallion e Alex Cage per sconfiggere EZ Money, il campione Reborn Cody Ices e Anthony Brody..\nAll Elite Wrestling (2020\u2013presente).\nIl 4 marzo fa un'apparizione nella All Elite Wrestling dove si confronta con Cody Rhodes lanciando la sfida da parte di un suo cliente al quale fa da manager. Nella puntata dell'11 marzo si presenta con il suo cliente che si rivela essere Lance Archer. In seguito Archer viene annunciato come partecipante al torneo per l'assegnazione del vacante AEW TNT Championship; riesce a sconfiggere Colt Cabana ai quarti di finale, e Dustin Rhodes in semifinale. All'evento \"Double or Nothing\" del 23 maggio 2020, Archer perde in finale con Cody Rhodes dopo che Mike Tyson ha impedito qualsiasi interferenza da parte di Roberts in favore di Archer."}
{"id": "516897", "revid": "1458431", "url": "https://it.wikipedia.org/wiki?curid=516897", "title": "David Ruelle", "text": " Ha lavorato sulla fisica statistica e sui sistemi dinamici. Con Floris Takens ha coniato il termine attrattore strano e ha sviluppato una nuova teoria della turbolenza.\nBiografia.\nDavid Ruelle ha studiato fisica all'Universit\u00e9 Libre de Bruxelles, dottorandosi nel 1959 sotto la supervisione del fisico svizzero Res Jost. Dal 1960 al 1962 \u00e8 stato al Politecnico federale di Zurigo e dal 1962 al 1964 all'Institute for Advanced Study di Princeton, nel New Jersey. Nel 1964 \u00e8 diventato professore all'Institut des Hautes \u00c9tudes Scientifiques di Bures-sur-Yvette, in Francia. Dal 2000 \u00e8 professore emerito all'IHES e visiting professor alla Rutgers University.\nDavid Ruelle ha apportato contributi fondamentali in vari ambiti della fisica matematica. Nella teoria quantistica dei campi il contributo pi\u00f9 importante \u00e8 la formulazione rigorosa dei processi di scattering basata sulla teoria assiomatica di Wightman. Questo approccio \u00e8 conosciuto come la teoria della diffusione di Haag\u2013Ruelle. Successivamente Ruelle ha contribuito a creare una teoria rigorosa della meccanica statistica dell'equilibrio, che comprendeva lo studio del limite termodinamico, l'equivalenza degli insiemi canonici e la convergenza delle serie di Mayer. Un ulteriore risultato \u00e8 il lemma di Asano-Ruelle, che permette lo studio degli zeri di alcuni polinomi ricorrenti nella meccanica statistica.\nLo studio dei sistemi infiniti ha portato alla definizione locale degli stati di Gibbs oppure alla definizione globale degli stati di equilibrio. Ruelle ha dimostrato assieme a Roland L. Dobrushin e Oscar E. Lanford che gli stati di Gibbs invarianti su traslazione sono precisamente gli stati di equilibrio.\nInfine assieme a Floris Takens ha proposto la descrizione della turbolenza idrodinamica basata sugli attrattori strani che manifestano delle propriet\u00e0 caotiche di dinamica iperbolica.\nPremi e onorificenze.\nDavid Ruelle \u00e8 membro dal 1985 dell'Accademia francese delle scienze. Nel 1988 \u00e8 stato invitato come Josiah Willard Gibbs Lecturer in Atlanta dalla Societ\u00e0 Matematica Americana. Dal 1992 \u00e8 membro onorario internazionale dell'American Academy of Arts and Sciences e dal 1993 membro ordinario dell'Academia Europ\u00e6a. Nel 2002 \u00e8 stato eletto membro internazionale dell'Accademia nazionale delle scienze degli Stati Uniti d'America e dal 2003 socio straniero dell'Accademia Nazionale dei Lincei. Dal 2012 \u00e8 membro dell'American Mathematical Society.\nNel 1985 David Ruelle ha vinto il premio Dannie Heineman per la fisica matematica e nel 1986 ha ricevuto la medaglia Boltzmann per i suoi contributi alla meccanica statistica. Nel 1993 ha vinto il premio Holweck e nel 2004 ha ricevuto la medaglia Matteucci. Nel 2006 ha vinto il prestigioso premio Henri Poincar\u00e9 e nel 2009 il premio Peano per il libro \"La mente matematica\", Edizioni Dedalo.. Nel 2014 \u00e8 stato onorato con la prestigiosa medaglia Max Planck per i risultati eccezionali in fisica teorica."}
{"id": "516898", "revid": "4106", "url": "https://it.wikipedia.org/wiki?curid=516898", "title": "Mantenay", "text": ""}
{"id": "516901", "revid": "4106", "url": "https://it.wikipedia.org/wiki?curid=516901", "title": "Montlin", "text": ""}
{"id": "516903", "revid": "4106", "url": "https://it.wikipedia.org/wiki?curid=516903", "title": "Massignieu", "text": ""}
{"id": "516905", "revid": "4106", "url": "https://it.wikipedia.org/wiki?curid=516905", "title": "Matafelon", "text": ""}
{"id": "516911", "revid": "729019", "url": "https://it.wikipedia.org/wiki?curid=516911", "title": "IMAM Ro.43", "text": "L'IMAM Ro.43 fu un idroricognitore a galleggiante centrale biplano prodotto dall'azienda italiana Industrie Meccaniche Aeronautiche Meridionali (IMAM) negli anni trenta ed utilizzato nel ruolo di ricognitore marittimo imbarcato nelle unit\u00e0 maggiori della Regia Marina nel corso della Seconda Guerra Mondiale.\nStoria del progetto.\nFin dagli anni venti la Regia Marina valut\u00f2 l'opportunit\u00e0 di dotare alcune delle sue unit\u00e0 di velivoli di supporto. Per ovviare alle difficolt\u00e0 di utilizzo in presenza di mare grosso, vennero installate delle strutture di lancio, vere e proprie catapulte, sulle quali veniva opportunamente fissato il velivolo che veniva portato ad una velocit\u00e0 sufficiente per consentirne il decollo.\nDopo l'utilizzo di vari idrovolanti progettati per l'uso civile come i Macchi M.18, o i pi\u00f9 specifici Piaggio P.6 e CANT 25, nel 1933 la Regia Marina emise una specifica per la fornitura di un nuovo velivolo atto a sostituire i precedenti modelli. Tra le caratteristiche era richiesta una velocit\u00e0 di 240\u00a0km/h, con un'autonomia di 600\u00a0km o di 5 h e 30 min.\nAl bando di concorso parteciparono numerose aziende aeronautiche italiane, la Societ\u00e0 Rinaldo Piaggio con i suoi P.18 e P.20, la CMASA che proponeva l'MF.10, la Cantieri Riuniti dell'Adriatico con il CANT Z.504, l'Aeronautica Macchi con il suo C.76 e la Meridionali.\nLa IMAM present\u00f2 un progetto affidato all'ingegnere Giovanni Galasso, il quale svilupp\u00f2 dal pari ruolo terrestre Ro.37 bis una variante idro mantenendo molte parti comuni. Il nuovo velivolo si differenziava principalmente per l'adozione di una diversa configurazione alare biplana e di un galleggiante centrale pi\u00f9 gli equilibratori per poter operare dalla superficie del mare.\nIl prototipo, che assunse la designazione Ro.43, venne portato in volo per la prima volta il 19 novembre 1934 e, grazie alla sua struttura pi\u00f9 leggera di quella dei concorrenti, risult\u00f2 possedere caratteristiche pi\u00f9 rilevanti, raggiungendo prestazioni ben al di sopra delle specifiche richieste; valutato dalla commissione della Regia Marina, venne giudicato vincitore, ottenendo per la Meridionali un contratto di fornitura e divenendo la dotazione standard per tutte le maggiori unit\u00e0 della flotta. La produzione inizi\u00f2 negli stabilimenti IMAM nel 1935, anno in cui inizi\u00f2 la consegna ai reparti operativi, protraendosi fino al 1941 dopo aver realizzato oltre 200 esemplari.\nTecnica.\n(fonte: \"Ministero dell'Aeronautica Direzione Generale delle costruzioni e degli approvvigionamenti Idronavale Ro.43 (motore Piaggio P.X.R) S.A. Industrie Aeronautiche Romeo Napoli Istruzioni per il montaggio e la regolazione\" C.A.295 datato \"24 febbraio 1937\" dove non diversamente specificato.\nCellula.\nSviluppato dal ricognitore Ro.37, del quale manteneva la struttura e le caratteristiche salienti, il Ro.43 era un idrovolante da ricognizione imbarcato a cellula biplana ripiegabile catapultabile, monomotore, biposto a doppio comando.\nLa fusoliera era realizzata in tubi in acciaio al cromo-molibdeno saldati con Saldatura autogena, a sezione rettangolare, con pareti a traliccio. I longheroni inferiori portavano gli attacchi per i galleggianti. \nI pianetti superiori s'innestavano alla fusoliera nel suo piano di simmetria formando un diedro positivo offrendo al pilota un'ampia visibilit\u00e0.\nQuelli inferiori, invece, s'innestavano con un diedro verticale negativo ai correnti inferiori della fusoliera. Ai pianetti s'incernieravano le semiali.\nDell'ossatura della fusoliera facevano parte anche i tubi costituenti i longheroni dei pianetti centrali superiori ed inferiori della cellula e i relativi montanti. Le pareti laterali erano costituite da travi a maglie triangolari interamente in tubi.\nIl castello motore in tubi di acciaio al cromo-molibdeno era fissato alla fusoliera mediante sei bulloni in corrispondenza degli appositi nodi realizzati nella struttura. \nGli abitacoli dell'equipaggio erano del tipo aperto con il posto del pilota disposto anteriormente.\nIl posto del pilota era munito di parabrezza e poteva essere protetto da due pannelli laterali trasparenti scorrevoli tra il parabrezza ed un tettuccio posteriore fisso, trasparente. Detti pannelli erano regolabili indipendentemente in altezza, in modo che con ciascuno di essi era possibile creare un riparo oppure con entrambi chiudere completamente il posto del pilota. Quest'ultimo disponeva di un seggiolino regolabile in altezza.\nSulla fiancata della fusoliera, in corrispondenza del posto dell'osservatore erano ricavati dei finestrini con una parte scorrevole munita di deflettore.\nil rivestimento della fusoliera era costituito sul dorso sino all'attacco delle semiali superiori, da capottine metalliche in duralluminio; sul fondo, da capottine in chitonal. Le capottine erano sostenute da archetti in tubo di duralluminio e risultavano facilmente smontabili. \nLe fiancate alla cui forma contribuiva uno scheletro di listelli di abete, erano rivestite in tela.\nLe strutture di forma o secondarie che servivano a supporto delle varie installazioni erano realizzate in tubi o lamiera d alluminio.\nGli impennaggi metallici erano montati a sbalzo e irrigiditi da due tiranti in filo profilato d'acciaio ad alta resistenza che collegavano il longherone del piano fisso all'estremit\u00e0 superiore del pennone della deriva. Inferiormente erano presenti due montantini di irrigidimento in tubo ovale di acciaio al cromo-molibdeno.\nGli impennaggi erano compensati aerodinamicamente mentre il piano fisso di coda orizzontale era regolabile\nLa configurazione alare simile a quella adottata dal Ro.41, era a formulazione biplana, su profili biconvessi asimmetrici, ripiegabile, con scalamento positivo e con l'ala inferiore di minore apertura. Le semiali presentavano una pianta rettangolare con raccordo rastremato all'estremit\u00e0.\nLa struttura bilongherone, con longheroni in tubo di duralluminio trafilato, collegati da puntoni e da crociere in fili di acciaio ad alta resistenza, era suddivisa in due semiali e due pianetti alari centrali che s'innestavano alla fusoliera e che facevano parte della struttura di questa. Le semiali erano incernierate ai pianetti posteriormente, mediante snodi cardanici che costituivano, sui due lati, gli assi di rotazione per il ripiegamento delle semiali.\nLe centine erano in legno a struttura reticolare, con anima in compensato di betulla.\nIl rivestimento delle semiali era in tela, opportunamente trattata e verniciata, tranne il bordo d'attacco in compensato.\nLa capacit\u00e0 di flottaggio e di ammaraggio era assicurata da un galleggiante centrale collegato alla fusoliera da una travatura in tubi di acciaio e crociere e da due galleggianti laterali posti sugli sbalzi dell'ala inferiore. il galleggiante centrale era costruito in legno, rivestito in compensato di betulla adeguatamente impermeabilizzato con \"arsonite\" collante liquido e strati di tela. Era suddiviso in cinque compartimenti stagni, ciascuno munito di portello d'ispezione superiormente, ed inferiormente nella parte pi\u00f9 bassa di tappo di aleggio. Analoga struttura per i galleggianti laterali.\nMotore.\nLa propulsione era affidata ad un motore Piaggio P.X R, un radiale a 9 cilindri posizionati su un'unica stella e raffreddato ad aria, munito di riduttore e compressore a ventola, racchiuso in una capottatura tipo \"Magni\" ed in grado di erogare una potenza pari a 700 CV a 2350 giri al minuto, ad una quota di 1000. L'elica era di tipo tripala metallica, con passo regolabile a terra e diametro di 3,10 metri. Il motore \u00e8 racchiuso da una capottatura ad anello tipo \"Magni\" in lamiera di alluminio.\nSistemi e impianti.\nIl Ro.43 era dotato di un completo impianto ricetrasmittente comprendente un generatore \"R.A. 200-I\", un ricevitore \"A.R.5\", un trasmettitore \"R.A.200-I\" e un dipolo per le onde corte disposto tra l'ala inferiore e la fusoliera. Inoltre era installato un complesso fotografico costituito da una macchina fotografica \"OMI tipo A.P.R.3\" formato 13x18 a lastre e pellicole.\nIl sistema di avviamento era pneumatico ad aria compressa, fornita da un compressore \"Grelli LD\" che azionava anche il generatore dell'impianto R.T. in caso di ammaraggio forzato.\nL'impianto combustibile della capacit\u00e0 complessiva di 696 litri era contenuto in tre serbatoi in alluminio. I due principali sistemati, uno in fusoliera e l'altro nel galleggiante principale, mentre il terzo trovava posto sotto i pianetti centrali, alimentando il motore per gravit\u00e0.\nArmamento.\nL'armamento consisteva in una coppia di mitragliatrici Breda-SAFAT calibro 7,7 mm, una fissa in caccia, posizionata sulla parte anteriore della fusoliera davanti al pilota e sparante attraverso il disco dell'elica, ed una brandeggiabile in posizione dorsale montata su supporto ad anello di tipo \"Breda\" a comando idraulico nell'abitacolo posteriore. Nella prima serie l'arma posteriore era costituita da una Lewis a caricatore, su torretta \"Romeo\" spesso sostituita nei reparti da una Breda-SAFAT, mentre nella seconda serie fu definitivamente adottata l'arma di progetto italiano.La dotazione normale di munizioni \u00e8 di 500 colpi per l'arma anteriore e di 500 colpi per la posteriore. Era prevista l'installazione di una seconda arma anteriore SAFAT calibro 7,7 sincronizzata.\nProduzione.\nFonte\nImpiego operativo.\nItalia.\nNel periodo interbellico i Ro.43 cominciarono ad essere consegnati alle unit\u00e0, equipaggiandole normalmente in gruppi di due esemplari, come ad esempio negli incrociatori leggeri Classe \"Duca degli Abruzzi\", ed in numero maggiore nella nave appoggio idrovolanti \"Giuseppe Miraglia\". Le condizioni operative indicarono per\u00f2 che le buone prestazioni erano conseguenti ad una certa fragilit\u00e0 strutturale. Le operazioni di imbragatura degli esemplari, necessaria per issare a bordo i Ro.43 a fine della loro missione esplorativa, evidenziarono il rischio di causare danni all'apparecchio. Questo potenzialmente ne vanificava la capacit\u00e0 operativa ma per mancanza di modelli alternativi e per una non impellente esigenza tattica non si provvide a cercare un nuovo modello n\u00e9 ad emettere una nuova specifica.\nCon lo scoppio della seconda guerra mondiale, a causa della mancanza di un velivolo pi\u00f9 specializzato, il Ro.43 si trov\u00f2 a ricoprire anche il ruolo di caccia imbarcato sulla Classe Littorio, Classe Zara (incrociatore), Classe Alberto di Giussano, Classe Trento, Classe Duca d'Aosta e Classe Raimondo Montecuccoli, risultando per\u00f2 non all'altezza dei potenziali avversari per la dotazione di sole due mitragliatrici Breda-SAFAT da 7,7\u00a0mm. Le gi\u00e0 note deficienze strutturali, aggravatesi a causa dell'intenso uso, costrinsero alla progettazione di una versione migliorata ma che restava relegata al ruolo di ricognizione e di osservazione di supporto all'artiglieria navale. Rimanevano anche i problemi legati alle operazioni di reimbarco a fine missione che dovevano essere eseguite tramite l'imbragatura del velivolo, il quale veniva issato sul ponte con una gru, tutto a nave ferma e compatibilmente alle condizioni meteorologiche. Questo per\u00f2 aumentava la vulnerabilit\u00e0 dell'unit\u00e0 navale intenta all'operazione, tanto che alla fine si prefer\u00ec che i velivoli rientrassero in un idroscalo costiero per effettuare successivamente il reimbarco nelle pi\u00f9 sicure acque portuali, a scapito per\u00f2 della possibilit\u00e0 di effettuare pi\u00f9 missioni aeree.\nQueste problematiche, risultate determinanti nella battaglia di Capo Matapan, indussero a trovare una soluzione nella conversione di un caccia terrestre, il Reggiane Re.2000, che con la sua versione \"Catapultabile\", pur mantenendo un identico profilo di missione poteva se non altro garantire una maggiore competitivit\u00e0 con i caccia Alleati. Nonostante ci\u00f2 i nuovi Re.2000 erano forniti in quantit\u00e0 troppo esigue ed il Ro.43 continu\u00f2 ad essere utilizzato fino ad esaurimento della sua vita operativa. Al 1943 se ne registravano ancora 48 in servizio attivo ed alla firma dell'armistizio di Cassibile dell'8 settembre, risultavano essere 19 gli esemplari imbarcati e 20 in forza alle Squadriglie Forze Navali.\nSpagna.\nAlla data dell'armistizio, otto Ro. 43 lasciarono La Spezia il 9 settembre 1943 e si portarono in Sardegna, a La Maddalena. Durante l'attacco tedesco per occupare questo arsenale militare, due Ro.43 furono abbattuti nel tentativo di abbandonarlo, mentre gli altri giunsero alle Baleari e furono internati nelle forze aeree spagnole. Dopo un anno d'internamento, furono acquisiti dalla Spagna con la designazione HR.7, impiegati dalla \"II Escuadrilla\" del \"51 Regimento de hidros\" sino al 1951.\nEsemplari attualmente esistenti.\nL'unico esemplare di Ro.43 attualmente esistente \u00e8 conservato al Museo storico dell'Aeronautica Militare. Si tratta dell'esemplare MM.27050 costruito nel primo semestre del 1937 dalla IMAM. Dopo un lungo impiego su incrociatori della Regia Marina, peraltro partecipando alla battaglia di Punta Stilo dl 9 giugno 1940, l'esemplare concluse la sua carriera operativa presso la Scuola Osservatorio Marittimo di Orbetello, di cui porta ancora i codici \"ORB-23\". Recuperato nel 1972 sull'aeroporto di Roma-Centocelle, dopo due anni di restauro ad opera del personale della Sezione Manutenzione e Restauro del Museo, coordinato dal Maggiore del Genio Aeronautico r.s. Gennaro Del Franco, \u00e8 stato riconsegnato al percorso espositivo del Museo il 17 novembre 2011 e da quella data nuovamente visibile al pubblico."}
{"id": "516921", "revid": "15756", "url": "https://it.wikipedia.org/wiki?curid=516921", "title": "Pelo", "text": "Il pelo \u00e8 una piccola formazione sottile e filiforme che cresce sulla cute della maggior parte dei mammiferi, mentre le altre specie non li posseggono. Il pelo dell'essere umano \u00e8 corto e setoso sulla maggior parte del corpo, mentre in alcuni punti specifici come la testa, il pube, i genitali e le ascelle \u00e8 pi\u00f9 lungo e di qualit\u00e0 diversa; in particolare, il pelo che cresce sulla pelle del cranio viene generalmente chiamato capello, mentre quello presente sul viso degli individui maschili \u00e8 detto, nel suo insieme, barba.\nLa natura chimica del pelo.\nChimicamente un pelo consiste in una serie di filamenti di cheratina, una sclero proteina che viene prodotta nel pi\u00f9 profondo degli strati dell'epidermide. Partendo da qui, la cheratina migra verso gli strati superiori e va ad addensarsi in cellule specifiche, che perdono il nucleo e vengono dette cornee. Queste cellule morte ricche di cheratina e quindi molto dure e fibrose vanno a formare, oltre ai peli, diversi altri elementi degli organismi animali, come ad esempio le unghie, gli artigli, gli zoccoli, le corna dei rinoceronti e gli aculei delle istrici.\nLa struttura di un pelo.\nI peli fanno parte del \"complesso pilosebaceo\", insieme al follicolo pilifero e a una ghiandola sebacea. Non sono disposti verticalmente ma obliquamente, ed emergono dall'epidermide a livello dei solchi epidermici superficiali secondo delle linee a decorso spiralato, denominate \"correnti\", che convergono in un \"vortice\" centrale.\nI peli sono formati da una parte esterna, il \"fusto\", e una contenuta nel follicolo, la \"radice\". La superficie del pelo \u00e8 irregolare a causa delle scaglie presenti nella parte esterna. In generale un pelo \u00e8 un bastoncello di cheratina, di sezione circolare o ellittica, con un diametro tra i 20 e i 500\u00a0\u00b5m. Il fusto e la radice, molto simili, sono costituiti da una \"cuticola\", una \"corteccia\" e un \"midollo\".\nAlla radice del pelo, irrorata di vasi sanguigni e a contatto con i nervi, sono sempre presenti altre due strutture, cio\u00e8 una ghiandola sebacea e un muscolo erettore del pelo; la prima si trova in comunicazione con il follicolo pilifero e, tramite esso, secerne una sostanza grassa e oleosa, il sebo, che ha la funzione di ammorbidire la pelle. Il secondo, invece, molto pi\u00f9 piccolo dei normali muscoli scheletrici, \u00e8 connesso direttamente al pelo e, contraendosi, \u00e8 capace di causare il fenomeno dell'orripilazione, comunemente chiamato \"pelle d'oca\".\nAl contrario dell'uomo, gli animali spesso posseggono particolari peli detti \"peli tattili\" o \"vibrisse\", situati vicino agli occhi o sul muso, e dotati di molte pi\u00f9 connessioni nervose al livello della radice. Fatta eccezione per gli animali albini, tutti i peli contengono dei pigmenti che conferiscono loro una grande variet\u00e0 di colori.\nCuticola.\nLa cuticola \u00e8 lo strato pi\u00f9 esterno, con uno spessore di 2-4\u00a0\u00b5m, formato da scaglie quadrangolari legate fra loro con un margine libero che \u00e8 rivolto verso la punta del pelo. Sono queste scaglie che determinano l'irregolarit\u00e0 della superficie. Le scaglie sono delle lamelle cornee derivanti da cheratinociti in un modo analogo a come avviene nell'epidermide. \u00c8 uno strato sottoposto ad alterazione durante la crescita del pelo e protegge gli strati sottostanti.\nCorteccia.\nLa corteccia \u00e8 la parte principale del pelo ed appare striata longitudinalmente a causa delle cellule che la compongono; queste, infatti, sono cellule epiteliali fusiformi e allungati rispetto all'asse maggiore del pelo ricche di cheratina e tonofibrille, un residuo nucleare, una proteina insolubile ricca di zolfo e granuli di pigmento melaninico. Il colore del pelo dipende dalla disposizione di tali granuli: contenenti eumelanina e disposti longitudinalmente nei soggetti bruni, sparsi e contenenti feomelanina e tricromi nei biondi e rossi.\nMidollo.\nLa midollo \u00e8 la parte pi\u00f9 centrale che si va via via riducendo fino all'estremit\u00e0 del pelo. Non \u00e8 presente nei peli folletti e poco marcata nei piccoli peli terminali. Corrisponde ad un quinto del pelo ed \u00e8 composta da cellule poliedriche sovrapposte e poco cheratinizzate. Tali cellule presentano glicogeno e granuli acidofili costituiti da una proteina simile alla cheratoialina.\nCiclo vitale del pelo.\nLa produzione dei peli non \u00e8 continua, ma segue un ciclo secondo il quale il follicolo pilifero entra in una fase quiescente con espulsione del pelo, una fase di riposo e una fase di ricrescita. Questo ciclo riguarda i follicoli piliferi gi\u00e0 esistenti alla nascita e non la formazione di nuovi follicoli, il cui numero \u00e8 lo stesso (o meno) di quelli presenti alla nascita. Il ciclo \u00e8 composto da tre fasi: \"anagen\", \"catagen\" e \"telogen\". Il ciclo \u00e8 indipendente per ogni follicolo e quindi il numero di follicoli quiescenti o a riposo non \u00e8 costante.\nAnagen.\nL'anagen \u00e8 la fase di crescita e morfogenesi che \u00e8 contraddistinta dalla ripresa di attivit\u00e0 della matrice (spinta dalle cellule della papilla e del colletto) con la ricostruzione del bulbo. La fase di anagen stessa \u00e8 suddivisa in ulteriori fasi, in tutto 6: anagen I, anagen II, anagen III e anagen IV che complessivamente sono chiamate \"protanagen\", anagen V detta \"mesanagen\" e anagen VI detta \"metanagen\".\nProtanagen.\nNel protanagen il bulbo riprende a crescere e a formarsi completamente insieme alla crescita del pelo:\nMetanagen.\nDurante la metanagen il ritmo elevato di crescita \u00e8 mantenuto per un tempo variabilie, che pu\u00f2 andare da qualche settimana a sette anni per il cuoio capelluto femminile (quattro anni in quello maschile).\nCatagen.\nIl catagen \u00e8 la fase successiva all'anagen ed ha una durata di 15 giorni circa nei capelli pi\u00f9 lunghi. In questo periodo l'attivit\u00e0 della matrice cessa, la membrana vitrea si inspessisce intorno al bulbo e i prolungamenti dei melanociti si contraggono lasciando il pelo depigmentato. Le cellule del bulbo vengono eliminate lasciando la papilla scoperta, mentre la parte pi\u00f9 profonda del pelo si atrofizzano a formare un ammasso claviforme che rimane in contatto con la papilla grazie ad un cordone epidermico. La struttura rigonfiata del pelo gli consente di resistere nel follicolo se non viene perduto per una semplice trazione.\nTelogen.\nLa riduzione del pelo raggiunge il suo apice durante il telogen, la fase di riposo, che pu\u00f2 durare fino a 3-4 mesi. La papilla si riduce ad una piccola sfera che rimane nella parte pi\u00f9 profonda del follicolo.\nAnnessi.\nLegati strutturalmente al pelo sono i \"muscoli erettori dei peli\" e le \"ghiandole sebacee\".\nGhiandola sebacea.\nLa ghiandola sebacea \u00e8 una piccola ghiandola con uno o due alveoli e un dotto escretore che sbocca nel colletto del follicolo. Tutto il complesso \u00e8 situato, insieme al muscolo erettore, nella parte ottusa dell'angolo che si forma fra follicoli e superficie cutanea. Il loro ruolo \u00e8 la produzione del sebo per la lubrificazione.\nMuscolo erettore del pelo.\nI muscoli erettori dei peli o \"muscoli piloerettori\" o \"muscoli orripilatori\" sono delle piccole strutture muscolari che prendono origine dal derma papillare, appena sotto l'epidermide, e che si inseriscono nella membrana vitrea del follicolo appena sotto lo sbocco delle ghiandole sebacee. Come queste ultime sono situati nella parte ottusa dell'angolo formato con la superficie cutanea. Nell'uomo, i muscoli mancano in alcuni peli del volto, nelle ciglia, nelle vibrisse (peli nasali) e nei tragi (peli auricolari). La loro contrazione indotta da fibre nervose adrenergiche provoca una compressione delle ghiandole e il raddrizzamento del pelo.\nNell'uomo.\nDistribuzione.\nNell'uomo i peli sono distribuiti in quasi tutto il corpo, eccetto nelle regioni chiamate di \"pelle glabra\" come il palmo delle mani, la pianta dei piedi, la falange distale delle dita, le labbra, il prepuzio, il glande, il clitoride, le piccole labbra e la superficie interna delle grandi labbra. In tutti gli altri distretti si assiste ad una variabilit\u00e0 di numero, dimensione e morfologia individuale e legata al sesso. In queste sedi la crescita dei peli si manifesta come carattere sessuale secondario.\nL'incanutimento \u00e8 il processo che porta all\u2019imbiancamento dei peli, soprattutto di capelli.\nDenominazioni.\nI peli presentano diverse denominazioni a seconda della sede: \"capelli\" sulla volta cranica, \"barba\" o \"baffi\" sul volto maschile, \"ciglia\" sul margine libero delle palpebre, \"sopracciglia\" sul contorno superiore dell'orbita, \"vibrisse\" nel vestibolo del naso, \"tragi\" nel meato acustico esterno, \"hirci\" nell'ascella e \"pubes\" sul monte del pube. I capelli a loro volta possono essere definiti \"lissotrichi\" se lisci, \"chimotrichi\" se mossi o \"ulotrichi\" se ricci.\nNel feto, i peli nascono nell'ultimo trimestre di gravidanza come una fine \"lanugine\" che si trasforma in \"vello\" durante i primi mesi dopo la nascita. Il vello \u00e8 formato da sottili peli incolori, \"peli folletti\", e da peli pi\u00f9 grossi e pigmentati, \"peli terminali\". Nell'uomo adulto, il 95% dei peli \u00e8 costituito da peli terminali, mentre nella donna soltanto il 35%.\nColore.\nCome per la cute, il colore del pelo dipende dalla quantit\u00e0 e dal tipo di melanina presente ed \u00e8 in relazione con il colore della pelle stesso. Il colore \u00e8 dovuto soprattutto alla parte periferica del pelo poich\u00e9 quella centrale \u00e8 trasparente e priva di pigmento.\nLa pi\u00f9 ampia variabilit\u00e0 di colore \u00e8 presente nei caucasici (biondo, rosso, castano e nero), mentre nelle altre etnie tendono ad essere prevalentemente di colore nero.\nIl ruolo dei peli nei mammiferi.\nIl pelo sostituisce nei mammiferi le scaglie di pesci, rettili e anfibi. Se queste per\u00f2 hanno ruolo nella termoregolazione, i peli dei mammiferi hanno invece fondamentale ruolo nella coibentazione, cio\u00e8 il mantenimento della temperatura, la cui regolazione \u00e8 compito del sistema circolatorio.\nI peli servono cio\u00e8 a difendersi dalle temperature troppo alte e soprattutto da quelle inferiori alla norma; evidente \u00e8 il caso dell'orso o della marmotta, ad esempio, che posseggono una folta pelliccia per difendersi dall'eccessivo freddo invernale.\nIl pelame della maggior parte dei mammiferi dotati di folta pelliccia \u00e8 costituito generalmente da peli di due tipi diversi. I primi, generalmente di lunghezza maggiore, robusti, relativamente rigidi e assottigliati in punta, formano la cosiddetta giarra, che spesso \u00e8 la sola parte della pelliccia esteriormente visibile ed \u00e8 generalmente uguale in estate e in inverno. Al disotto della giarra \u00e8 invece presente un altro strato di pelo, la \"lanugine\" o \"borra\", pi\u00f9 folta, pi\u00f9 morbida e con funzione di isolamento termico. Questo strato varia invece a seconda delle stagioni, in quanto \u00e8 quasi assente in estate e sviluppatissimo d'inverno, al punto da oltrepassare, talvolta, la giarra, comportando un cambiamento cromatico dell'animale a seconda delle stagioni, come nel caso del camoscio e del capriolo.\nIn alcuni artiodattili, come pecore, capre, alpaca e cammelli, la lanugine \u00e8 talmente folta e sviluppata da formare uno strato compatto in cui \u00e8 impossibile separare un pelo dall'altro e pu\u00f2 essere utilizzata dall'uomo per la produzione di tessuti; in questo caso prende il nome di lana.\nInvece altri mammiferi, quali la balena o il tricheco, sfruttano per tale fine consistenti riserve di grasso sottocutaneo. Queste specie (cetacei, focidi e uomo) hanno perso i peli tipici dei mammiferi principalmente per il proprio habitat acquatico.\nIl pelo pu\u00f2 servire anche da difesa contro i predatori; \u00e8 il caso dell'istrice e del riccio, che si proteggono rendendo ispide e addirittura appuntite le loro pellicce.\nLe malattie e le infestazioni dei peli.\nDiverse e numerose sono le malattie che possono colpire il pelo di iecle. In primo luogo ricordiamo la caduta di peli greci, quindi l'irsutismo o il cambiamento dei colori dei peli con tendenza al grigio. Quando non \u00e8 legata all'et\u00e0, la caduta dei capelli pu\u00f2 essere sintomo di infiammazioni, infezioni e anche di disturbi nervosi, mentre l'irsutismo, ovvero peli troppo folti, pu\u00f2 derivare da disfunzioni delle ghiandole endocrine (in certi casi addirittura tumori). Ancora, \u00e8 stato dimostrato che uno shock pu\u00f2 essere in grado di far divenire i capelli grigi, cos\u00ec come uno stato d'ansia molto prolungato.\nEsistono poi numerosi esseri viventi che possono infestare il pelo degli animali come degli uomini; nei primi riscontriamo soprattutto la presenza di zecche e di pulci, mentre nei secondi si possono trovare pidocchi e piattole, rispettivamente nei capelli e nei peli pubici. Anche alcuni funghi possono causare malattie dei peli, soprattutto in condizioni di scarsa igiene."}
{"id": "516929", "revid": "767487", "url": "https://it.wikipedia.org/wiki?curid=516929", "title": "Iserlohn Roosters", "text": "Gli Iserlohn Roosters sono una squadra di hockey su ghiaccio di Iserlohn, in Germania.\nStoria.\nLa societ\u00e0 fu fondata nel 1959 sulle ceneri dell'EC Deilinghofen. Il team ha fatto il suo ritorno nella DEL dalla stagione 2000/2001."}
{"id": "516932", "revid": "640091", "url": "https://it.wikipedia.org/wiki?curid=516932", "title": "Omm de Preja", "text": ""}
{"id": "516933", "revid": "1782831", "url": "https://it.wikipedia.org/wiki?curid=516933", "title": "Alustriel Silverhand", "text": "Lady Alustriel Silverhand \u00e8 un personaggio immaginario dell'universo di \"Forgotten Realms\".\nCaratteristiche.\nGoverna la citt\u00e0 di Silverymoon ed \u00e8 a capo delle Marche d'Argento, una confederazione di vari stati nell'area attorno a Silverymoon, nel Nord di Faer\u00fbn, che include Mithral Hall, Everlund, Cittadella Adbar, Sundabar ed altre citt\u00e0, cittadine e villaggi.\nAlustriel \u00e8 una potentissima maga, essendo una delle prescelte della dea della magia Mystra ed una delle Sette Sorelle. \u00c8 nota per l'amore e la devozione che dimostra verso la sua gente\u00a0\u2013 che pu\u00f2 essere considerato un comportamento inusuale per coloro che detengono il potere politico. \u00c8 molto popolare e ben voluta a Silverymoon, e molti farebbero tutto ci\u00f2 che \u00e8 in loro potere per impedire che le succeda qualcosa. \u00c8 considerata una donna saggia e giusta, ma sa anche essere spietata quando occorre e contro chi se lo merita (ad esempio, in diplomazia).\nOltre ad essere intelligente, saggia ed una condottiera carismatica, Alustriel \u00e8 rinomata per la sua sorprendente bellezza.\nIl suo sogno \u00e8 quello di realizzare un regno pacifico che irradi gloria e cultura, dove la tolleranza possa prosperare, ancor di pi\u00f9 dell'antico (ora scomparso) regno elfico di Myth Drannor. Tuttavia, sa bene che la realt\u00e0 dei fatti \u00e8 diversa e che a volte \u00e8 necessario scegliere di percorrere un'altra via, anche se con rammarico e dolore, come quando una volta ha negato l'accesso alla citt\u00e0 all'elfo scuro ranger Drizzt Do'Urden per mantenere buoni rapporti con la vicina Nesm\u00e9, decisione a cui fu obbligata per poter mantenere lo status quo della citt\u00e0 che mal tollererebbe la visita di una razza tanto temuta. Tale divieto venne sciolto qualche tempo dopo, quando le gesta di Drizzt avevano fatto ormai il giro del Faer\u00fbn e la fiducia delle genti era stata guadagnata. Questo permise ai due di conoscersi meglio diventando buoni amici. Un loro coinvolgimento amoroso \u00e8 stato presunto da molti, ma non esistono dati concreti che avvalorano questa ipotesi."}
{"id": "516963", "revid": "4106", "url": "https://it.wikipedia.org/wiki?curid=516963", "title": "Montmerle", "text": ""}
{"id": "516988", "revid": "327773", "url": "https://it.wikipedia.org/wiki?curid=516988", "title": "Galeazza", "text": "La galeazza \u00e8 un tipo di galea esclusivamente da guerra, costruita a Venezia a partire dal XV secolo e usata principalmente nel Mar Mediterraneo a partire dal XVI secolo. Si differenziava dalla comune galea sottile per le maggiori dimensioni, il gran numero di artiglierie e la possibilit\u00e0, esclusiva tra le galee, di effettuare il tiro laterale. Il rapporto lunghezza:larghezza era 6:1 o 5:1.\nQueste navi, utilizzate per la prima volta dai Veneziani di Sebastiano Venier nella battaglia di Lepanto, rappresentarono una sorta di ibrido tra la galea e il galeone e furono considerate per diversi anni un'unit\u00e0 fondamentale nelle flotte pi\u00f9 potenti.\nStoria.\nLa galeazza si svilupp\u00f2 partendo dal modello della \"galea grossa\" d'uso mercantile, da tempo non pi\u00f9 conveniente in seguito alla riduzione dei traffici mediterranei. Poich\u00e9 venivano convertite per l'uso militare, le galeazze dovevano essere tendenzialmente alte e larghe (anzich\u00e9 leggere); montavano un elevato numero di cannoni, che venivano posizionati per la maggior parte lungo i lati (al di sopra del livello dei remi) e nei castelli di prua e poppa (sia sopra che al medesimo livello del ponte di voga).\nIl modello della galeazza venne sviluppato nell'Arsenale della Repubblica di Venezia, in una data imprecisata ma certo successiva al termine della Terza guerra turco-veneziana (la pace con il sultano Solimano il Magnifico venne firmata nel 1540), durante la riorganizzazione degli ordinamenti militari marittimi per mano dell'ammiraglio Cristoforo da Canal. Le prime furono ottenute verso il 1550, trasformando delle galere grosse di mercato, per disporre di navi che potevano superare in potenza di fuoco le galee ordinarie, senza dipendere esclusivamente dalla forza del vento per il movimento e con un pescaggio limitato. Le prime galeazze, probabilmente costruite in segreto, non furono mai impiegate in guerra, perch\u00e9 bruciarono nel grande incendio dell'Arsenale del 1569, ma subito dopo il Capomastro Francesco Bressan con alcuni dei suoi \u201cProti e Marangoni\u201d rinforz\u00f2 lo scafo di alcune galee grosse giacenti inutilizzate in Arsenale, vi mont\u00f2 castelli di prua e poppa riducendo i remi da 50 a 48 per lato, e le copr\u00ec con un ponte di coperta. Probabilmente gi\u00e0 in questo caso vennero apportate tutte le migliorie gi\u00e0 adottate sulle Galee sottili (come ad esempio la remata a scaloccio), in tempi rapidi perch\u00e9 era imminente e prevista una guerra contro gli ottomani. Tuttavia delle 12 messe in cantiere quell'anno, solo 6 si dimostrarono capaci di prendere il mare con la flotta (forse anche perch\u00e9 le altre 6 erano state ricavate da scafi molto vecchi).\nLe acque poco profonde, le coste frastagliate, il clima mite e i venti debolmente variabili del Mediterraneo permisero alle galee e alle galeazze di sopravvivere fino agli inizi del XVIII secolo, anche se dopo il 1620 circa (e in maniera molto pi\u00f9 evidente dopo il 1650) la comparsa di vascelli e fregate, capaci di navigare bene in bolina e di tenere il mare per periodi molto lunghi, trasportando al contempo un armamento molto superiore, ne determinarono la brusca diminuzione di importanza. Accresciuta dal fatto che dopo il 1574 il Mediterraneo conobbe un periodo piuttosto prolungato in cui non furono combattute grandi battaglie tra flotte, ma continue operazioni di guerra e contro guerra di corsa, in cui la galera conservava ancora un ruolo importante, a differenza della galeazza, pi\u00f9 utile in caso di grande scontro tra flotte.\nComunque questo tipo di naviglio rimase molto diffuso nella marina veneziana, anche quando altre marine lo avevano sostituito (per esempio con le fregate \"remiere\", cio\u00e8 capaci di utilizzare i remi per muoversi e manovrare in assenza di vento), o abolito (per concentrarsi su nuove tipologie). Nonostante la loro mole, la pesantezza, la difficolt\u00e0 a manovrare e l'elevatissimo numero di uomini richiesto (fino a 500), la loro aura d'invincibilit\u00e0 guadagnata a Lepanto port\u00f2 la Serenissima a costruirne ancora per tutto il XVII secolo e al principio del XVIII, con dei miglioramenti relativi alla diversa forma della prua, pi\u00f9 alta e simile a quella dei vascelli, e della poppa, che dalla forma tonda pass\u00f2 al dritto, e nelle ultime galeazze \"riformate\" addirittura a uno specchio di poppa.\nOperazioni di rilievo.\nVennero costruite relativamente poche galeazze ma ebbero comunque molta importanza. \nCaratteristiche.\nLa galeazza, normalmente, era dotata di 3 alberi a vele quadre e latine o, specie sulle pi\u00f9 vecchie, latine (le pi\u00f9 grandi avevano 4 alberi), castello di prua, castello di poppa (questo modello era gi\u00e0 stato sviluppato nella caracca e successivamente lo sar\u00e0 nel galeone del Mediterraneo) e due ponti. Poteva portare dai 32 ai 46 banchi di rematori (remi a scalaccio dopo il 1570, pare che la remata fosse rimasta su alcune ancora a terzarolo o addirittura con sistema misto fino a Lepanto o poco prima) e montare, in genere, 36 grossi cannoni, pi\u00f9 altri di minor dimensione."}
{"id": "516990", "revid": "1522738", "url": "https://it.wikipedia.org/wiki?curid=516990", "title": "Fichi d'India (comici)", "text": "I Fichi d'India \u00e8 stato un duo comico attivo dal 1988 al 2013, composto da Bruno Arena e Max Cavallari, attori e cabarettisti italiani.\nStoria.\nI Fichi d'India nascono artisticamente nel 1989 sulle spiagge di Palinuro in provincia di Salerno, tra i fichi d'India, da cui lo spunto per il loro nome, quindi nello stesso anno esordiscono per gioco al Fuori Pasto, locale di cabaret varesino, e nel corso degli anni hanno partecipato a diverse trasmissioni sia radiofoniche che televisive su emittenti quali Italia 1, Canale 5, Italia 7, Radio Deejay, R101.\nHanno partecipato anche a tourn\u00e9e teatrali e film, tra questi molti grandi successi di botteghino come \"Natale sul Nilo\", \"Natale in India\", \"Matrimonio alle Bahamas\" con Massimo Boldi e Christian De Sica, inoltre hanno partecipato al film \"Pinocchio\" di Roberto Benigni, nei ruoli del Gatto e della Volpe.\nNel 2006 hanno partecipato al Game Show Distraction condotto da Teo Mammucari,dove Max Cavallari si trova ad affrontare Rikishi e Black Pearl.\nSono fra i proprietari dell\"'Arlecchino\", storico locale di Vedano Olona, in cui si sono formati molti cabarettisti varesotti e milanesi.\nIl 17 gennaio 2013, mentre registra una puntata di Zelig con Max Cavallari, Bruno Arena ha una improvvisa emorragia cerebrale, dovuta alla rottura di un aneurisma. Portato d'urgenza in ospedale, viene sottoposto a diversi interventi neurochirurgici.\nPer i gravi esiti neurologici di cui Arena soffre dopo l'episodio, il duo comico interrompe la propria attivit\u00e0, e Max Cavallari inizia ad esibirsi da solo.\nA settembre 2017 fu annunciato il progetto di un film per i Fichi d'India, dal titolo \"Non spegnere la Luna\"; la produzione del film fu per\u00f2 sospesa qualche mese pi\u00f9 tardi."}
{"id": "516991", "revid": "481349", "url": "https://it.wikipedia.org/wiki?curid=516991", "title": "Vogue (disambigua)", "text": ""}
{"id": "516992", "revid": "125629745", "url": "https://it.wikipedia.org/wiki?curid=516992", "title": "Max Cavallari", "text": "Biografia.\n\u00c8 originario di San Severo in provincia di Foggia da parte della madre, e di Maropati in provincia di Reggio Calabria da parte del padre. Vive a Varese, e il 10 giugno 1993 diventa pap\u00e0 della sua prima figlia Alice. Il 27 settembre 2007 sposa Ilaria Pagni, originaria anche lei di Varese, con la quale ha due bambini, Amerigo nato il 26 giugno 2007, e Anita nata il 27 novembre 2008.\nInsieme a Bruno Arena forma il duo comico dei Fichi d'India nel 1988, durante una passeggiata sulle spiagge di Palinuro fra i fichi d'india. Il loro esordio \u00e8 nell'emittente radiofonica Radio Deejay.\nDa quell'anno in poi Cavallari prender\u00e0 il nomignolo di \"Max\" e parteciper\u00e0 con Bruno a molti show televisivi di Canale 5, Italia 1 e Dee Jay Television, ospiti fissi del Seven Show, nel 1997 sono ospiti di Claudio Bisio a \"Zelig - Facciamo cabaret\". \nNei 2001, dopo l'uscita del loro primo film Amici Ahrarara diretto da Franco Amurri, sempre nei primi anni 2000, parteciperanno ad alcuni film di Natale prodotti dalla Filmauro con Massimo Boldi e Christian De Sica tra questi \"Merry Christmas\", \"Natale sul Nilo\" e \"Natale in India\", grandi successi al botteghino, mentre nel 2002 reciteranno nel film di Roberto Benigni campione d'incassi \"Pinocchio\", nelle vesti de Il Gatto e la Volpe.\nNel 2004 sono tra i protagonisti de \"Le barzellette\" di Carlo Vanzina con Gigi Proietti, Carlo Buccirosso ed Enzo Salvi. Dal 2005 i due ritornano a fare teatro e a partecipare a trasmissioni televisive sulla rete Mediaset presentate da Gerry Scotti e Maria De Filippi. \nNel 2007 torna al cinema, insieme a Bruno, al fianco di Massimo Boldi nei film comico \"Matrimonio alle Bahamas\", dal 2007 al 2012 Max e Bruno sono ospiti di \"Colorado\" su Italia 1, e dal 2013 sono ritornati a Zelig.\nDal 2014 al 2018 d\u00e0 vita, con Beppe Altissimi e Vincenzo Savino, allo spettacolo di cabaret \"Parzialmente Fico\".\nDall'ottobre 2015 Max torna da solo a Colorado in seguito alla malattia di Bruno. Nel 2016 partecipa nel musical di Peter Pan, nel ruolo di Spugna, regia di Maurizio Colombi, con le musiche di Edoardo Bennato. A partire dal 4 marzo 2019 torna in televisione nel cast di \"Made in Sud\".\nNel luglio del 2021 a Triggiano, riceve il \"Premio Pugliese dell'anno\" dal gruppo I Comisastri. In seguito \u00e8 a teatro con \"Non ci resta che rider\"e."}
{"id": "516993", "revid": "1931705", "url": "https://it.wikipedia.org/wiki?curid=516993", "title": "Bruno Arena", "text": "Biografia.\nBruno Arena nasce a Milano il 12 gennaio 1957, di origine messinese da parte di padre, frequenta il liceo artistico, per poi iscriversi all'ISEF e divenire insegnante di educazione fisica. Insegna in alcune scuole elementari, medie e superiori in provincia di Varese.\nNel 1983 si avvicina allo spettacolo nelle vesti di animatore turistico, esibendosi nei suoi primi spettacoli comici. Nel 1984 viene coinvolto in un grave incidente automobilistico che lo obbliga a sottoporsi a diverse operazioni chirurgiche, con la perdita parziale della vista da un occhio. Proprio questo incidente, che lo ha reso cos\u00ec come appare oggi, viene sdrammatizzato in ogni suo spettacolo con battute sulla propria \"bruttezza\".\nNel 1988 conosce Max Cavallari, incontro che gli cambia la vita e che lo spinge verso la carriera cabarettistica. Proprio nel 1988, durante una passeggiata sulle spiagge di Palinuro, in Provincia di Salerno, insieme a Cavallari forma il duo comico che lo render\u00e0 famoso. Decidono di chiamarsi Fichi d'India, nome scelto per rendere omaggio alla cornice della passeggiata: gli alberi di fichi d'India, appunto.\nIl duo comico esordisce sul palco di un locale di cabaret di Varese, il \"Fuori pasto\", per poi iniziare ad esibirsi in tutta Italia, tra locali di vario genere. Nel 1994 i Fichi d'India approdano su Italia 1, all'interno della trasmissione tv \"Yogurt\". Sempre nello stesso anno vengono contattati da Radio Deejay, per la quale iniziano a scrivere e condurre una loro trasmissione, \"Tutti per l'una\", in compagnia di Marco Baldini fino al 1998. La loro carriera prende il via definitivamente in televisione, su Canale 5, grazie alla partecipazione al programma \"La sai l'ultima?\", la famosa gara di barzellette. Il duo non si fa mai mancare l'approccio dal vivo e tra il 1996 e il 1998 anima le stagioni estive dell'Aquafan di Riccione.\nI Fichi d'India appaiono nelle prime edizioni di \"Zelig\", trasmesso da Italia 1, ed \u00e8 proprio questa esperienza a rendere il duo comico uno dei pi\u00f9 famosi d'Italia. Intorno al 2007 il duo partecipa a \"Colorado\" fino al 2012, per poi tornare a \"Zelig\" nel 2013. Inoltre partecipa ad una notevole serie di film comici tra il 1999 e il 2008. Bruno Arena, sempre con il collega Cavallari, ha partecipato a varie edizioni di Miss Padania, concorso di bellezza organizzato dalla Lega Nord. Nell'edizione del 2006 i due sono stati oggetto di critiche per alcune battute sui siciliani.\nIl 17 gennaio 2013 \u00e8 vittima della rottura di un aneurisma che gli causa un'emorragia cerebrale durante la registrazione di una puntata del programma \"Zelig\". Operato d'urgenza, il comico lascia l'Ospedale San Raffaele di Milano l'11 febbraio per trasferirsi in un centro di riabilitazione. Dopo aver iniziato ad avere alcune reazioni coscienti, il 1\u00ba marzo esce dal coma ed inizia la fase di riabilitazione. Il 5 aprile 2014 Arena fa il primo ritorno in pubblico allo Stadio San Siro durante la partita che vede l'Inter (di cui \u00e8 tifoso) affrontare il ."}
{"id": "516994", "revid": "4106", "url": "https://it.wikipedia.org/wiki?curid=516994", "title": "G\u00e9lignieux", "text": ""}
{"id": "517000", "revid": "770685", "url": "https://it.wikipedia.org/wiki?curid=517000", "title": "Federazione Europea dei Partiti Verdi", "text": "La Federazione Europea dei Partiti Verdi (FEPV) \u00e8 stata una federazione a livello europeo di partiti politici di ispirazione ecologista fondata nel 1993. Nel Parlamento Europeo ha fatto parte del gruppo Verdi / Alleanza Libera Europea.\nLo scopo della FEPV era quello di istituire un maggiore coordinamento fra i partiti membri, contribuire alla stesura di una piattaforma comune a livello europeo ed aiutare lo sviluppo di partiti ecologisti piccoli o nuovi.\n\u00c8 stata proprio l'azione della FEPV a permettere l'elezione dei primi parlamentari verdi in Spagna, attraverso il coordinamento dei vari partiti verdi regionali spagnoli.\nIl 21 febbraio 2004 la FEPV si \u00e8 trasformata in un partito politico europeo, il Partito Verde Europeo."}
{"id": "517008", "revid": "1123126", "url": "https://it.wikipedia.org/wiki?curid=517008", "title": "Hariri", "text": ""}
{"id": "517010", "revid": "122577161", "url": "https://it.wikipedia.org/wiki?curid=517010", "title": "Juan Ignacio Molina", "text": "\u00c8 considerato una delle pi\u00f9 importanti figure della ricerca naturalistica latino americana di tutti i tempi ed europea del XIX secolo.\nVita.\nFiglio di Agust\u00edn Molina e Francisca Gonz\u00e1lez Bruna, entr\u00f2 nei gesuiti e divenne curatore della biblioteca della \"casa\" (sede logistica ed amministrativa) dei Gesuiti di Santiago del Cile.\nDopo l'espulsione dei Gesuiti dall'America del Sud da parte del Governo spagnolo, nel 1774, Molina si trasfer\u00ec a Imola, dove prese ad esercitare l'insegnamento privato. Erudito naturalista gi\u00e0 nel Cile, Molina condens\u00f2 le sue memorie sulla fauna, la vegetazione ed i minerali del paese d'origine in un famoso e fondamentale \"Saggio sulla storia naturale del Cile\", successivamente tradotto anche in francese ed in spagnolo.\nMolina studi\u00f2 anche il Parco dei Gessi Bolognesi, osservando tutti i caratteri geologici e naturali del parco. Successivi studi e indagini furono pubblicati pi\u00f9 avanti nel tempo. Uno di questi fu \"Memorie di Storia Naturale\" (Bologna, 1822).\nMor\u00ec a Imola il 13 settembre 1829, a quasi novant'anni.\nRiconoscimenti.\nLa citt\u00e0 di Bologna gli ha dedicato un busto in marmo, assieme a quelli di altri illustri bolognesi.\nUn fruttifero arbustivo delle foreste pluviali di Valdivia in Cile, da lui descritto, come Myrtus ugni, ora chiamato Ugni molinae, ha il nome specifico ispirato al suo cognome.\nAl naturalista \u00e8 anche dedicato il genere \"Molinia\", della famiglia delle Poaceae."}
{"id": "517015", "revid": "1305772", "url": "https://it.wikipedia.org/wiki?curid=517015", "title": "Gianfranco Cecchin", "text": "Biografia.\nRientrato a Milano da New York, dove aveva studiato e lavorato fino alla fine degli anni 60, fu chiamato assieme all'amico Luigi Boscolo e a Giuliana Prata da Mara Selvini Palazzoli che, appassionatasi agli studi sulla comunicazione compiuti da Paul Watzlawick e dalla Scuola di Palo Alto, intendeva costituire un'\u00e9quipe di terapia familiare per curare la schizofrenia e l'anoressia nervosa, cui da sempre si dedicava, da psicoanalista, con passione.\nFino alle soglie degli anni 80 partecip\u00f2 all'avventura del Milan Team: nel 1980 divenne co-direttore - con Luigi Boscolo - del \"Centro milanese di terapia familiare\"; entrambi cominciarono a portare il nuovo Modello Milanese nel mondo attraverso conferenze e seminari. Negli Stati Uniti Lynn Hoffman e Peggy Penn diedero alle stampe, con Cecchin e Boscolo, il volume \"Milan systemic family therapy\", una vivace conversazione con i due maestri milanesi che fu tradotta in vari paesi e divenne il veicolo del nuovo modo di fare la terapia familiare che veniva dall'Italia.\nLa carriera di Cecchin si svolse tra gli anni 90 e i primi anni del 2000 parallelamente a quella di Luigi Boscolo. Scrisse libri e articoli soprattutto con collaboratori italiani e anglosassoni.\nLe idee che maggiormente caratterizzarono la sua opera furono quella di curiosit\u00e0, che prefer\u00ec alla pi\u00f9 fredda neutralit\u00e0 di origine psicoanalitica, e quella di irriverenza. Approfond\u00ec e nobilit\u00f2 il concetto di pregiudizio, riprendendolo forse da Hans-Georg Gadamer e proponendone un'originale interpretazione: qualunque conoscenza \"a priori\" attraverso la quale il terapeuta osserva la realt\u00e0 - compreso dunque il bagaglio di conoscenze teoriche appreso nella formazione - costituisce il suo \"set\" di pregiudizi. E dal momento che non \u00e8 possibile non avere un pregiudizio, questo diventa, anzich\u00e9 ostacolo ad una comprensione \"pura\" ed \"oggettiva\", potente strumento di conoscenza.\nIl suo pensiero mostra una stretta parentela col decostruzionismo e il postmodernismo. Come terapeuta, lo si colloca generalmente nella cornice del conversazionalismo e dell'approccio narrativo, sebbene non abbia mai perso occasione di dichiarare la sua irriducibile fiducia nel \"pregiudizio\" sistemico (anzi, scherzando, usava rivendicare il suo \"integralismo sistemico\").\nMor\u00ec all'inizio del 2004 in un incidente notturno sull'autostrada vicino a Brescia.\nIl consiglio Comunale di Milano, nella seduta del 12 febbraio 2004, ha voluto commemorare la sua tragica scomparsa:"}
{"id": "517017", "revid": "1564499", "url": "https://it.wikipedia.org/wiki?curid=517017", "title": "Aglianico", "text": "L'Aglianico \u00e8 un noto vitigno a bacca rossa coltivato prevalentemente in Basilicata, Campania, Puglia e Molise. Il vitigno \u00e8 stato introdotto negli ultimi anni in California e Australia, dato che si sviluppa in climi prevalentemente soleggiati. Viene, spesso, definito il \"Barolo del Sud\", per via di caratteristiche in comune con il vitigno piemontese, bench\u00e9 il critico enologico del New York Times Eric Asimov ha affermato che, nonostante alcune affinit\u00e0, l\u2019Aglianico ha \"molto da offrire di suo\".\nSinonimi.\nAglianica, Aglianichella, Aglianico del Cilento, Aglianicone, Aglianico del Taburno, Aglianico di Taurasi, Aglianico del Vulture, Aglianico Femminile, Aglianico Mascolino, Aglianico Nero, Aglianico Trignarulo, Aglianico Zerpoluso, Aglianicuccia, Agliano, Agnanico di Castellaneta, Cascavoglia, Cerasole, Ellanico, Ellenico, Fresella, Gagliano, Ghiandara, Ghianna, Ghiannara, Glianica, Gnanico, Olivella di San Cosmo, Ruopolo, Sprierna.\nStoria.\n\u00c8 un vitigno antico, probabilmente originario della Grecia e introdotto in Italia intorno al VII-VI secolo a.C. Una delle tante testimonianze della sua lunga storia \u00e8 il ritrovamento dei resti di un torchio romano nella zona di Rionero in Vulture, provincia di Potenza. Non ci sono certezze sulle origini del nome, che potrebbero risalire all'antica citt\u00e0 di Elea (\"Eleanico\"), sulla costa tirrenica della Campania, o essere pi\u00f9 semplicemente una storpiatura della parola \"Ellenico\". Secondo altri, il nome originario non deriva da \"Elleanico\" o \"Ellenico\" che poi divenne Aglianico durante la dominazione aragonese nel corso del XV secolo, a causa della doppia \"l\" pronunciata \"gli\" nell'uso fonetico spagnolo, ma dal suffisso \"anicus\" che in latino sta a indicare appartenenza a qualcosa e dal termine \"llano\" che in spagnolo significa pianura, sicch\u00e9 aglianico non \u00e8 altro che il vino della pianura, all'epoca romana vino di non qualit\u00e0 e quindi definito latino.\nVini DOCG e DOC.\nL'Aglianico si suddivide in 3 biotipi diversi da cui hanno origine 3 grandi DOCG:"}
{"id": "517020", "revid": "123642732", "url": "https://it.wikipedia.org/wiki?curid=517020", "title": "Opel Vectra", "text": "L'Opel Vectra \u00e8 un'automobile di fascia medio-alta (segmento D), prodotta in tre generazioni dal 1988 al 2008 dalla casa automobilistica tedesca Opel.\nGenesi ed evoluzione.\nNell'autunno 1984 la Casa di R\u00fcsselsheim cominci\u00f2 a lavorare al progetto \"J-2400\", dal quale sarebbe scaturita la sostituta della Ascona, oramai giunta alla sua terza generazione. Il modello, oltre a proporre nuovi contenuti, doveva apparire molto pi\u00f9 moderno nella linea, adeguandosi alla tendenza di quegli anni di curare in modo particolare l'aerodinamica, strada gi\u00e0 seguita da Opel con la Kadett E del 1984 e l'Omega del 1986. Sotto la guida dell'allora progettista capo Wayne Cherry, i lavori cominciarono: il team di designer diretto da Ehrard Schnell lavor\u00f2 sodo per questo progetto, alle linee esterne pens\u00f2 Wayne Cherry, mentre all'aerodinamica pensarono i designer H. Berneburg e J. Schulze. Va detto che la futura berlina media di casa Opel fu la prima vettura del marchio di R\u00fcsselsheim a utilizzare il CAD e ci\u00f2 aiut\u00f2 molto nei compiti di tracciamento delle linee della vettura e nella loro ottimizzazione aerodinamica. Il nome \"Vectra\" venne deciso otto mesi prima della presentazione, che avvenne nel settembre 1988. La nuova denominazione fu voluta per sottolineare il salto evolutivo rispetto all'ultima \"Ascona\".\nVectra A.\nDesign esterno e interno.\nConformemente a quanto pianificato in fase di progettazione, la \"Vectra A\" fu offerta unicamente in configurazione berlina, ma con la possibilit\u00e0 di scegliere tra la carrozzeria a quattro porte e quella a cinque porte con portellone posteriore. Quest'ultima per\u00f2 non propose pi\u00f9 una carrozzeria a due volumi, come fu a suo tempo per l'Ascona, ma un nuovo corpo vettura a due volumi e mezzo. Tuttavia quest'ultima configurazione fu resa disponibile al pubblico solo alcuni mesi dopo il lancio.\nLa nuova berlina media di casa Opel fu disegnata e perfezionata al computer tenendo ben presenti le pressanti esigenze in tema di aerodinamica: gi\u00e0 nel 1986 il lancio dell'ammiraglia Omega mise in evidenza un mutato e pi\u00f9 attento orientamento della casa tedesca verso l'aerodinamica. La \"Vectra\" fu un'ulteriore dimostrazione dell'impegno dei designer Opel verso questo importante aspetto, sempre meno trascurabile durante la progettazione di un'auto e che alla Opel avrebbe raggiunto il suo culmine con il lancio della Calibra, versione coup\u00e9 della stessa \"Vectra A\". E cos\u00ec, la ricerca aerodinamica port\u00f2 a un Cx di 0,29, un risultato ottenuto grazie alle superfici levigate e meno spigolose che non sulla \"Ascona C\". Un risultato che pose la \"Vectra A\" all'altezza della migliore concorrenza, rappresentata allora dall'Audi 80, dalla Peugeot 405 e dalla Renault 21. E cos\u00ec, la nuova berlina di casa Opel si present\u00f2 in generale con linee assai pulite e con un frontale dal profilo curvilineo, quasi coincidente con un quarto di circonferenza, costituito da una fanaleria anteriore rettangolare e a sviluppo orizzontale, e con una calandra a due listelli orizzontali. La fiancata si presentava con linee sobrie, con una linea di cintura leggermente inclinata in avanti e con superfici vetrate laterali abbastanza generose che prevedevano fra l'altro la presenza di un terzo finestrino posteriore. La coda era a gruppi ottici quadrangolari dagli spigoli arrotondati, uniti fra loro da una fascia in plastica grezza che attraversava tutto lo specchio di coda.\nL'abitacolo della \"Vectra A\" era molto moderno per l'epoca e propose linee tondeggianti che in altri modelli concorrenti si sarebbero visti solo nel decennio successivo. Tale aspetto era visibile ad esempio nel cruscotto, coperto da una palpebra arrotondata e avvolgente e la cui strumentazione metteva innanzitutto in risalto il tachimetro al centro, affiancato dal contagiri a sinistra e da un cluster sulla destra, comprendente gli indicatori della temperatura dell'acqua e del livello del carburante. Nel complesso l'abitabilit\u00e0 era buona, grazie soprattutto al passo, cresciuto di 26\u00a0mm, anche se in generale la \"Vectra A\" crebbe in tutte le sue misure caratteristiche rispetto all'ultima generazione della \"Ascona\".\nMeccanica e motori.\nLa \"Vectra A\" nacque su di un pianale frutto dell'evoluzione della piattaforma globale GM gi\u00e0 utilizzata per la \"Ascona C\", ma con un interasse allungato di 26\u00a0mm. Il comparto sospensivo prevedeva un avantreno di tipo MacPherson con barra antirollio. Sempre l'avantreno era montato, assieme ai principali organi meccanici (motore, trasmissione e sterzo), su un telaietto ausiliario. Il retrotreno era invece a ruote interconnesse con bracci longitudinali: la barra antirollio posteriore era prevista solo nelle versioni pi\u00f9 potenti. Su entrambi gli assi erano previste molle elicoidali e ammortizzatori idraulici telescopici. L'impianto frenante prevedeva dischi pieni all'avantreno e tamburi al retrotreno per le versioni meno potenti, mentre le versioni pi\u00f9 potenti erano equipaggiate con dischi autoventilanti davanti e dischi pieni dietro. Lo sterzo era a cremagliera, ma le versioni di punta prevedevano anche il bloccasterzo e la servoassistenza.\nAl suo esordio la \"Vectra A\" era prevista nelle seguenti motorizzazioni:\nIn alcuni mercati esteri era disponibile anche un motore da 1389\u00a0cm3 da 75 CV al posto del 1.6 a iniezione di pari potenza. La trazione era generalmente sulle ruote anteriori, ma il 2 litri nelle varianti da 115 e 129 CV era abbinabile anche alla trazione integrale. Per quanto riguarda il resto della meccanica, il cambio era a 5 marce su tutta la gamma, ma su alcune versioni era possibile avere a richiesta un cambio automatico a 4 rapporti.\nAllestimenti e dotazioni.\nLa \"Vectra A\" era inizialmente disponibile in 4 allestimenti: \"GL\", \"GLS\", \"CD\" e \"GT\".\nNella versione base GL la dotazione di serie era assai ridotta. Nella GLS invece la dotazione di serie era pi\u00f9 ampia e prevedeva interni in velluto, cristalli atermici, vetri elettrici anteriori, chiusura centralizzata per portiere, baule e sportellino carburante, contagiri, spia della riserva, sedile guida regolabile in altezza, poggiatesta posteriori, sedile/schienale posteriore sdoppiabili, bracciolo centrale posteriore con botola di collegamento col bagagliaio per il carico di oggetti lunghi, cinture anteriori e posteriori regolabili in altezza, antifurto meccanico (blocco delle serrature delle portiere, azionabile dalla porta del conducente), fendinebbia, paraurti in tinta con filetto cromato, luci di lettura anteriori, plafoniera a spegnimento ritardato, alette parasole con specchietto schermabile e illuminato, portamonete, accendisigari illuminato, reostato per l'illuminazione del quadro.\nSulla GT e sulla CD era disponibile, a richiesta, il check control (sei spie per i livelli di olio, liquido lavavetro e refrigerante motore, usura pastiglie freni, anomalia luci di coda/anabbaglianti, anomalia luci dei freni).\nEvoluzione della gamma.\nIl primo passo evolutivo nella gamma della \"Vectra A\" si ebbe nel marzo del 1989, quando venne introdotta la versione a due volumi e mezzo, chiamata a raccogliere il testimone della precedente \"Ascona C\" a due volumi. Le motorizzazioni erano pressappoco le stesse della berlina classica. Sempre nel 1989, ma ad agosto, vi fu l'arrivo della \"Vectra 2000\", equipaggiata con il primo motore bialbero presente in questa gamma, un 2 litri basato sulle equivalenti unit\u00e0 monoalbero di pari cilindrata e con potenza massima di 150 CV. Anche questa motorizzazione fu abbinabile alla trazione integrale. Vale la pena spendere alcune parole in pi\u00f9 su questo sistema di trazione integrale. Tale sistema venne progettato e sviluppato in collaborazione con la Steyr-Daimler-Puch, azienda austriaca specializzata proprio nel settore delle quattro ruote motrici. Inoltre, le \"Vectra A 4x4\" non differivano dalle altre \"Vectra A\" solo per la trazione integrale, ma anche per il retrotreno specifico, non pi\u00f9 a ruote interconnesse, ma a ruote indipendenti con bracci obliqui. Per quanto riguardava le altre novit\u00e0 alla gamma occorse durante il 1989, vale la pena ancora ricordare che sempre nell'estate di quell'anno venne tolto di produzione il 2 litri di base da 101 CV. All'inizio del 1990 il 1.8 a carburatore venne sostituito da un 1.8 a iniezione provvisto di marmitta catalitica e in grado anch'esso di erogare 90 CV di potenza massima. Nel giro di pochi mesi, anche quest'ultima motorizzazione divenne abbinabile alla trazione integrale. Nell'agosto 1991, invece, il servosterzo e l'ABS divennero di serie su tutta la gamma.\nNel settembre del 1992 fu la volta del restyling di mezza et\u00e0, un restyling piuttosto leggero anche se facilmente riconoscibile. Venne introdotta una sfaccettatura sui fari anteriori e ridisegnata la calandra, che riprese la forma allargata di quella presente sulla \"Vectra 2000\" del 1989: a quel punto divenne pertanto in tinta e senza listelli orizzontali e il marchio Opel fu spostato dal cofano all'interno della calandra. Fu introdotto il marchio anche sulla coda e, nelle versioni pi\u00f9 lussuose, una fascia rifrangente abbinata al colore dei fanali posteriori, che ne riprese il motivo sui bordi del portellone posteriore. Negli interni invece cambi\u00f2 la sola forma del volante, che ora come optional pot\u00e9 essere dotato di airbag. Per quanto riguarda la gamma motori, con l'imminente avvento del catalizzatore obbligatorio, fu soppressa la motorizzazione 1.4 litri, nei mercati in cui era prevista, sostituita dalla versione 1.6 litri a iniezione con marmitta catalitica gi\u00e0 previsto in altri mercati e con potenza di 75 CV. Nello stesso anno, a settembre, fu lanciata la versione di punta \"Turbo 4x4\", dotata anch'essa di trazioneintegrale ed equipaggiata con un motore bialbero da 2 litri alimentato a iniezione elettronica e sovralimentato mediante turbocompressore. Tale motore era in grado di erogare una potenza massima di 204 CV. Altri aggiornamenti tecnici riguardarono l'impianto frenante, che divenne a dischi autoventilanti su tutta la gamma.\nNel marzo 1993 fu introdotta una motorizzazione da 2,5 litri V6 a benzina, che assieme alla versione Turbo costitu\u00ec il top di gamma. Fu l'unico motore non a 4 cilindri montato di serie sulla Vectra A e arrivava a erogare una potenza massima di 170 CV. Sei mesi dopo vi fu una rivisitazione della versione 1.6 litri a iniezione catalitico, la cui potenza massima scese da 75 a 71 CV. Nel marzo 1994 fu introdotta la versione \"CDX\", proposta sia a quattro sia a cinque porte, che montava anche il nuovo 2 litri \"Ecotec\" da 136 CV. Tale versione, bench\u00e9 meno potente, and\u00f2 di fatto a sostituire il 2 litri bialbero da 150 CV nella gamma della \"Vectra A\". Contemporaneamente, il Diesel aspirato venne leggermente rivisitato e vide un leggero aumento delle proprie prestazioni, arrivndo cos\u00ec a erogare 60 CV di potenza massima.\nNel luglio 1995 la \"Vectra A\" fu tolta di produzione per fare spazio alla seconda generazione, la \"Vectra B\". In totale furono oltre 2 milioni gli esemplari di \"Vectra A\" prodotti. La produzione include anche i esemplari prodotti di Vauxhall Cavalier, ossia il modello destinato al Regno Unito.\nVectra B.\nEsordio.\nLa seconda generazione della \"Vectra\" viene anche denominata \"Vectra B\": i suoi primi disegni quasi definitivi vennero diffusi dalla casa tedesca nei primissimi mesi del 1995. La \"Vectra B\" fu il frutto dello sviluppo del progetto \"T 3000\", avviato all'inizio degli anni 1990 e la sua produzione cominci\u00f2 nell'agosto del 1995. La presentazione ufficiale al pubblico si ebbe per\u00f2 a settembre, in occasione del Salone di Francoforte. Le prime consegne ebbero luogo invece il mese seguente.\nDesign esterno e interno.\nSebbene in generale mantenesse un'impostazione stilistica simile a quella della precedente \"Vectra\", la nuova generazione della berlina media di casa Opel fu in realt\u00e0 basata su di un progetto totalmente nuovo e che prevedeva novit\u00e0 ovunque, sia sul piano stilistico sia su quello tecnico. Stilisticamente, la \"Vectra B\" si propose con un corpo vettura dalle linee pi\u00f9 arrotondate e ancora pi\u00f9 levigate che in precedenza, in modo da migliorare ulteriormente il Cx, che in questo caso scese effettivamente a 0,28. Contribuirono a tale risultato, oltre alle linee generali pi\u00f9 arrotondate, anche particolari come gli specchietti retrovisori carenati e accordati con le nervature del cofano motore che partivano dalla calandra. Ques'ultima, assieme ai gruppi ottici anteriori, presentava un nuovo disegno, pi\u00f9 moderno. Rinnovato anche il paraurti anteriore, che venne dotato di una sottile presa d'aria centrale. Nel complesso il frontale appariva pi\u00f9 basso e anche leggermente pi\u00f9 aggressivo. Il tema delle linee arrotondate, che a met\u00e0 degli anni 1990 era al suo culmine presso quasi tutti i costruttori, veniva anche qui ripreso e interpretato per attualizzare le linee di una vettura gi\u00e0 di successo come la \"Vectra A\", ma senza stravolgerne i caratteri essenziali e neppure l'eleganza, che anzi fin\u00ec per essere accentuata in questa seconda generazione. E cos\u00ec, ecco che la vista laterale permetteva di percepire un leggero allungamento del passo (4 centimetri), che pass\u00f2 cos\u00ec a 2,64 metri di lunghezza. Oltre a ci\u00f2, altre caratteristiche stilistiche vennero rimodellate, come il disegno dei passaruota posteriori, ora decisamente arrotondato, cos\u00ec come pi\u00f9 tondeggiante appariva la sagoma delle superfici vetrate laterali, ancora con terzo finestrino posteriore indipendentemente dal tipo di carrozzeria scelto. Infatti, la \"Vectra B\" fu prevista fin dall'esordio anche come berlina a due volumi e mezzo, per cui il cliente ebbe fin da subito la possibilit\u00e0 di scegliere fra le due varianti di carrozzeria. Per entrambe le varianti, la lunghezza era stavolta identica alla tre volumi (in precedenza sia l'\"Ascona C\" sia la \"Vectra A\" a cinque porte erano qualche centimetro pi\u00f9 corte delle versioni a tre volumi). Per concludere, la coda venne anch'essa reinterpretata in chiave pi\u00f9 moderna, con gruppi ottici vagamente dalla forma a quarto di circonferenza e tagliati a met\u00e0 dalle plastiche bianche delle luci di retromarcia.\nL'abitacolo della \"Vectra B\" risult\u00f2 pi\u00f9 spazioso rispetto a prima e ben di pi\u00f9 di quanto il semplice allungamento del passo possa far supporre. Infatti, a contribuire a tale livello di abitabilit\u00e0 furono anche altre soluzioni, come ad esempio l'altezza maggiore di 2,5\u00a0cm, ma soprattutto l'avanzamento del parabrezza di circa 10\u00a0cm. Stilisticamente simile alla generazione precedente era il gruppo plancia-cruscotto-console, anche se le differenze in realt\u00e0 erano comunque piuttosto visibili, a partire dalla palpebra del cruscotto, molto meno arcuata e dal disegno meno avvolgente. Invariata invece la disposizione della strumentazione, il cui schema veniva in effetti ripreso da quello della \"Vectra A\". Altre differenze stavano nel volante a quattro razze anzich\u00e9 tre, nel nuovo disegno della console centrale, ora pi\u00f9 moderno, e nelle bocchette di aerazione a sviluppo verticale anzich\u00e9 orizzontale.\nAllestimenti e dotazioni.\nGli allestimenti previsti per la \"Vectra B\" al suo esordio erano tre: \"Class\" era l'allestimento di base, che prevedeva una dotazione pi\u00f9 semplificata ma improntata soprattutto alla sicurezza. Erano quindi di serie l'ABS, l'airbag lato guida e la chiusura centralizzata. Ma soprattutto, gi\u00e0 a partire dall'allestimento base era previsto il sistema PRS, un dispositivo di sicurezza che sgancia la pedaliera dalla sua sede in caso di urto frontale, in modo da evitare lesioni agli arti inferiori del conducente. Il secondo livello di allestimento era denominato \"CD\" e prevedeva di serie anche il climatizzatore manuale, l'autoradio con comandi al volante e il controllo di trazione. L'allestimento di punta portava invece la sigla \"CDX\" e prevedeva, oltre a quanto gi\u00e0 previsto per gli allestimenti inferiori, anche gli interni in pelle, i cerchi in lega, il cruise control e il computer di bordo.\nStruttura, meccanica e motori.\nLa scocca in acciaio della \"Vectra B\" venne notevolmente irrigidita e rinforzata rispetto a quanto fatto nel modello precedente, in maniera tale da aumentarne le doti di sicurezza passiva. Le portiere, in particolare, vennero dotate di barre antintrusione per salvaguardare gli occupanti in caso di urto laterale.\nLa meccanica telaistica prevedeva sospensioni rinnovate su entrambi gli assi, non tanto all'avantreno, dove comunque la soluzione MacPherson sub\u00ec comunque sostanziosi aggiornamenti, quanto al retrotreno, dove lo schema a ruote interconnesse lasci\u00f2 il posto a una pi\u00f9 raffinata soluzione multilink con bracci logitudinali e biellette trasversali. In ogni caso le sospensioni, e in particolare gli ammortizzatori, furono soggette a nuove tarature allo scopo di innalzare il livello di confort a bordo. Le stesse geometrie sospensive vennero profondamente riviste. Venne evoluto anche l'impianto frenante, che divenne a quattro dischi, e in particolare a dischi anteriori autoventilanti, su tutta la gamma.\nAl suo esordio, la \"Vectra B\" fu prevista nelle seguenti motorizzazioni:\nQuasi tutti i motori a benzina dell'esordio furono quindi bialbero, a parte il 1.6 da 75 CV e alcuni motori destinati a mercati esteri. La \"Vectra B\" fu proposta unicamente a trazione anteriore: in questa generazione non vennero previste versioni a quattro ruote motrici. Una sola scelta anche per quanto riguarda il cambio previsto di serie, che rimase sempre di tipo manuale a 5 marce.\nCarriera commerciale della \"Vectra B\".\nIl primo grosso aggiornamento nella gamma della \"Vectra B\" si ebbe nel settembre del 1996, quando venne presentata la \"Vectra Caravan\", o anche \"Vectra SW\" a seconda dei mercati. Con questo modello, la casa di R\u00fcsselsheim rientr\u00f2 nel settore delle station wagon di fascia media dopo un'assenza di oltre vent'anni (l'ultima giardinetta Opel di questo segmento fu la Ascona A Caravan, uscita di produzione nel 1975). La \"Vectra Caravan\" era caratterizzata dall'ovvio sviluppo della parte posteriore, che aveva una capacit\u00e0 di 460 litri con lo schienale posteriore in posizione eretta, ma che poteva essere ampliato a ben litri se si rimuoveva il divano. La soglia di carico era a 566\u00a0mm da terra per limitare la fatica di chi avrebbe eventualmente dovuto caricare bagagli pesanti o ingombranti. Sempre nel 1996 fu introdotta la versione 2.0 DI, equipaggiata di un nuovo propulsore turbodiesel da 2 litri, a iniezione diretta e quattro valvole per cilindro, con 82 CV di potenza. Come conseguenza, nel corso del 1997 ed entro la fine dello stesso anno, la motorizzazione 1.7 TD di pari potenza, ormai tecnologicamente datata, fu gradualmente cancellata. Sempre nel 1997, ma ad agosto, il 2 litri Diesel venne proposto anche con intercooler, il che diede la possibilit\u00e0 di farne lievitare la potenza massima a 101 CV. Questo motore and\u00f2 a equipaggiare la \"Vectra 2.0 DTI\" (la lettera \"T\" quindi non indicava la presenza del turbocompressore, che in effetti era presente anche nella versione meno potente, ma dello scambiatore di calore).\nNel 1999 vi fu un leggero restyling che interess\u00f2 fari anteriori e posteriori, paraurti anteriori (con allargamento della sottile presa d'aria) e posteriori, maniglie porta in tinta, specchietti retrovisori di maggiori dimensioni, cofano bagagli, cruscotto, maniglie porta interne cromate e altri particolari nell'abitacolo. Per quanto riguarda la gamma motori, vi fu l'avvicendamento fra due unit\u00e0 da 1,8 litri: esord\u00ec infatti il nuovo propulsore X18XE1 da 1796\u00a0cm\u00b3 in sostituzione del motore X18XE da 1799\u00a0cm\u00b3. Pur appartenendo a famiglie di motori diverse (il nuovo alla GM Family I e il precedente alla GM Family II), le due unit\u00e0 mostravano dati prestazionali molto simili. In generale, per\u00f2, il lavoro di affinamento ha interessato tutti i motori, che arrivarono a essere pi\u00f9 leggeri, con meno attriti e con consumi ridotti. Altro lavoro di affinamento fu quello relativo all'ottimizzazione delle sospensioni, che furono rivisitate in funzione di una ancora migliore tenuta di strada.\nNell'agosto del 2000 il motore da 2 litri e 136 CV fu rimpiazzato da una nuova motorizzazione da 2,2 litri e in grado di erogare una potenza massima di 147 CV, mentre il 1.8 venne proposto in una variante rispettosa della normativa Euro IV e con potenza di 125 CV. Inoltre il V6 fu portato da 2,5 a 2,6 litri, ma mantenendo invariata la propria potenza massima a favore dell'erogazione di coppia motrice, che invece miglior\u00f2. Nel mese di dicembre dello stesso anno, venne anche immessa sul mercato una motorizzazione a gasolio, anch'essa da 2,2 litri, che and\u00f2 ad affiancarsi al 2.0 DTI. A differenza di questo, il 2.2 DTI era dotato di turbina a geometria variabile ed erogava una potenza massima di 125 CV (che scendevano a 120 per alcuni mercati esteri).\nLa produzione della \"Vectra B\" cess\u00f2 all'inizio del 2002.\nVersioni speciali.\nLa \"Vectra B\" \u00e8 stata anche prodotta in alcune piccole serie speciali con la collaborazione di preparatori da diversi anni partner della casa di R\u00fcsselsheim. Una di queste fu la \"Vectra i500\", realizzata da Irmscher e immessa nel mercato alla fine del 1997. Questo modello montava particolari di carrozzeria ispirati alle vetture che correvano nel campionato di Superturismo (paraurti anteriore e posteriore, minigonne laterali, alettone posteriore, ecc.) e montava una versione rivisitata del V6 da 2,5 litri della normale \"Vectra V6\". Nella interpretazione di Irmscher, questo motore arrivava a erogare una potenza massima di 195 CV. La vettura venne inoltre ribassata di 20\u00a0mm nell'assetto, dotata di dischi freno maggiorati (330\u00a0mm davanti e 292\u00a0mm dietro) e venne prevista con cerchi in lega di alluminio da 17 pollici. All'interno dell'abitacolo trovava posto un nuovo volante sportivo e una plancia con elementi verniciati. La \"Vectra i500\" fu prevista sia con carrozzeria berlina sia con carrozzeria station wagon e venne prodotta fino al mese di agosto del 2000.\nUn'altra serie speciale fu la \"Vectra i30\", realizzata per celebrare i trenta anni di vita della Irmscher. Questa serie, che venne fra l'altro prodotta ufficialmente solo in trenta esemplari, montava un 3 litri da 220 CV. Lo stesso motore della \"i30\" venne montato sulla \"iS3\", che era per\u00f2 equipaggiata con cerchi da 18 pollici e prevedeva un abitacolo rivestito in pelle a scelta di diversi colori a seconda dei gusti del committente.\nVectra C.\nEsordio.\nIl progetto relativo alla terza generazione della \"Vectra\" venne avviato non molto tempo dopo il lancio della seconda generazione. Secondo le specifiche dettate dalla dirigenza GM, la vettura avrebbe dovuto sfruttare un nuovo pianale che avrebbe dovuto essere utilizzato anche per altri modelli del colosso statunitense. Tale pianale impose fra l'altro anche un significativo aumento delle dimensioni della vettura rispetto alle due generazioni precedenti di \"Vectra\": ci\u00f2 avrebbe favorito prima di tutto l'abitabilit\u00e0 interna, andando cos\u00ec a eliminare tutte le pecche riguardanti lo spazio a bordo, che era gi\u00e0 di buon livello anche su \"Vectra A\" e \"Vectra B\", ma che specialmente nei posti dietro poteva essere migliorato. Nell'inverno del 2000 (gennaio e febbraio) i primi muletti cominciarono a essere testati su strada, mentre secondo i programmi del gruppo General Motors si stabil\u00ec che dal pianale della nuova \"Vectra\" sarebbe nata anche la terza generazione della Omega. Solo un anno dopo si decise di cancellare questa possibilit\u00e0, sia per la delicata situazione finanziaria (il gruppo GM aveva appena stipulato un'alleanza industriale con il gruppo Fiat, con tutti gli ingenti investimenti del caso), sia perch\u00e9 le dimensioni sensibilmente aumentate della \"Vectra\" stessa avrebbero permesso di sostituire in un colpo solo sia la \"Vectra B\" sia la \"Omega B\".\nLe prime foto ufficiali vennero diffuse dalla casa di R\u00fcsselsheim nell'ottobre del 2001, mentre la presentazione ufficiale della vettura al pubblico avvenne al Salone di Ginevra del 2002. Nacque cos\u00ec la \"Vectra C\", terza e ultima generazione della \"Vectra\". La sua realizzazione comport\u00f2 investimente assai ingenti, nell'ordine dei 4,8 miliardi di euro, parte dei quali destinati al rinnovamento dello stabilimento di R\u00fcsselsheim e all'aumento della sua capacit\u00e0 produttiva, che venne innalzata a vetture l'anno.\nDesign esterno e interno.\nIl sostanzioso aumento degli ingombri esterni della \"Vectra C\" fu chiaramente percepibile fin dalla prima occhiata: il nuovo modello di casa Opel era infatti cresciuto di ben 13\u00a0cm rispetto alla \"Vectra B\". Naturalmente l'aumento degli ingombri esterni non fu l'unica novit\u00e0 portata dalla \"Vectra C\", inizialmente disponibile nella sola configurazione berlina a tre volumi e a quattro porte. A cambiare radicalmente fu anche lo stile, molto pi\u00f9 spigoloso che in precedenza e ispirato a quello della concept \"Signum\" presentata a Francoforte nel 2001. Specialmente nel frontale, dominato dai grandi gruppi ottici di forma quadrangolare, ma dal disegno pi\u00f9 arcuato sul lato superiore degli stessi. Completavano il disegno della zona anteriore una calandra non molto grande e tagliata orizzontalmente in due da un listello recante il logo Opel, e un paraurti a tre prese d'aria. La vista laterale permetteva di notare l'elevata altezza della linea di cintura, nonch\u00e9 la modanatura paracolpi che prendeva origine all'altezza dell'indicatore di direzione laterale, mentre la zona posteriore esasperava ancora di pi\u00f9 il concetto di stile spigoloso: la sommit\u00e0 dello specchio di coda era leggermente piegata all'indietro rispetto al generale andamento verticale, andando cos\u00ec a simulare una sorta di piccolo spoiler appena accennato e integrato nello sportello del portabagagli. Il disegno dei gruppi ottici, di forma trapezoidale netta e affilata, riprendevano l'angolatura nella zona superiore della coda, alla cui altezza erano posizionati gli indicatori di direzione. La parte inferiore dello sportello del portabagagli era invece attraversata da una sottile fascia cromata a tutta larghezza, che idealmente proseguiva alle due estremit\u00e0 dello specchio grazie al disegno delle luci di retromarcia a sviluppo orizzontale e di pari larghezza. Per limitare l'altezza della soglia di carico, il paraurti posteriore, anch'esso piuttosto spigoloso, era munito di un ampio incavo in cui risiedeva la battuta dello sportello posteriore.\nL'aumento delle dimensioni della \"Vectra\" diede i suoi frutti anche sul fronte dell'abitabilit\u00e0, grazie anche al passo cresciuto di 6 centimetri che fece sentire i suoi effetti soprattutto nella zona posteriore. Il posto guida della \"Vectra C\" era piuttosto sobrio e convenzionale nella linea, con un cruscotto coperto da una piccola palpebra \"a virgola\" e recante una strumentazione dal nuovo disegno, in realt\u00e0 pi\u00f9 conforme agli standard abituali presenti nella maggior parte delle auto, giacch\u00e9 nella sua semplicit\u00e0 comprendeva il tachimetro a destra, il contagiri a sinistra e ai lati rispettivamente l'indicatore del livello carburante e della temperatura dell'acqua. La console centrale era dominata dal display per la visualizzazione dei dati relativi al computer di bordo, all'impianto Hi-Fi e al navigatore satellitare, disponibile a richiesta. Il bagagliaio aveva una capacit\u00e0 di 500 litri, ampliabili mediante l'abbattimento, anche asimmetrico, dello schienale posteriore, visto che la \"Vectra C\" annoverava questa caratteristica nonostante si trattasse di una berlina a tre volumi e quattro porte, un genere di vetture tipicamente sprovvista di bagagliaio comunicante con l'abitacolo.\nStruttura, meccanica e motori.\nLa base meccanica su cui nasceva la \"Vectra C\" era la cosiddetta piattaforma \"Epsilon\" che avrebbe in seguito dato i natali anche ad altri modelli del gruppo GM, come la Saab 9-3 e la Cadillac BLS, oppure del gruppo Fiat come la Croma. L'architettura meccanica della \"Vectra C\" era sempre a montare anteriore trasversale e a trazione anteriore. La scocca era stata realizzata facendo uso di acciai altoresistenziali (il 52% in pi\u00f9 rispetto alla \"Vectra B\"), oltre che di leghe di alluminio e di magnesio per rendere pi\u00f9 leggera possibile la struttura di base a fronte dell'aumento delle dimensioni. Non solo, ma proprio grazie agli acciai altoresistenziali questa struttura venne anche notevolmente irrigidita per incrementare il livello di rigidezza torsionale, che in questa vettura venne aumentata di ben il 74%, e la rigidezza flessionale che nella \"Vectra C\" risultava maggiore del 62% rispetto a prima. Per conferire la necessaria rigidezza alla cella abitativa, si impieg\u00f2 una particolare lega di acciaio e boro per il montante centrale. Grazie all'utilizzo di tale materiale, questo montante riusciva da solo a essere fino a cinque volte pi\u00f9 rigido del montante centrale della \"Vectra B\". L'utilizzo di acciai altoresistenziali permetteva inoltre di utilizzare lamierati pi\u00f9 sottili, quindi pi\u00f9 leggeri, e senza contare che alcune strutture di sostegno, come quella della plancia, erano realizzate anch'esse in lega di magnesio.\nUna novit\u00e0 significativa fu l'ampliamento delle funzionalit\u00e0 dell'elettronica di bordo, che venne quindi destinata a migliorare il confort durante il viaggio, ma anche il livello di sicurezza attiva della vettura. Vale quindi la pena citare il cosiddetto \"Interactive Driving System\", un sistema elettronico che andava a controllare contemporaneamente lo sterzo (del tipo a cremagliera) e il suo servocomando elettroidraulico, l'ABS, l'ESP (che in caso di necessit\u00e0 andava simultaneamente a frenare tre ruote anzich\u00e9 solo la posteriore interna), il ripartitore di frenata, il CBC (un dispositivo di controllo della frenata in curva) e il controllo di trazione.\nIl comparto sospensivo della \"Vectra C\" era una profonda evoluzione di quello visto nella precedente \"Vectra\": stessi schemi ma con geometrie riviste e nuovi materiali utilizzati. All'avantreno si ritrovava quindi il classico schema MacPherson mentre al retrotreno venne confermata la soluzione multilink a quattro bracci (tre trasversali e uno longitudinale), ma per entrambi gli assi venne fatto uso anche qui di materiali leggeri, alluminio in primis, in modo da alleggerire le strutture sospensive. Laddove fosse stato impossibile ricorrere a materiali leggeri, come nel caso delle barre stabilizzatrici, queste erano cave per ottenere comunque un risparmio di peso non indifferente. L'avantreno in particolare era montato su un telaietto ausiliario, che a sua volta utilizzava dei cuscinetti idraulici per collegarsi alla scocca, mentre il retrotreno venne realizzato in modo da risultare poco ingombrante e avvantaggiare cos\u00ec la capacit\u00e0 del bagagliaio. L'impianto frenante era a quattro dischi di cui quelli anteriori autoventilanti ed era corredato di una valvola di immissione a flusso ottimizzato cha aiutava a generare la massima forza frenante nel minor tempo possibile in caso di frenata d'emergenza.\nAl suo esordio la \"Vectra C\" venne proposta solo in due motorizzazioni a benzina:\nPer entrambe queste motorizzazioni, il cambio era di tipo manuale a cinque marce.\nEvoluzione della gamma \"Vectra C\".\nIl primo aggiornamento alla gamma della \"Vectra C\" non tard\u00f2 ad arrivare e fu rappresentato dall'arrivo delle motorizzazioni a gasolio, cos\u00ec importanti per una vettura dalla vocazione stradista qual era la \"Vectra C\". Queste motorizzazioni entrarono in gamma nel luglio 2002 e furono le gi\u00e0 collaudate unit\u00e0 turbodiesel a iniezione diretta (ancora senza tecnologia Common rail) da 2 e 2,2 litri gi\u00e0 montati anche nella \"Vectra B\" e con potenza di 101 e 125 CV. Contemporaneamente ai motori a gasolio fece il suo esordio anche la motorizzazione di punta, un V6 da 3,2 litri e 211 CV di potenza massima. Nel settembre dello stesso anno, esord\u00ec la versione a due volumi e mezzo e a cinque porte, denominata \"Vectra GTS\" e prevista in tutte le motorizzazioni della berlina a quattro porte, tranne il 2 litri diesel.\nNella primavera del 2003 la gamma si ampli\u00f2 ulteriormente con l'arrivo del 2 litri turbo a benzina da 175 CV, mentre in agosto venne introdotta la motorizzazione top fra quelle Diesel, ossia il 3 litri V6 Y30DT di origine Isuzu da 177 CV di potenza massima, primo motore Common rail a equipaggiare una \"Vectra\". Il tempo di arrivare a Francoforte per il Salone dell'Automobile e venne presentata al pubblico la \"Vectra Caravan\", che a seconda dei mercati poteva anche in questo caso cambiare denominazione in \"Vectra SW\". Tale versione era caratterizzata dal passo allungato di 13\u00a0cm per ottenere maggior spazio a bordo e ovviamente dall'ampio bagagliaio da 530 litri ampliabile a litri grazie all'abbattimento del divano posteriore. La \"Vectra SW\", molto importante per le vendite della gamma \"Vectra\", era prevista in tutte le motorizzazioni della berlina a 4 porte, compreso il 2 litri Diesel da 101 CV. A parte il voluminoso posteriore, l'unica altra novit\u00e0 stilistica introdotta da questo modello furono i gruppi ottici posteriori a sviluppo orizzontale.\nIl primo avvicendamento fra motori si ebbe nel marzo del 2004 quando il 2 litri Diesel da 101 CV venne sostituito dal pi\u00f9 brillante motore 1.9 CDTI, anch'esso Common rail come il 3 litri CDTI di punta, sviluppato in collaborazione con la Fiat e destinato a essere montato anche su numerosi altri modelli appartenenti ai due gruppi industriali. Nella sua variante meno potente tale motore era in grado di erogare 120 CV, ma lo stesso motore venne contemporaneamente proposto nella gamma \"Vectra C\" anche con testata a 16 valvole e potenza massima di 150 CV. Indipendentemente dalla potenza erogata, il cambio previsto era un inedito manuale a sei marce. Sempre nella stessa occasione, il motore a benzina da 2,2 litri venne pensionato in favore di un altro motore di pari cilindrata. Questo motore, che in realt\u00e0 aveva gi\u00e0 esordito alcuni mesi prima, era realizzato sempre sulla medesima base del motore uscente, ma era dotato di iniezione diretta ed era in grado di erogare fino a 155 CV di potenza massima. Nell'agosto dello stesso anno, in alcuni mercati venne introdotta una nuova motorizzazione di accesso alla gamma, costituita dal pluricollaudato 1.6 litri da 101 CV. Tale motore non venne previsto che nella sola configurazione berlina (sia a quattro sia a cinque porte). Intanto, la presenza in gamma del 1.9 CDTI da 120 CV si ripercosse pesantemente sulle vendite del motore 2,2 DTI da 125 CV, pi\u00f9 oneroso come costi di esercizio e solo appena pi\u00f9 potente. Pertanto, nel mese di novembre del 2004, tale motorizzazione venne cancellata dal listino. Sempre nel 2004 l'auto fu dotata della tecnologia Adaptive forward lighting per regolare la direzione dei fari.\nUn anno dopo, nel giugno 2005, vi fu il restyling di mezza et\u00e0: l'aggiornamento stilistico interess\u00f2 in particolare il frontale, che venne ridisegnato in modo da integrarsi con il contemporaneo corso stilistico Opel e in particolare con l'Astra H, introdotta l'anno prima e dotata di uno stile pi\u00f9 moderno. A cambiare furono i gruppi ottici, ora pi\u00f9 appuntiti e avvolgenti, ma anche la calandra, pi\u00f9 grande e attraversata da una barra cromata che riprendeva nello stile quella gi\u00e0 utilizzata appunto per l'\"Astra\". Inoltre, il paraurti venne ridisegnato per sfoggiare stavolta due prese d'aria laterali pi\u00f9 grandi e dal disegno pi\u00f9 grintoso. Internamente cambiarono solo i rivestimenti e le finiture, mentre comparvero nuovi inserti in radica o in alluminio. Per quanto riguarda i motori, le novit\u00e0 furono numerose e cos\u00ec riassumibili:\nAppena due mesi dopo l'introduzione del restyling, part\u00ec anche la produzione della \"Vectra OPC\", nuova top di gamma prevista solo come berlina a due volumi e mezzo o station wagon ed equipaggiata anch'essa con un V6 Turbo da 2,8 litri, ma rivisto dai tecnici della OPC (Opel Performance Center), il reparto sportivo della casa di R\u00fcsselsheim. In tale configurazione la vettura riusciva a erogare 255 CV di potenza massima e fra le altre caratteristiche annoverava appendici aerodinamiche pi\u00f9 vistose, cerchi in lega da 18 pollici dal disegno specifico e particolarmente sportivo, terminali di scarico trapezoidali e una specifica verniciatura color blu brillante metallizzato. La vettura montava anch'essa, come la meno potente \"2.8 Turbo\", un cambio manuale a sei marce. E inoltre, nella \"Vectra OPC\" erano montati dischi freno da 345\u00a0mm all'avantreno e da 292\u00a0mm al retrotreno, pi\u00f9 il sistema CDC per il controllo elettronico continuo e costante degli ammortizzatori in funzione delle condizioni della strada. Con queste caratteristiche, la \"Vectra OPC\" scattava da 0 a 100\u00a0km/h in 6\"7 fermando il tachimetro a 260\u00a0km/h. L'abitacolo venne inoltre dotato di sedili sportivi Recaro, volante sportivo e una strumentazione specifica.\nDa qui cominci\u00f2 la parabola discendente della carriera commerciale della \"Vectra C\", con diverse versioni che gradualmente scomparvero dai listini, a volte limitatamente ad alcuni mercati, altre volte del tutto. Durante il 2006, comunque, vi fu ancora tempo per alcune novit\u00e0 al vertice della gamma, dove la 2.8 Turbo venne rivisitata e il suo motore sal\u00ec da 230 a 250 CV di potenza massima. Analogamente, nel mese di giugno i tecnici OPC misero nuovamente mano alla versione omonima, e la potenza massima sal\u00ec a 280 CV.\nAlla fine del 2007, il 1.8 da 140 CV venne tolto dalla maggior parte dei mercati europei, salvo alcuni, tra cui l'Italia. La produzione della \"Vectra C\" termin\u00f2 nel luglio del 2008: la sua eredit\u00e0 verr\u00e0 ripresa subito dopo dalla Insignia, che andr\u00e0 a sostituire fra l'altro anche la Signum, basata sempre su meccanica della \"Vectra C\".\nTabella riepilogativa.\nTra parentesi vi sono i dati relativi alle versioni station wagon, laddove previste\nSicurezza automobilistica.\nLa Vectra \u00e8 stata sottoposta in tutte le sue serie ai crash test dell'Euro NCAP ed \u00e8 stata valutata sotto il punto di vista della sicurezza automobilistica con 2.5 stelle per la prima versione nel 1997, 3 stelle per la seconda versione nel 2001 e 4 stelle nel 2002 per la terza e ultima versione.\nLe altre Vectra.\nLa prima serie era venduta in Gran Bretagna e Irlanda col nome di Vauxhall Cavalier, nome mutuato dalla sua antenata. Con il lancio della \"Vectra B\", nel 1995, ne fu uniformato il nome, divenendo quindi \"Vauxhall Vectra\". In Irlanda invece, dal 1992, GM aveva deciso di sopprimere il marchio Vauxhall in favore di quello Opel.\nLa \"Vectra\" fu venduta anche in Oceania come Holden Vectra (dove sostitu\u00ec la Holden Apollo, basata sulla Toyota Camry V20 e VX10 e prodotta dal 1987 al 1996 tramite la joint-venture UAAI, stipulata con il costruttore giapponese) e in Sudamerica come Chevrolet Vectra (fa eccezione il Brasile dove come \"Vectra\" viene commercializzata l'Astra a tre volumi, seppur con un suo frontale specifico ed esclusivo, differente dalla versione europea). Questi tre modelli differivano fra loro praticamente solo per lo stemma sulla calandra. In ogni caso la Chevrolet \"Vectra\" sudamericana fu anche commercializzata in una nuova generazione che corrispondeva alla prima generazione della \"Insignia\" europea. Ben pi\u00f9 simile alla \"Vectra\" europea fu la Saturn Aura, prodotta dal 2006 al 2009.\nAttivit\u00e0 sportiva.\nDTM.\nDella Opel \"Vectra C\", nel 2004, \u00e8 stata creata una versione da competizione, denominata GTS V8, predisposta per competere nel Deutsche Tourenwagen Masters. La vettura presenta un propulsore longitudinale aspirato naturalmente 4 litri DOHC V8 a 90\u00b0 dalla potenza di 476 CV gestita tramite un cambio sequenziale a sei marce."}
{"id": "517022", "revid": "767487", "url": "https://it.wikipedia.org/wiki?curid=517022", "title": "Dies irae (film)", "text": "Dies irae \u00e8 un film del 1943 diretto da Carl Theodor Dreyer.\nIl film \u00e8 stato prodotto e girato in Danimarca durante l'occupazione nazista.\nTratto dal dramma teatrale \"Anne Pedersdotter\" (1906) del norvegese Hans Wiers-Jenssen, \u00e8 il quarto film sonoro del regista ed \u00e8 considerato come una delle massime espressioni della sua arte, \"una vetta nell'itinerario di Dreyer e nella storia del cinema\".\nTrama.\nNella Danimarca del 1623, il pastore di una piccola comunit\u00e0, Absalon Perderss\u00f6n \u00e8 sposato con la giovane Anne. Quando Anne era ancora una bambina, sua madre venne scagionata dall'accusa di stregoneria, proprio per intervento del rispettatissimo pastore.\nMarte Herlofs \u00e8 un'anziana che, accusata di essere una strega, evita il linciaggio rifugiandosi in casa di Absalon. \u00c8 convinta di ricevere protezione perch\u00e9 sa del segreto di Absalon. Il vecchio pastore infatti salv\u00f2 la mamma di Anne pur sapendo che era una strega, proprio per poter avere un giorno la mano di sua figlia.\nMarte invoca l'aiuto di Anne, rendendola cosciente delle sue ascendenze da strega, poi confessa e viene portata al rogo, senza svelare il segreto di Absalon.\nAbsalon \u00e8 sempre pi\u00f9 tormentato dal suo passato mentre Anne, che intanto mostra interessi per le arti magiche, si lascia andare all'amore per il figliastro Martin.\nQuando rivela a suo marito la verit\u00e0, il suo desiderio di liberarsene si avvera: Absalon muore improvvisamente. Merete, l'anziana madre del pastore, la accusa di maleficio e finisce per convincere lo stesso Martin della natura di strega della sua amante/matrigna.\nIl dolore dato dalla mancata fiducia del suo amante fa venir meno ad Anne la voglia di lottare di fronte ad accuse ingiuste e oltraggiose. Cos\u00ec in un finale tragico e sorprendente, la donna si autoaccusa e, con un coraggio esemplare, si prepara al rogo.\nCommento.\nIl rigore stilistico di Dreyer raggiunge una delle vette pi\u00f9 elevate in questa perfetta ricostruzione storica della Danimarca del Seicento.\nDopo aver girato \"Vampyr\", Carl Theodor Dreyer intende realizzare nuovi film basati su una tecnica pi\u00f9 teatrale rispetto a quella impiegata nei lavori precedenti, senza per questo scadere in quel genere che, quasi sempre in senso spregiativo, viene definito \u201cteatro filmato\u201d. \"Dies Irae\" \u00e8 il primo dei tre lungometraggi che il regista dirige sulla base di questa sua nuova idea.\nLe lunghe sequenze girate in interni, l'intensit\u00e0 dei volti incorniciati dai primi piani, le scenografie essenziali e austere sono elementi riscontrabili in tutta l'opera di Dreyer anteriore a \"Dies irae;\" ma con questo film egli porta a compimento quel \u201crealismo d'atmosfera\u201d e quella \u201ctensione che si crea nella calma\u201d che saranno successivamente ripresi con esiti altrettanto notevoli in \"Ordet\" e \"Gertrud\".\nLa prevalenza delle riprese in interni sottolinea il senso di oppressione che incombe sui vari personaggi del film e le poche scene girate all'aria aperta, lungi dall'essere liberatorie, contribuiscono ad accrescere quella medesima sensazione. Anche se i protagonisti possono concedersi qualche istante di libert\u00e0 camminando nei campi o riposando lungo le rive del fiume, si comprende facilmente che questi brevi momenti non sono altro che temporanee sospensioni nella continuit\u00e0 di una vita impregnata di convenzioni religiose e dominata da rigidi rapporti gerarchici.\nL'universo di \"Dies irae\" \u00e8 un universo chiuso, dove le persone vivono strette le une accanto alle altre nelle citt\u00e0 o in piccoli villaggi circondati dagli immensi spazi spopolati in cui la natura (e quindi l'ignoto) regna incontrastata. I paesaggi rurali possono pertanto divenire una potenza ostile (come nella scena in cui Absalon ritorna a casa attraversando la campagna spazzata dal vento) o recare in s\u00e9 il presagio dell'incertezza e della solitudine (Anne abbandonata da Martin in un prato avvolto da una fitta nebbia).\nIn \"Dies irae\" ogni rappresentazione \u00e8 totalmente funzionale al pensiero del regista, che si propone di riorganizzare la realt\u00e0 da un punto di vista completamente antinaturalistico per dare il massimo rilievo agli aspetti drammatici della sua opera filmica. Perfino la Storia si piega a questo ideale cinematografico: la stessa ricostruzione scenografica della Danimarca secentesca, bench\u00e9 molto accurata, \u00e8 ben lontana dal limitarsi a un semplice procedimento di riproduzione degli ambienti domestici e degli usi e costumi di quell'epoca.\nDreyer stabilisce una connessione tra la cultura e la mentalit\u00e0 del XVII secolo e quelle del XX, arrivando a mostrare la stregoneria e la magia come fenomeni attuali e \u201creali\u201d e rendendo in tal modo esplicito il conflitto interiore tra l'aspirazione degli uomini a condurre una vita religiosamente onesta e il loro bisogno di assecondare i propri istinti e le proprie passioni.\nRicorrono alcuni temi cari al regista e gi\u00e0 presenti ne \"La passione di Giovanna d'Arco\", primo fra tutti quello della figura femminile che soffre a causa della societ\u00e0 in cui vive e dalla quale non pu\u00f2 fuggire se non con l'accettare la morte o col ritirarsi in solitudine (come far\u00e0 Gertrud, altro personaggio femminile protagonista del film omonimo di Dreyer).\nEsplicita la condanna all'intolleranza, alla superstizione e all'insensibilit\u00e0 umana, ma \u00e8 nel gioco psicologico molto profondo e pieno di ambiguit\u00e0 che questo film sorprende continuamente concludendo con un atto eroico la vita di un personaggio che, sino a quel momento, tutto aveva fuorch\u00e9 dell'eroina.\nNon risulta riduttiva nell'analisi dei tanti significati di questo film, la contestualizzazione con il momento nel quale la pellicola \u00e8 stata girata. La Danimarca era sotto il dominio nazista, dopo che, tre anni prima, aveva subito l'invasione con una rassegnazione che fa il paio con l'accettazione del dolore di Anne, condannata ingiustamente."}
{"id": "517027", "revid": "119089908", "url": "https://it.wikipedia.org/wiki?curid=517027", "title": "Convertitore catalitico", "text": "In ingegneria meccanica il convertitore catalitico, conosciuto come marmitta catalitica, \u00e8 un dispositivo catalizzatore montato sull'impianto di scarico di un motore a combustione interna, che opera preferibilmente tra gli 800 e i .\nIntroduzione.\nQuesto elemento funge da abbattitore delle emissioni nocive di gas di scarico del motore, favorendo la completa ossidazione e riduzione dei gas di scarico, inoltre contribuisce assieme al silenziatore a ridurre il rumore di scarico.\nTale abbattimento consiste nel promuovere, tramite un'apposita spugna di materiale catalitico, la conversione degli idrocarburi incombusti (CnHm), degli ossidi di azoto (NOx) e del monossido di carbonio (CO) in anidride carbonica (CO2), acqua (H2O) e azoto (N2).\nIl convertitore catalitico.\nCostruzione.\nL'elemento attivo nella depurazione dei gas di scarico emessi da un motore termico (alimentazione: gasolio, gas naturale, propano, biogas, benzina, biodiesel, olio vegetale) \u00e8 costituito da un corpo dotato di centinaia di piccoli canali, oppure in passato da sferette di ceramica, che permettono il passaggio del gas di scarico attraverso gli interstizi; questo corpo pu\u00f2 essere in metallo oppure in ceramica.\nSu di esso viene depositato uno strato aggrappante e poi viene depositato per impregnazione e successiva cottura in forno il metallo nobile (platino, palladio, rodio), in quantit\u00e0 ben determinate.\nDimensionamento.\nUn convertitore catalitico (meglio definirlo come depuratore catalitico) deve essere dimensionato con i seguenti parametri:\nTipologia.\nGeneralmente assume forme diverse a seconda del tipo di veicolo:\nTipi di convertitore.\nUn convertitore catalitico pu\u00f2 essere applicato sia a motori ad accensione per compressione (Diesel) sia a motori ad accensione comandata (benzina, etanolo, GPL, metano). Nel primo caso si parla di un DOC (Diesel Oxidation Catalyst) prevalentemente con la funzione ossidante, mentre nel secondo caso si parla di un catalizzatore trivalente. \nIl fatto che i motori Diesel siano limitati alla sola azione ossidante \u00e8 dovuto al fatto che questi motori lavorano \"in eccesso di aria\", quindi molto raramente con miscele stechiometriche, non potendo mai creare un ambiente povero di ossigeno nel sistema di post trattamento per poter esercitare un'azione riducente. Il problema degli ossidi di azoto per i motori Diesel viene trattato sui nuovi motori tramite sistemi SCR.\nIl catalizzatore pu\u00f2 essere quindi: \nUn catalizzatore ossidante pu\u00f2 essere usato anche in applicazioni speciali quali abbattimento odori da torrefazione di caff\u00e8 o ossidazione di idrocarburi nel trattamento di terreno inquinato.\nLa sonda lambda.\nLa sonda lambda \u00e8 necessaria per conoscere se i gas di scarico presentano del combustibile incombusto o sono in eccesso d'ossigeno, per mantenere il rapporto di miscela (kg aria/kg combustibile) entro l'intervallo di efficienza ottimale del catalizzatore meglio conosciuto come lambda 1 (dosatura stechiometrica).\nGli attuali tipi di sonda lambda non sono tra loro compatibili.\nLa doppia sonda lambda.\nL'utilizzo di una doppia sonda lambda permette d'avere un quadro pi\u00f9 preciso sul funzionamento del motore e una sua correzione pi\u00f9 veloce. Questo sistema \u00e8 stato introdotto con la direttiva 98/69 CEE (a partire dalle omologazioni del 01/01/2000) per il controllo dell'efficacia del catalizzatore; le due sonde sono montate rispettivamente a monte e a valle del dispositivo.\nLa sonda lambda invia un segnale a doppio stadio (presenza o assenza d'ossigeno): con l'uso di una sola sonda, la centralina (ECU) deve perennemente lavorare sulla correzione dei valori d'iniezione e d'accensione. L'uso di due sonde permette d'avere una campionatura pi\u00f9 veritiera e di aumentare la durata del sistema, dato che i sensori con l'invecchiamento tendono a variare la loro sensibilit\u00e0. In questo modo \u00e8 possibile avere un funzionamento pi\u00f9 costante del motore, con correzioni pi\u00f9 graduali, precise, distanziate tra di loro nel tempo.\nLa presenza della sonda a valle consente inoltre di ricevere un indice sull'efficienza del catalizzatore: finch\u00e9 le sonde rilevano valori differenti, la centralina \u00e8 a conoscenza del fatto che il catalizzatore ancora riesce a influire la reazione chimica dei gas di scarico. Quando invece i valori a monte e a valle del catalizzatore sono identici, significa che la sua efficacia \u00e8 esaurita, ed \u00e8 quindi possibile segnalare il problema tramite una spia luminosa.\nIl motore.\nIl motore, per poter utilizzare tale elemento, senza determinarne il danneggiamento e senza perdere in modo eccessivo le sue prestazioni, deve avere determinati accorgimenti:"}
{"id": "517040", "revid": "901389", "url": "https://it.wikipedia.org/wiki?curid=517040", "title": "Elica (geometria)", "text": "In geometria un'elica (dal greco \u03ad\u03bb\u03b9\u03be, \"spira\") \u00e8 una curva nello spazio a tre dimensioni, rappresentata da una linea avvolta con un angolo costante attorno ad un cilindro.\nUna molla, la filettatura di una vite, una pompa elicoidale e il percorso di una scala a chiocciola seguono la forma dell'elica.\nIn biologia questa forma si trova nel DNA e in alcune strutture delle proteine note come alfa eliche. In botanica l'elica viene utilizzata dai viticci di alcune piante rampicanti, anche se in questo caso si tratta spesso di un'elica conica (avvolta intorno a un cono e non a un cilindro).\nMatematica.\nL'equazione parametrica di un'elica avvolta intorno ad un cilindro con raggio \"r\" e con asse verticale passante per l'origine \u00e8:\nLa costante formula_4 \u00e8 detta passo dell'elica ed \u00e8 la minima distanza tra due punti distinti dell'elica sulla stessa verticale (cio\u00e8 aventi le stesse coordinate \"x\" e \"y\").\nIl cammino pi\u00f9 breve tra due punti di un cilindro (non sulla stessa verticale) giace su un'elica.\nCinematica.\nSi indica moto elicoidale un moto di un punto materiale che descrive con velocit\u00e0 angolare un'elica circolare.\nChiralit\u00e0.\nUn'elica \u00e8 detta \"destrogira\" o \"levogira\" a seconda del segno di \"c\"; \u00e8 un oggetto chirale, cio\u00e8 che differisce sostanzialmente dalla propria immagine riflessa.\nSalvo specifiche eccezioni le comuni viti in commercio sono destrogire, ovvero si avvitano tramite a rotazione in senso orario.\nLe conformazioni \"A\" e \"B\" del DNA sono destrogire, mentre la struttura \"Z\" \u00e8 levogira.\nAltre strutture.\nUna doppia elica \u00e8 l'unione di un'elica e di una sua copia traslata lungo l'asse.\nSi dicono eliche anche le curve avvolte attorno a cilindri non circolari e a coni; in questo caso si appongono gli aggettivi \"cilindrica\"/\"conica\" e \"circolare\"/\"ellittica\".\nUn'elicoide \u00e8 la superficie minima avente per bordo un'elica."}
{"id": "517041", "revid": "125409973", "url": "https://it.wikipedia.org/wiki?curid=517041", "title": "Fiat Fiorino", "text": "Il Fiat Fiorino \u00e8 un piccolo furgone prodotto dalla FIAT a partire dal 1977 in tre differenti generazioni.\nPrima generazione (dal 1977 al 1988).\nLa prima versione del Fiorino \u00e8 stata basata sulla seconda serie della Fiat 127 con la parte posteriore separata dall'abitacolo e dedicata al carico di merce, in versione \"pick-up\" e al trasporto promiscuo la cui denominazione fu \"Fiorino Panorama\".\nVenne lanciato nel 1977 con la denominazione 127 Fiorino, per sottolineare la stretta parentela con l'utilitaria, ed era disponibile con le stesse motorizzazioni della 127, il 903\u00a0cm\u00b3 aste e bilancieri e successivamente col 1.050\u00a0cm\u00b3 a cinghia dentata prodotto in Brasile. Nel Regno Unito e in molti mercati con guida a destra venne lanciato solo nel 1979.\nHa ricevuto un restyling nel 1981 quando fu introdotta la Fiat 127 D, anche il Fiorino ebbe il nuovo propulsore diesel e un solo motore a benzina, il 1.050\u00a0cm\u00b3. In questa occasione ricevette il frontale della Fiat 147 . Sempre nel 1981 la denominazione ufficiale del modello diventa Fiorino (perdendo quindi la numerazione 127) e viene introdotta in Europa la versione pick-up. Nel 1983 ricevette il frontale della Fiat 127 Unificata, il cui cofano motore era meglio raccordato al frontale, i fari possedevano dimensioni maggiori e gli indicatori di direzione erano stati posti sugli spigoli in modo da essere pi\u00f9 visibili. Il paraurti anteriore, di colore grigio scuro, era pi\u00f9 avvolgente ai lati e sulla fiancata comparvero i nuovi fascioni paracolpi con i loghi riguardanti le motorizzazioni incorporate. I motori rimangono il 1.3 diesel e il 1.050\u00a0cm\u00b3 benzina mentre il cambio \u00e8 il manuale a 5 rapporti su tutti i modelli. Ne \u00e8 stata realizzata anche una versione camper \"minimale\" chiamata \"OgniTempo\".\nNonostante venisse prodotto in Brasile ed importato in Europa, sul mercato locale il Fiorino debutta solo nel 1980: nel 1977 viene prodotto solo per il mercato sud americano un piccolo pick-up denominato Fiat 147 Pick-Up City che altro non era la versione due posti con cassone posteriore della Fiat 147: questa vettura in alcuni mercati era anche denominata ufficialmente \"Pick-Up City\" senza la numerazione 147. Rispetto al Fiorino pick-up presentava il cassone pi\u00f9 piccolo con l'apertura laterale e i fanali posteriori possedevano un disegno diverso. Solo nel 1980 viene introdotta la denominazione \"Fiorino\" per questo piccolo pick-up che diventa quindi uguale al modello gi\u00e0 commercializzato in Europa, riceve un cassone posteriore pi\u00f9 grande (soprattutto pi\u00f9 lungo) con apertura tradizionale verso il basso lasciando inalterato il passo, inoltre viene lanciato anche il Fiorino furgone che sar\u00e0 prodotto e aggiornato nello stile parallelamente al modello commercializzato in Europa.\nSeconda generazione (dal 1987 al 2013).\nNel 1987 viene presentata una versione pi\u00f9 moderna e basata sulla Fiat Uno venduta in Brasile e commercializzata in Italia come \"\"Uno CS\" \"e sulla Fiat Duna. In Europa venne importato a partire dall'anno seguente. La gamma si componeva di tre varianti di carrozzeria: furgonato classico, versione \"Panorama\" per il trasporto persone vetrata e pick-up con cassone posteriore e motori 1.4 a benzina otto valvole e 1.7 diesel aspirato. Nel 1992 il Fiorino ha subito un rilevante restyling al muso (nuovi fari e mascherina pi\u00f9 sottili) e in cui il volume di carico \u00e8 stato incrementato fino a 3,2\u00a0m\u00b2 mentre la portata \u00e8 salita a 620\u00a0kg.\nNel 1997 \u00e8 stato eseguito l'ultimo restyling prima della fine della produzione del modello europeo, che consisteva in una mascherina nuova con presa d'aria pi\u00f9 larga.\nIl Fiorino dal 1994 sul mercato sud americano \u00e8 basato sulla Fiat Mille (evoluzione della Uno) ed \u00e8 stato gradualmente aggiornato introducendo le medesime migliorie ed innovazioni introdotte dall'utilitaria Mille.\nLa gamma motori si componeva dal quattro cilindri 1.200 cm\u00b3 \"Fire\" 8 valvole e il turbodiesel dotato di iniezione indiretta da 1.700\u00a0cm\u00b3. \nIn meno di 4 metri di lunghezza il Fiorino riusciva ad offrire un volume utile di carico di 3,2 m\u00b3, con il piano di carico a soli 50 centimetri da terra e dimensioni interne utili di 1,78\u00a0m in lunghezza, 1,35 in larghezza e 1,36 in altezza.\nLa produzione del modello europeo cess\u00f2 nel 2000 mentre in Sud America (presso lo stabilimento di Betim in Brasile) \u00e8 continuato ad essere stato prodotto e venduto fino al dicembre 2013. L'uscita di produzione \u00e8 dovuta alle nuove norme di omologazione entrate in vigore in Brasile dal 1\u00ba gennaio 2014 che prevedono l'adozione di serie di numerosi dispositivi di sicurezza quali airbag frontali e sistema anti bloccaggio delle ruote ABS e siccome il Fiorino essendo un progetto datato risalente alla fine degli anni 80 non era predisposto per queste tecnologie la Fiat ha deciso di sostituirlo con una nuova generazione totalmente nuova basata sulla nuova Uno lanciata nel 2010.\nCome suo erede europeo invece si pu\u00f2 considerare il multispazio Fiat Dobl\u00f2 che entr\u00f2 in produzione nel 2000 e rispetto al Fiorino presentava una carrozzeria pi\u00f9 moderna di tipo \"monovolume\", mentre la versione pick-up venne rimpiazzata gi\u00e0 nel 1999 dal Fiat Strada, pick-up compatto derivato dalla Fiat Palio.\nTerza generazione (dal 2007).\nModello europeo.\nIl 2 ottobre 2007, al Salone Transpotec-Logitec di Milano, Fiat Professional ha presentato un nuovo veicolo commerciale leggero di taglia piccola che riprende il nome Fiorino, prodotto anche in versione multispazio per passeggeri, con il nome Fiat Qubo. Questa terza generazione \u00e8 stata realizzata in collaborazione con il gruppo francese PSA che commercializza il veicolo anche con i propri marchi (Citro\u00ebn Nemo e Peugeot Bipper) apportando differenze estetiche minime. La produzione avviene in Turchia presso lo stabilimento Tofa\u015f di Bursa.\nInoltre, a inizio 2014, il Fiorino subisce un restyling che comprende sia l'aspetto estetico che i motori.\nModello sud americano.\nLa terza serie del Fiorino sud americano entra in produzione nel gennaio 2014 e si tratta di un modello specifico totalmente differente sia dal punto di vista estetico che meccanico dalla terza serie europea introdotta nel 2007: prima di tutto il telaio di base \u00e8 quello della Fiat Uno brasiliana introdotta nel 2010, la carrozzeria inoltre possiede il vano di carico separato (soluzione gi\u00e0 adottata dalle precedenti generazioni del Fiorino) mentre il frontale e gli interni sono gli stessi della Uno serie 2010 come il motore: il 1.4 Fire Evo Flex otto valvole da 88 cavalli a doppia alimentazione benzina ed etanolo. Prodotto presso lo stabilimento di Betim viene venduto solo in Sud America."}
{"id": "517042", "revid": "767487", "url": "https://it.wikipedia.org/wiki?curid=517042", "title": "Gertrud", "text": "Gertrud \u00e8 un film del 1964 diretto da Carl Theodor Dreyer.\n\u00c8 l'ultimo film girato dal maestro danese Dreyer ed \u00e8 considerato uno dei suoi capolavori.\nTrama.\nGertrud \u00e8 una donna dell'alta societ\u00e0 svedese con una carriera di cantante lirica alle spalle ed \u00e8 sposata con un facoltoso avvocato, Gustav Kanning, che sta per ottenere una nomina a ministro. Nello stesso giorno in cui il marito attende la chiamata da parte del capo del governo, Gertrud viene a sapere che il suo amante di un tempo, il poeta Gabriel Lidman, \u00e8 rientrato in citt\u00e0 per prendere parte al banchetto organizzato dall'universit\u00e0 in occasione del suo cinquantesimo compleanno. Gertrud, presagendo che la nomina del marito a ministro la legher\u00e0 ancor di pi\u00f9 a lui, gli confessa che \u00e8 innamorata di un altro uomo e che dunque non resta loro che la separazione; alle richieste di chiarimenti del marito, la donna risponde di non essersi mai sentita veramente amata e di aver sempre avuto la certezza che il suo lavoro venisse prima di ogni altra cosa, compreso l'amore, che per lei invece \u00e8 tutto.\nPi\u00f9 tardi, con il pretesto di volersi recare al teatro dell'opera da sola, Gertrud incontra in un parco il suo amante, il giovane musicista Erland Jansson. Insieme ricordano i tempi del loro primo incontro e poi trascorrono la notte assieme a casa di lui. La sera del banchetto, mentre Gustav sta facendo un discorso, Gertrud ha un malore e si ritira in un'altra stanza, dove rivede un vecchio amico dottore, Axel Nygen, che sta compiendo studi di psicologia e di psichiatria a Parigi. Poco dopo la donna ha un colloquio intimo con Gabriel, il quale le confessa di essere ancora innamorato di lei e di aver sofferto molto nel sentire Erland che ad una festa privata si vantava con gli invitati parlando di Gertrud come della sua ultima conquista. Il poeta, vedendo che Gertrud non lo ama pi\u00f9, si abbandona alla disperazione e si allontana. Gustav raggiunge la moglie e le propone di cantare qualcosa facendosi accompagnare al pianoforte da Erland, ignorando il fatto che proprio il musicista \u00e8 l'amante di Gertrud. Lei inizia a cantare ma, vinta dall'emozione, si sente male e perde conoscenza. Il giorno seguente la donna chiede a Erland di partire con lei; egli rifiuta, rivelandole che ha un'altra amante dalla quale aspetta un figlio.\nGertrud ritorna a casa e trova Gabriel che vorrebbe convincerla a riprendere la loro relazione. Lei allora gli racconta di quando, molto tempo prima, trov\u00f2 per caso nello studio del poeta un foglio di appunti con scritte alcune righe sull'inimicizia tra l'amore della donna e il lavoro dell'uomo. Quella breve nota fu considerata da Gertrud come una prova che Gabriel non l'amava e da l\u00ec ebbe fine il loro rapporto. Gustav si unisce a Gertrud e Gabriel e li invita a festeggiare con un brindisi la sua avvenuta nomina a ministro. Rimasto solo con la moglie, egli le propone di restare ugualmente accanto a lui anche se non lo ama pi\u00f9; la donna non intende scendere a un simile compromesso e Gustav, in preda all'ira, la scaccia. Gertrud si reca a Parigi per studiare alla Sorbona con l'amico medico.\nPassano circa trent'anni. La donna vive adesso in una piccola casa di campagna, con la sola compagnia di un vecchio domestico. Il dottor Nygen le fa una breve visita: insieme a lui Gertrud ricorda i tempi di Parigi e gli restituisce alcune lettere che lui le aveva scritto. Consapevole di aver sempre amato, la donna trascorre serenamente i suoi ultimi giorni pensando alla vecchiaia e alla morte.\nCommento.\nCon \"Gertrud\" Carl Theodor Dreyer perfeziona ulteriormente la tecnica teatrale che a partire da \"Dies irae\" egli ritiene debba essere posta alla base di tutti i suoi film. Questa tecnica, divenuta la cifra distintiva del cineasta, \u00e8 fondata sull'approfondimento di un nucleo originale di idee gi\u00e0 presenti nella sua opera filmica fin dagli anni Venti.\nBench\u00e9 talune soluzioni visive (i piani sequenza) e sonore (la presa diretta) sembrino suggerire un orientamento maggiormente realistico rispetto agli altri film, Dreyer in realt\u00e0 rimane fedele alla propria concezione antinaturalistica del cinema. I flashback, filmati in sovraesposizione, rimandano a una lontana dimensione onirica, mentre la recitazione degli attori si adatta in tutto e per tutto al ritmo narrativo lento e sognante voluto da Dreyer. Come Gertrud stessa afferma, la vita e tutto quello che vi \u00e8 in essa sono soltanto un lungo sogno; ma poich\u00e9 il regista riprende la \u201crealt\u00e0\u201d, questo suo personale linguaggio narrativo non fa altro che accentuare le tensioni e i contrasti in cui si muovono i personaggi.\nSe quello di \"Dies irae\" era un \u201cuniverso chiuso\u201d, il mondo di \"Gertrud\" \u00e8 invece un \u201cuniverso bloccato\u201d. Anche in questo film la vicenda si svolge quasi interamente negli spazi interni (pubblici e privati) ma stavolta le rigide consuetudini e i valori pietrificati della societ\u00e0 istituita, anzich\u00e9 intervenire violentemente contro le anomalie personificate da pochi isolati individui (Giovanna d\u2019Arco e Anne, entrambe destinate al rogo), portano la protagonista a compiere la scelta di un volontario isolamento dal mondo. Tale isolamento consente a Gertrud di rimanere fedele a quell'ideale di amore assoluto che la societ\u00e0 degli uomini non sa o non vuole riconoscere.\nIn \"Gertrud\", come in \"Dies irae\" e in \"Ordet\", sono presenti delle scene girate in esterni. Se per\u00f2 la natura appariva prima sconfinata e primordiale (\"Dies irae\") e poi diventava manifestazione vivida e spontanea del mondo rurale (\"Ordet\"), in questo film essa \u00e8 la diretta espressione della societ\u00e0 immobile e soffocante in cui vivono i personaggi. Il giardino tranquillo e ordinato dove si incontrano Gertrud e Erland \u00e8 infatti uno spazio n\u00e9 pi\u00f9 n\u00e9 meno borghese delle stanze domestiche e dei saloni da ricevimento.\nGertrud vive in un mondo in cui non \u00e8 solamente l'ordine politico-economico rappresentato dal marito, avvocato e ministro, a dettare le convenzioni: perfino coloro che pi\u00f9 di ogni altro dovrebbero essere liberi e anticonformisti, vale a dire gli artisti, sono incapaci di sfuggire alle leggi non scritte imposte dalla posizione sociale che occupano. Il poeta Gabriel viene abbandonato da Gertrud perch\u00e9, esattamente come il marito, antepone il proprio lavoro all'amore per la sua donna; e il musicista Erland rompe la sua relazione affettiva per sposare una donna (sua benefattrice) che aspetta un figlio da lui. In conclusione, Gertrud \u00e8 la sola persona realmente libera, l'unica capace di affrontare un vero sacrificio in nome dell'amore passionale prima, e dell'amore distaccato e contemplativo poi.\nCritica.\nDopo la prima proiezione a Parigi, nel dicembre del 1964, il film sollev\u00f2 diverse critiche negative. Non pass\u00f2 tuttavia molto tempo prima che quei giudizi venissero rettificati, fino a quando, nel 1968, Jean-Luc Godard afferm\u00f2 che \u201cGertrud uguaglia in follia e bellezza le ultime opere di Beethoven\u201d. Orson Welles, in un'intervista rilasciata a Peter Bogdanovich, afferm\u00f2 di amare i \"cosiddetti film noiosi di Dreyer\" e quindi anche \"Gertrud\", che, secondo lui, andava difeso dai primi giudizi sommari e inappellabili."}
{"id": "517055", "revid": "1543377", "url": "https://it.wikipedia.org/wiki?curid=517055", "title": "Voices (Matchbook Romance)", "text": "Voices \u00e8 il secondo ed ultimo album dei Matchbook Romance. Questo disco lascia i toni emocore del precedente album \"Stories and Alibis\" per un disco pi\u00f9 drammatico e dark; soprattutto \u00e8 un album pi\u00f9 raffinato del precedente dal punto di vista musicale.\nDentro alla confezione dell'album ci sono due piccoli pannelli di plastica con strisce nere e trasparenti alternate: questi pannelli possono essere allineati con parti dei disegni all'interno dell'album per rivelare messaggi segreti, molti dei quali senza senso.\n\"Monsters\" compare come canzone suonabile nel videogioco \"Guitar Hero 3\".\nBackground.\nI Matchbook Romance hanno passato buona parte del periodo tra il 2004 ed il 2005, durante gli svariati tour cui hanno partecipato, a scrivere, comporre e registrare nuove idee per l'album che sarebbe poi diventato \"Voices\". Il progetto di Andrew Jordan e compagni era decisamente ambizioso: scrivere un album che si differenziasse nettamente dal precedente, perch\u00e9 a loro dire se una band vuole rimanere sulla scia del successo non deve fossilizzarsi sulla stessa musica che ha sempre scritto, ma cercare continuamente di evolversi. Brett Gurewitz, il proprietario della Epitaph Records, era addirittura molto preoccupato del risultato di tutti questi cambiamenti, ma ascoltando infine il prodotto ultimato, non ha potuto che elogiare il risultato complessivo.\nLe registrazioni sono avvenute presso i Long View Farm Studios di North Brookfield (Massachusetts), in una fattoria che si dice essere stregata (accordandosi dunque al tema ed all'atmosfera generale dell'album).\nClassifiche.\nL'album \u00e8 entrato nella Billboard 200, debuttando al 43\u00ba posto; successivamente \u00e8 sceso al 114\u00ba prima di uscire dalla classifica. Stessa posizione (quarantatreesima) nella classifica degli album digitali, mentre nella classifica degli album indipendenti si \u00e8 posizionato al 2\u00ba posto, rimanendo in chart per 11 settimane."}
{"id": "517069", "revid": "767487", "url": "https://it.wikipedia.org/wiki?curid=517069", "title": "Stories and Alibis", "text": "Stories and Alibis \u00e8 il primo album dei Matchbook Romance, uscito nel 2003 con l'etichetta Epitaph Records. Segue il loro secondo EP \"West for Wishing\".\nNell'album si pu\u00f2 ascoltare in pi\u00f9 punti il suono di un'orchestra, che \u00e8 per\u00f2 stato ricreato in studio attraverso dei suoni preregistrati (non si tratta dunque di una vera orchestra). La \"hidden track\" \u00e8 un insieme di registrazioni casuali in studio, fra cui una risata del batterista Aaron Stern ed una canzone suonata al piano da Andrew Jordan (il quale peraltro non sa suonare il piano ed ha ammesso di aver commesso numerosi errori in quella \"canzone\").\nParlando di \"Playing for Keeps\", Jordan ha detto \"[la canzone parla di] qualcosa di estremamente sbagliato e sai che non dovresti farlo, e invece lo accetti. Tipo, 'se capita, ben venga!'... 'Tradire una persona? Va bene!, e lo fai'\".\nClassifiche.\nL'album si \u00e8 piazzato al 18\u00ba posto della classifica heatseekers (quella degli album di band mai entrate nella top 100), restandovi per ben 25 settimane sulla scia del buon successo del disco, ed al 26\u00ba in quella degli album indipendenti, dove \u00e8 rimasto per 28 settimane.\nTracce.\nLe tracce dalla 13 alla 83 sono composte ognuna da 5 secondi di silenzio. Il vero numero di traccia della \"hidden track\" \u00e8 l'84.\nLa canzone \"Playing for Keeps\" \u00e8 stata inserita nel 2012 al 69\u00ba posto delle 100 migliori canzoni emo di sempre da Boston Phoenix.\nArtwork.\nIl CD \u00e8 contenuto in una confezione digipak. La copertina \u00e8 interamente bordeaux, inquadrata da una sorta di cornice ocra; al centro \u00e8 presente la scritta \"Matchbook Romance\" ed un fiore al di sotto, mentre il titolo dell'album \u00e8 scritta in nero ed in corsivo con una grafia personalizzata. Ai quattro angoli della cornice \u00e8 presente un giglio stilizzato, sempre di color ocra. Il retro si configura allo stesso modo, ma al centro dell'immagine si trova il volto di una donna accanto ad una grande rosa.\nAll'interno, il disco \u00e8 nero con le scritte di color terra. Al di sotto, si osserva una cornice simile a quella della copertina, ma stavolta lo sfondo \u00e8 di un color giallo tenue ed al centro vi sono dei disegni stilizzati. Nella \"pagina\" accanto, il \"booklet\" \u00e8 contenuto in una piegatura della confezione a mo' di tasca, sulla quale \u00e8 impresso un pezzo del testo di \"Playing for Keeps\", che recita \"you're as welcome as cancer, but my door is always unlocked\" (\"sei simpatica come un cancro, ma la mia porta \u00e8 sempre aperta\").\nIl \"booklet\" \u00e8 anch'esso di color giallo, e si configura come una sorta di diario personale/quaderno degli appunti, dove ad ogni data corrisponde una canzone: 9 gennaio - \"Your Stories, My Alibis\"; 16 febbraio - \"Playing for Keeps\"; 29 marzo - \"Promise\"; 12 aprile - \"Lovers &amp; Liars\"; 26 maggio - \"Tiger Lily\"; 2 giugno - \"Shadows Like Statues\"; 23 luglio - \"My Eyes Burn\"; 20 agosto - \"She'll Never Understand\"; 21 settembre - \"If All Else Fails\"; 13 ottobre - \"Stay Tonight\"; 18 novembre - \"The Greatest Fall\". Andrew Jordan ha spiegato che l'idea per il \"booklet\" gli \u00e8 venuta prendendo ispirazione da un bloc notes che gli aveva regalato la sua ex ragazza, sul quale lui scriveva i testi di tutte le canzoni; le date scelte sono significative per Jordan stesso, ricordando avvenimenti a lui legati. Al centro del \"booklet\" compaiono i ringraziamenti e i credits, mentre in fondo c'\u00e8 la \"tracklist\", scritta come se fosse vista \"allo specchio\"."}
{"id": "517071", "revid": "112663469", "url": "https://it.wikipedia.org/wiki?curid=517071", "title": "SEAT M\u00e1laga", "text": "La SEAT M\u00e1laga (venduta in alcuni mercati come SEAT Gredos per la somiglianza del nome con un termine in lingua greca poco opportuno) era una berlina a quattro porte, lanciata dalla SEAT nel 1985 come versione a tre volumi della SEAT Ibiza.\nLa storia.\nLa base dell'automobile, cos\u00ec come quella della Ibiza, era la stessa della SEAT Ronda, versione spagnola della Fiat Ritmo uscita sul mercato dopo il divorzio di SEAT da Fiat. Per questo motivo ma \u00e8 opportuno precisare che, contrariamente a quanto viene talvolta erroneamente ritenuto, la M\u00e1laga non \u00e8 la versione Seat della Regata, ma le due vetture sono due realizzazioni distinte. \nLa vettura era spaziosa ed anche economica, ma era penalizzata da uno sterzo piuttosto pesante e da una fragilit\u00e0 di costruzione non controbilanciata dalla presenza dei motori di progettazione Porsche che gi\u00e0 equipaggiavano l'Ibiza.\nLa produzione si \u00e8 conclusa nel 1992, poco dopo che il gruppo Volkswagen assunse la direzione della SEAT. Ha venduto relativamente bene sul mercato spagnolo ma ha avuto poco successo sui mercati esteri, e venne ritirata senza una effettiva sostituta in catalogo. Nel mercato delle berline venne sostituita in parte dalla pi\u00f9 grande SEAT Toledo e nell'anno successivo venne presentata la pi\u00f9 moderna SEAT C\u00f3rdoba, versione a tre volumi e quattro porte della Ibiza seconda serie."}
{"id": "517073", "revid": "56620", "url": "https://it.wikipedia.org/wiki?curid=517073", "title": "Il mondo deve sapere", "text": "Il mondo deve sapere. Romanzo tragicomico di una telefonista precaria \u00e8 un romanzo autobiografico in forma di diario scritto da Michela Murgia. Era originariamente pubblicato sotto forma di blog, con i post inseriti dall'autrice quando lavorava in un call center della multinazionale statunitense Kirby Company.\nLa protagonista del racconto viene assunta da un call center come telefonista; il suo compito \u00e8 quello di vendere, attraverso tecniche di vendita invasive, un aspirapolvere, il Kirby. Le stravaganti tecniche motivazionali, il mobbing nei confronti dei dipendenti, le assurdit\u00e0 raccontate alle casalinghe al telefono e le reazioni delle stesse, le figure dei colleghi e dei capi vengono annotate e classificate, utilizzando un linguaggio colloquiale e uno stile ironico.\nDal libro \u00e8 stata tratta un'opera teatrale omonima (di David Emmer e Teresa Saponangelo) e ispirazione per la sceneggiatura di un film, alla cui stesura la stessa Murgia ha partecipato, scritta da Paolo Virz\u00ec e Francesco Bruni, \"Tutta la vita davanti\". Nel 2017 il libro \u00e8 stato ristampato con una nuova copertina realizzata da LRNZ."}
{"id": "517074", "revid": "119341217", "url": "https://it.wikipedia.org/wiki?curid=517074", "title": "West for Wishing", "text": "West for Wishing \u00e8 il secondo EP del gruppo Matchbook Romance, anche se il primo sotto il nuovo nome (erano precedentemente noti come The Getaway). \"Farewell to Friends\" era gi\u00e0 contenuta nell'EP \"The Getaway\". \"The Greatest Fall of All Time\" viene poi registrata nuovamente ed inclusa nell'album di debutto \"Stories and Alibis\", dello stesso anno."}
{"id": "517076", "revid": "767487", "url": "https://it.wikipedia.org/wiki?curid=517076", "title": "Roberto Maltagliati", "text": "Caratteristiche tecniche.\nGiocatore.\nDifensore centrale forte fisicamente e abile di testa, accusava limiti nel gioco in velocit\u00e0.\nCarriera.\nGiocatore.\nDopo l'esordio nei dilettanti del Corsico dove milita tre stagioni, e una stagione in Serie C2 nella Solbiatese, viene acquistato gi\u00e0 ventiquattrenne dal , militante in Serie A. Esordisce nella massima serie il 2 gennaio 1994, nel pareggio esterno a Piacenza, e a fine stagione totalizza 10 presenze.\nNell'estate 1994 viene ceduto al , sempre in Serie A. Nella ringiovanita formazione di Rosario Rampanti gioca da titolare la prima delle sue sette stagioni in maglia granata, di cui diventa una bandiera. Con il Torino vive la retrocessione in Serie B nel 1996 e conquista la promozione nella massima serie tre anni pi\u00f9 tardi, con Emiliano Mondonico. Con la maglia granata disputa complessivamente 173 partite di campionato, con un'unica rete, nel 3-3 casalingo contro il del 3 aprile 1999.\nDopo una nuova retrocessione in cadetteria, nel settembre 2000 si trasferisce al , a causa di contrasti con la dirigenza. In Emilia contribuisce con 26 presenze e 1 gol alla promozione in Serie A, e colleziona altre 6 presenze l'anno successivo, prima di passare in gennaio all', con cui ottiene una nuova promozione nella massima serie al termine della stagione 2002-2003.\nInizia la stagione 2003-2004 ancora nell'Ancona, prima di tornare in Serie B con il Cagliari nel gennaio successivo. In Sardegna conquista la sua quarta promozione personale nella massima serie, dove \u00e8 titolare per tutto il campionato 2004-2005. Al termine della stagione non viene confermato e scende in Serie C1 con la maglia dello Spezia. Conquista la promozione in Serie B nella stagione 2005-2006 e la salvezza in quella successiva, nella quale \u00e8 poco impiegato.\nConclude la carriera nel 2008, dopo una stagione nel Canavese, neopromosso in Lega Pro Seconda Divisione.\nAllenatore.\nNel luglio 2012 diventa l'allenatore dell'\u00c9quipe Lombardia, formazione che raccoglie diversi giocatori disoccupati. Gi\u00e0 nel mese successivo, tuttavia, viene assunto dal come assistente di Maurizio Ganz per la formazione Berretti.\nNel febbraio 2014 subentra all'esonerato Davide Cei alla guida della Primavera dello Spezia, societ\u00e0 di cui era gi\u00e0 collaboratore tecnico. A fine stagione torna all'\u00c9quipe Lombardia come collaboratore di Emiliano Mondonico."}
{"id": "517077", "revid": "287204", "url": "https://it.wikipedia.org/wiki?curid=517077", "title": "Simao Sabrosa", "text": ""}
{"id": "517078", "revid": "125156749", "url": "https://it.wikipedia.org/wiki?curid=517078", "title": "Seat Pagine Gialle", "text": "Seat Pagine Gialle S.p.A. \u00e8 stata una casa editrice italiana quotata presso la Borsa valori di Milano, attiva nel settore dell'editoria fino al 20 giugno 2016, quando si \u00e8 fusa per incorporazione con Italiaonline ed \u00e8 stata rinominata Italiaonline S.p.A..\nStoria.\nFondazione.\n\"SEAT - Societ\u00e0 Elenco Abbonati al Telefono\", nasce il 23 maggio 1925 con un capitale di 100\u00a0000 lire. La sede operativa \u00e8 a Torino in via Saluzzo 56. Gli azionisti sono: SIP (65%) e Giani (35%). Umberto Brogli, vicedirettore della SIP, viene eletto presidente e Giuseppe Giani, titolare della societ\u00e0 Giani &amp; C., ex concessionaria per la pubblicazione degli elenchi telefonici di Stato e di fatto rilevata dalla SEAT, alla carica di consigliere delegato.\nNel 1926 \"SEAT - Societ\u00e0 Elenchi ufficiali degli Abbonati al Telefono\" di Torino pubblica il suo primo elenco telefonico che, contrariamente ai precedenti, risulta maggiormente organizzato, essendo formato da tre elenchi distinti: uno ordinato per numero, uno ordinato alfabeticamente per abbonato e uno ordinato per indirizzo. Tale elenco telefonico, capostipite di quelli succedutisi negli anni, comprende gli abbonati del Piemonte, con esclusione della provincia di Novara.\nDal 1996 al 2009.\nSeat era una societ\u00e0 parte del gruppo IRI-STET, che nel 1996 cedette il 61% delle azioni alla societ\u00e0 veicolo Ottobi S.p.A. per 1.643 miliardi di lire.\nNel 2000, grazie ad un accordo con Telecom Italia, Seat Pagine Gialle acquista l'emittente televisiva italo-monegasca Telemontecarlo, costola della TMC francese, che nel 2001 verr\u00e0 chiusa e rinominata con il marchio LA7. LA7 passer\u00e0 in seguito: di nuovo a Telecom Italia e poi a Cairo Communication.\nNel corso degli anni si sono succedute diverse societ\u00e0 aventi la stessa denominazione, o denominazioni assai simili, fino alla nuova Seat S.p.A. costituita il 12 maggio 2003 in seguito alla scissione della vecchia Seat Pagine Gialle S.p.A., che prevedeva il trasferimento a Seat S.p.A. del complesso aziendale composto dall'area di business denominata Directories (raccolta di pubblicit\u00e0 e pubblicazione di prodotti cartacei e on line), dall'area di business denominata Directory Assistance (erogazione di servizi informativi per via telefonica e attivit\u00e0 di call center) e dall'area di business denominata Business Information (fornitura alle aziende di servizi di marketing e data base management).\nAllo stesso tempo, la vecchia Seat Pagine Gialle S.p.A. rimane operativa con la nuova denominazione, dal 12 maggio 2003, Telecom Italia Media.\nIl 12 maggio 2003 Telecom Italia cede Seat Pagine Gialle al gruppo Silver. Enrico Giliberti (che prende il posto di Riccardo Perissich) assume il ruolo di presidente e Luca Majocchi assume il ruolo di amministratore delegato di Seat Pagine Gialle.\nLa nuova Seat Pagine Gialle S.p.A. assume l'attuale struttura nel luglio del 2003, quando la Seat S.p.A. citata viene incorporata nella controllante Silver S.p.A., che viene a sua volta incorporata nello stesso tempo dalla propria controllante Spyglass S.p.A., la quale assume contestualmente l'attuale denominazione Seat Pagine Gialle S.p.A.\nNel maggio del 2004 Seat Pagine Gialle emette l'obbligazione Lighthouse: obbligazione decennale (rimborso nell'aprile 2014) di 1,3 miliardi di euro con interesse all'8% annuo.\nNel gennaio 2009 l'assemblea straordinaria degli azionisti ha deciso per un aumento di capitale di 200 milioni di euro. Il 9 febbraio 2009 Luca Majocchi ha annunciato al cda le proprie dimissioni; il 29 aprile viene sostituito da Alberto Cappellini come nuovo ad. Il 21 marzo 2009 l'azienda ha inaugurato la nuova sede operativa, situata presso le ex officine Savigliano in corso Mortara 22 a Torino.\nAnni 2010.\nNel gennaio 2010 Seat ha emesso un prestito obbligazionario di 7 anni di 550 milioni di euro con interesse al 10,5% annuo. A ottobre 2010 Seat ha emesso un prestito obbligazionario di 7 anni di 200 milioni di euro con interesse al 10,5% annuo.\nAlla fine del 2011 sono avvenuti degli eventi che condizioneranno il futuro di Seat PG. A novembre 2011 Seat PG ha deciso di non pagare gli interessi sul debito, mettendosi in una condizione di default tecnico.\nIl 6 gennaio 2012 la societ\u00e0 di rating Standard &amp; Poor's ha assunto la decisione di modificare il rating del debito bancario Senior Secured di Seat da CCC- a D.\nIl consiglio di amministrazione di Seat, che aveva preso tempo fino al 17 gennaio 2012 per trovare un accordo con i creditori e ristrutturare il debito, ha presentato un piano di ristrutturazione del debito che ha trovato il pieno appoggio dei \"bondholders\" ed \u00e8 stato accolto positivamente dal mercato.\nIl 24 marzo 2012 muore improvvisamente l'AD di Seat PG, Alberto Cappellini.\nIl 31 agosto 2012 avviene l'incorporazione di Lighthouse in Seat PG: il numero di azioni passano da 1.927.027.333 a 16.066.212.958. Le azioni perdono (nello stesso giorno) il 67%.\nIl 22 ottobre 2012 l'assemblea degli azionisti ha nominato il nuovo consiglio d'amministrazione e il nuovo amministratore delegato Vincenzo Santelia.\nIl 28 gennaio 2013 Seat annuncia di non pagare la cedola delle obbligazioni Senior Secured in scadenza il 31 gennaio (42,2 milioni di euro); le azioni crollano del 41% (con scambi pari ad 1/4 del capitale sociale, ovvero pi\u00f9 di 4 miliardi di azioni). Il 29 gennaio le agenzie di rating declassano il gruppo (sia rating corporate, sia quello delle Senior Secured Notes): il rating assegnato da Standard &amp; Poor's prima passa da B- a CC, mentre la valutazione di Moody's \u00e8 abbassato da Caa1 a Caa3. Il 4 febbraio Seat ha depositato la domanda di ammissione al concordato preventivo cosiddetto \"in bianco\" ai sensi dell'art. 161 della legge fallimentare.\nNel settembre 2014 l'assemblea dei creditori chirografari ha dato voto favorevole al concordato preventivo. Il 22 dicembre \u00e8 stato portato a termine il piano di salvataggio del gruppo con l'emissione di nuove azioni (6.400 miliardi di titoli) e il contestuale raggruppamento di 1 azione ogni 100. La ricapitalizzazione ha di fatto annullato il precedente azionariato sostituendolo con una compagine composta quasi totalmente da ex creditori del gruppo torinese (istituti di credito e obbligazionisti) che hanno approvato il concordato preventivo e hanno accettato la conversione del debito in azioni. Gli azionisti che fino al 19 dicembre detenevano il 100% di Seat si sono diluiti allo 0,25% facendo spazio ai creditori. I nuovi azionisti post conversione, di conseguenza, detengono il 99,75% dopo aver sottoscritto nuove azioni al prezzo di 0,0031 euro (valore post-raggruppamento).\nNel 2015 Vincenzo Santelia lascia le cariche di amministratore delegato e presidente. Italiaonline diventa azionista di maggioranza e il consiglio di amministrazione di quest'ultima nomina presidente e amministratore delegato Antonio Converti.\nNel corso dell'anno viene avviata l'operazione finanziaria di integrazione tra Seat e Italiaonline.\nIl 20 gennaio 2016 i consigli di amministrazione di Seat Pagine Gialle e Italiaonline hanno approvato il progetto di fusione per incorporazione di Italiaonline in Seat PG rinominata \"Italiaonline S.p.A.\". L'operazione di fusione, efficace dal 20 giugno 2016, con il raggruppamento di 1.000 vecchie azioni sia ordinarie che di risparmio per una nuova azione Italiaonline, ha portato alla nascita dell'operatore leader nel mercato italiano della pubblicit\u00e0 digitale per grandi account e nei servizi di comunicazione per le piccole e medie imprese, in grado di offrire visibilit\u00e0 sul web attraverso servizi di \"web marketing\" e di \"digital advertising\", inclusi la gestione di campagne pubblicitarie e la generazione di lead attraverso i \"s\"ocial network e i motori di ricerca, oltre che sui mezzi tradizionali rappresentati dalle \"directory\" cartacee, online e telefoniche.\nProdotti.\nNonostante i diversi passaggi di propriet\u00e0, l'attivit\u00e0 della societ\u00e0 era rimasta prevalentemente legata a quella tradizionale, ovvero all'edizione degli elenchi telefonici, anche se radicalmente cambiati rispetto al passato.\nLa societ\u00e0 si occupava infatti della realizzazione degli elenchi telefonici, sia alfabetici (Pagine Bianche) che categorici (Pagine Gialle), in forma cartacea o, della loro diffusione online attraverso i rispettivi portali, della raccolta pubblicitaria legata a questi prodotti, della fornitura attraverso call center delle stesse informazioni e dell'edizione di altri prodotti analoghi o comunque a questi collegati.\nDi pi\u00f9 recente costituzione sono stati i prodotti relativi all'area internet: a parte la messa in linea degli annuari cartacei, SEAT Pagine Gialle si stava specializzando anche in nuovi prodotti dell'era digitale. Nella Divisione Internet, che aveva sede a Milano, (la sede principale era a Torino) sono stati sviluppati prodotti all'avanguardia: PGVisual che associava tutti gli operatori commerciali, inserzionisti e non, alla loro georeferenziazione su mappa e su ortofoto satellitari. Seat forniva altri servizi collaterali, come ad esempio la possibilit\u00e0 di ricercare eventi e manifestazioni in Italia e prenotare il biglietto relativo, il tutto ovviamente ricercabile su mappa e foto.\nLa societ\u00e0 controllava anche la Seat Corporate University, scuola di comunicazione per le piccole e medie imprese.\nDati legali.\nDenominazione: Seat Pagine Gialle S.p.A.\nSede legale: Corso Mortara, 22 - 10149 Torino\nDati economici e finanziari.\nI risultati economico-finanziari del gruppo Seat Pagine Gialle dell'esercizio 2014 e dell'esercizio 2013 sono stati predisposti secondo i Principi contabili Internazionali emessi dall'International Accounting Standards Board e omologati dall'Unione Europea (IFRS).\nValore delle azioni.\nIl prezzo delle azioni Seat Pagine Gialle al 30 dicembre 2014 \u00e8 stato pari a \u20ac 0,0029, rispetto ad un prezzo al 30 dicembre 2013 di \u20ac 0,17, con una capitalizzazione di Borsa di circa \u20ac 186 milioni e con circa 258 mln di azioni scambiate (pari allo 0,4% del capitale). Tale prezzo risulta sostanzialmente in linea con il valore unitario delle azioni di Seat di nuova emissione, pari a Euro 0,0031 (post raggruppamento) determinato nel mese di gennaio 2014 dagli Amministratori di Seat PG, con la consulenza di KPMG Advisory S.p.A., nell'ambito della redazione della propria Relazione all'Assemblea degli Azionisti del 4 marzo 2014, in merito alla proposta di aumento di capitale riservato ai creditori finanziari appartenenti alle Classi B e C, ad esito della positiva conclusione della procedura concordataria.\n2010.\nNel 2010 Seat Pagine Gialle S.p.A. ha avuto ricavi per 1,11 miliardi di cui (al lordo di elisioni):\nEbitda di 483,90 milioni, Ebit negativo per 307,85 milioni, perdite per 667,36 milioni. Patrimonio netto di 357,8 milioni, indebitamento finanziario netto di 2,73 miliardi, 4.810 dipendenti.\nLa societ\u00e0 \u00e8 negli ultimi anni ha ricevuto diverse valutazioni negative da parte delle agenzie di rating per via dell'elevato indebitamento rapportato al capitale sociale e al fatturato. Dal 2004 al 2010 la societ\u00e0 ha pagato 200 milioni di euro all'anno di interessi sul debito (pi\u00f9 della met\u00e0 del guadagno della societ\u00e0). Tra il 2011 e il 2014 la societ\u00e0 dovr\u00e0 rimborsare pi\u00f9 di due miliardi di euro di debiti, una cifra nettamente superiore al patrimonio della societ\u00e0 e ai guadagni della stessa. Da queste considerazioni sono emersi i giudizi negativi delle agenzie di rating che equiparano i titoli azionari emessi dalla societ\u00e0 a titoli spazzatura.\n2012.\nNel 2012 Seat Pagine Gialle S.p.A. ha conseguito ricavi per 808.80 milioni, di cui:\nA tali dati vanno sottratti 19.5 milioni di elisioni.\nI ricavi sono in calo a causa della contrazione degli investimenti delle societ\u00e0 italiane nel settore pubblicitario e del peggioramento delle attivit\u00e0 dei servizi di assistenza telefonici.\nEbitda di 295.96 milioni, Ebit negativo per 1.75 miliardi, perdite per 1.05 miliardi. La perdita \u00e8 imputabile ad una serie di svalutazioni condotte sulle attivit\u00e0 immateriali, per un totale di 1.88 miliardi.\nPatrimonio netto negativo di 968.15 milioni, circa 416 milioni di immobilizzazioni in attivit\u00e0 immateriali, 3.997 dipendenti."}
{"id": "517092", "revid": "697352", "url": "https://it.wikipedia.org/wiki?curid=517092", "title": "Cinquecento (gioco)", "text": ""}
{"id": "517093", "revid": "1005847", "url": "https://it.wikipedia.org/wiki?curid=517093", "title": "Sulejman Tihi\u0107", "text": "Membro della Presidenza Centrale della Bosnia ed Erzegovina dal 10 aprile 2003, \u00e8 il rappresentante della comunit\u00e0 dei Bosngnacchi. Tihi\u0107 \u00e8 stato a capo della presidenza tra il 28 febbraio 2004 e l'ottobre dello stesso anno.\nNato in un paese nel nord della Bosnia ed Erzegovina, Tihi\u0107 ha perseguito la laurea in legge all'Universit\u00e0 di Sarajevo. Nel 1990, fu uno dei membri fondatori del Partito d'Azione Democratica (SDA). Durante la guerra, Tihi\u0107 venne internato in un Centro serbo di detentione come prigioniero di guerra, riguardo al quale disse a un giornalista di una televisione slovena: \"Non sarei sopravvissuto al campo se non ci fosse stato nessun serbo d'animo buono\". Dal 1994 al 1999, Tihi\u0107 \u00e8 stato un diplomatico del Ministero degli Esteri bosniaco come consulente.\nIl 13 ottobre 2001 Tihi\u0107 \u00e8 stato scelto quale successore di Alija Izetbegovi\u0107 come capo dell'SDA.\n\u00c8 morto nel 2014 all'et\u00e0 di 62 anni a seguito di una lunga malattia."}
{"id": "517097", "revid": "1867020", "url": "https://it.wikipedia.org/wiki?curid=517097", "title": "Lancia Dedra", "text": "La Lancia Dedra \u00e8 un'autovettura di classe media prodotta dalla casa automobilistica italiana Lancia, a partire dal 1989 fino al 1999, nello Stabilimento Lancia di Chivasso e Fiat Rivalta. Debutt\u00f2 ufficialmente in Italia nell'aprile del 1989, destinata ad affiancare e poi a sostituire la Lancia Prisma, che, dopo sei anni di carriera, faticava ormai a reggere la concorrenza delle vetture pi\u00f9 moderne. Si poteva considerare come una versione a tre volumi e quattro porte della seconda generazione della Lancia Delta, uscita per\u00f2 molto pi\u00f9 tardi, nel 1993, con un frontale leggermente diverso.\nStoria e contesto.\nLa Lancia Dedra \u00e8 stata sviluppata su un pianale unico, sul quale trovarono collocazione Fiat Tipo (1988), Fiat Tempra (1990) e Alfa Romeo 155 (1992). L'idea del Gruppo FIAT nata sul finire degli anni ottanta era quella di realizzare, a partire da un unico pianale (per motivi di economie di scala), quattro vetture di classe media dai caratteri e dai bacini d'utenza ben distinti, con caratterizzazioni specifiche: buon rapporto qualit\u00e0/prezzo per la Tipo, praticit\u00e0 e versatilit\u00e0 per la Tempra (notevole la capacit\u00e0 del bagagliaio, sia in versione berlina che familiare) unita anch'essa ad un prezzo concorrenziale, sportivit\u00e0 per l'Alfa 155 ed eleganza per la Lancia. Da menzionare anche la Lancia Delta di seconda serie, uscita, come premesso sopra, nel 1993, e sviluppata anch'essa sullo stesso pianale. Quest'ultima per\u00f2 non riusc\u00ec a ottenere il riscontro commerciale sperato.\nLe vetture derivate da questo progetto riscossero tutte un buon successo commerciale, non senza per\u00f2 qualche difetto (in particolare problemi all'impianto elettrico, stando alle segnalazioni degli utenti all'epoca), che and\u00f2 in parte ad intaccare l'immagine di auto solida ed economica, cavallo di battaglia del Gruppo Fiat.\nIl disegno, frutto dell'istituto I.De.A, le ha permesso di ottenere un coefficiente di resistenza aerodinamica eccellente, pari a soltanto 0.29. Il momento era piuttosto favorevole per la Lancia: l'ammiraglia Thema era stata ristilizzata solo da un anno e, nonostante fosse sul mercato da cinque anni, incontrava ancora un ottimo successo, la Delta prima serie, in produzione dal 1979, non finiva mai di sorprendere e grazie ai continui successi nelle competizioni rallystiche stava vivendo una seconda giovinezza, la piccola Y10 (venduta in Italia col marchio Autobianchi) era anch'essa stata oggetto di un restyling ed anche per lei le vendite andavano a gonfie vele.\nIl compito della Dedra era impegnativo: doveva infatti raccogliere l'eredit\u00e0 della Lancia Prisma, che aveva rilanciato il marchio Lancia nel settore delle berline medie a tre volumi, ampliandone se possibile il suo bacino d'utenza. Basata sul pianale della \"cugina\" Fiat Tipo e di dimensioni leggermente maggiori rispetto alla sua antenata (lunghezza 4,34 metri - larghezza 1,70 metri \u2013 altezza 1,43 metri\u00a0\u2013 passo 2,54 metri), la Dedra si presentava e si poteva considerare come una sorta di vice ammiraglia, e cio\u00e8 come una vettura in grado di soddisfare chi cercava una berlina elegante ma non voleva o non poteva acquistare una vettura del segmento superiore, come la Thema. La Dedra ha esordito sul mercato nella primavera del 1989, presentando un disegno molto classico e di poco differente da quello della Prisma, pur avendo una linea pi\u00f9 al passo con i tempi e risultando una berlina elegante. Il frontale esibiva la caratteristica calandra delle Lancia di allora, e i gruppi ottici posteriori rettangolari orizzontali erano divisi per colore a seconda della funzione, secondo gli standard del tempo.\nL'intento della Lancia era quello di realizzare un modello che richiamasse l'idea di prestigio, esclusivit\u00e0, personalit\u00e0 e comodit\u00e0, realizzato con un livello elevato di equipaggiamento e con uso di materiali pregiati (per esempio l'Alcantara); cos\u00ec come l'attenzione ai particolari quali le vernici speciali ed i cerchi in lega e anche all'isolamento acustico e alla ventilazione (era tra l'altro disponibile come optional un climatizzatore completamente automatico e con controlli digitali).\nParticolare attenzione era stata dedicata all'abitabilit\u00e0 e alla comodit\u00e0 di guida, con la presenza di sedili regolabili in altezza, servosterzo, volante a quattro razze e specchietti regolabili elettricamente. Anche la sicurezza automobilistica \u00e8 stata tenuta in particolare considerazione, con l'inserimento di una cellula passiva in grado di ridurre i danni agli occupanti del veicolo in caso di incidente stradale e con di dispositivi attivi come l'ABS.\nLe motorizzazioni disponibili al debutto erano quattro: tre a benzina a iniezione elettronica (con cilindrate di 1.6, 1.8 e 2.0 litri) e una a gasolio (turbo ds da 1.9 litri).\nIn realt\u00e0, oltre alle quattro motorizzazioni previste, fu omologata anche una seconda variante a gasolio, la 1.9 ds (65 CV), ovvero il gi\u00e0 a listino 1929 cc ma in versione aspirata, sostanzialmente il medesimo che gi\u00e0 equipaggiava la Prisma ds fino a pochi mesi prima: tuttavia, ritenuta gi\u00e0 all'epoca sottopotenziata (65 CV venivano considerati insufficienti per un'auto di segmento D), non fu mai inserita a listino, anche per non sovrapporsi alla gamma motoristica della sorella \"pi\u00f9 popolare\" Fiat Tempra.\nFra il 1991 ed il 1992 vennero introdotte le prime modifiche: la gamma della Dedra fu ampliata, con vari livelli di allestimento presenti anche su altre vetture Lancia (LE, LS, LX), vennero modificati i copricerchi e inserita sulla calandra una targhetta indicante la motorizzazione e l'allestimento.\nVennero introdotte anche la Dedra integrale (a quattro ruote motrici), la 2000 turbo e una versione 2.0 con il cambio automatico.\nUn rinnovamento pi\u00f9 pesante venne effettuato nel 1993, con l'introduzione di finestrini realizzati con vetri Solarcontrol, in grado di filtrare le radiazioni luminose e quindi diminuire il calore all'interno dell'abitacolo, una gamma di 10 colori diversi, modifiche all'imbottitura dei sedili anteriori e piccoli accorgimenti per migliorare sicurezza e abitabilit\u00e0.. L'auto ottenne da subito apprezzamenti sul mercato, in particolare nei primi anni dal suo lancio, sia sul mercato italiano (costantemente nella top10) sia su quello estero dove ottenne numeri importanti in rapporto alla diffusione del marchio, in particolare in Francia tra il 1990 e il 1993 era costantemente nella top50 del mercato del paese con circa 20.000 auto vendute in 4 anni, numeri ripetuti anche sul mercato della Germania, storicamente sempre difficile per Lancia.\nNel 1994 l'auto venne ristilizzata anche nell'esterno, ed era riconoscibile per i gruppi ottici posteriori, dalla forma invariata ma ora di colore rosso con centralmente una fascia bianca dove erano collocati gli indicatori di direzione e i fari di retromarcia, e per la calandra, ora con i listelli cromati. Venne modificato anche il terminale dell'impianto di scarico, in modo da non renderlo pi\u00f9 visibile guardando la parte posteriore della vettura. In conseguenza di ci\u00f2 venne modificato anche il paraurti posteriore eliminando il passaggio del tubo di scarico posteriore. Anche gli interni ricevettero alcune modifiche, tra cui un nuovo disegno del volante. Soprattutto venne introdotta la versione station wagon, progettata dalla carrozzeria francese Heuliez, mai esistita nella gamma della precedente Prisma, che riscosse un buon successo grazie alla sua favorevole capacit\u00e0 di carico. Le motorizzazioni, i livelli di allestimento e gli interni erano gli stessi della versione berlina.\nL'ultimo aggiornamento fu effettuato nel 1998, ed \u00e8 riconoscibile da fari anteriori pi\u00f9 sottili e color fum\u00e8, paraurti totalmente in tinta con la carrozzeria, maniglie nere derivate dalla Delta, avantreno di origine Fiat Marea con carreggiata allargata di 40\u00a0mm, nuovi cerchi in lega e fari posteriori totalmente rossi, con centralmente una parte appena brunita in cui erano collocati frecce e luci di retromarcia. Vennero inoltre modificati i pannelli porta e i rivestimenti, mentre negli interni era stato inserito lo stesso cruscotto della Delta.\nTutti i motori a benzina ricevettero le 16 valvole.\nA fine anni novanta la carriera volgeva ormai al termine, e nel settembre del 1999, dopo anni di rinvii e ripensamenti, entr\u00f2 in produzione la Lancia Lybra, sua erede, e la Dedra scomparve definitivamente dai listini all'alba del nuovo millennio, nel gennaio 2000, a due anni dal suo ultimo aggiornamento e dopo circa 11 anni dalla prima presentazione. In totale ne sono stati prodotti 418.084 esemplari.\nVersioni.\nLa vettura \u00e8 stata oggetto di varie rivisitazioni nella meccanica. La prima, nel corso del 1992, per adeguare i motori d'esordio al dispositivo catalitico (con conseguente ridimensionamento delle prestazioni) e l'introduzione delle versioni HF di cui la 180cv a trazione integrale, e la seconda, fra gli anni 1994 e 1998, che hanno visto l'introduzione dei bialbero 16v.\nAggiornamento gamma 1992.\nIl modello HF integrale era equipaggiata di differenziale autobloccante inseribile a richiesta del guidatore per migliorare il controllo su fondi stradali in condizioni pericolose. Questa vettura, grazie ad un motore da 180 CV, raggiungeva i 215\u00a0km/h di velocit\u00e0 massima, con consumi nel ciclo urbano pari a 13 litri per 100\u00a0km e di 11 litri per 100\u00a0km nel ciclo misto. La HF integrale, cos\u00ec come la 2000 turbo, aveva come optional un alettone posteriore che aiutava l'auto ad avere pi\u00f9 deportanza alle velocit\u00e0 autostradali. Il prezzo di questo modello si aggirava intorno ai 50 milioni di lire.\nLa HF turbo i.e. a trazione anteriore era pi\u00f9 leggera della sorella HF integrale, ma non avendo il controllo di trazione, era molto nervosa nelle brusche accelerazioni da fermo (specialmente sul bagnato), pur avendo il differenziale a giunto viscoso \"Viscodrive\". Sia la versione HF integrale che la HF turbo i.e. erano omologate per montare solamente una misura di gomme, e cio\u00e8 la 195/50 R 15.\nAggiornamento gamma 1994 (in concomitanza col restyling).\nEscono dal listino, dopo soli 3 anni, le versioni pi\u00f9 sportive \"HF\", sostituite dal 16v aspirato."}
{"id": "517100", "revid": "1494169", "url": "https://it.wikipedia.org/wiki?curid=517100", "title": "Campini", "text": ""}
{"id": "517104", "revid": "1404372", "url": "https://it.wikipedia.org/wiki?curid=517104", "title": "Heinkel He 178", "text": "LHeinkel He 178 era un aereo sperimentale da ricerca progettato dall'ingegnere tedesco Hans von Ohain e sviluppato dall'azienda aeronautica tedesca Ernst Heinkel Flugzeugwerke nei tardi anni trenta. Caratterizzato dalla configurazione alare monoplana ad ala alta e dalla cellula di costruzione interamente metallica, fu il primo aereo a volare con motore esclusivamente a reazione ed il primo velivolo di questo tipo realmente utilizzabile.\nRealizzato su iniziativa privata del suo direttore Ernst Heinkel, interessato a sviluppare la tecnologia per il volo ad alta velocit\u00e0, il modello, preceduto da un piccolo balzo compiuto durante il rullaggio tre giorni prima, vol\u00f2 la prima volta il 27 agosto 1939 ai comandi del pilota collaudatore Erich Warsitz.\nStoria del progetto.\nNel 1936, un giovane ingegnere di nome Hans von Ohain brevett\u00f2 un sistema di propulsione che prevedeva la spinta fornita dai gas di scarico di una turbina. Egli present\u00f2 la sua idea a Heinkel, che lo aiut\u00f2 a sviluppare tale concetto. Von Ohain prov\u00f2 con successo il suo primo motore nel 1937, e pianific\u00f2 rapidamente di installare tale propulsore in un aereo. L'He 178 fu disegnato attorno al progetto del terzo motore di von Ohain, che bruciava gasolio. Il risultato fu un piccolo aereo di disegno e costruzione convenzionale, con fusoliera metallica e ala alta in legno e la presa d'aria del motore posta nel muso. Nel primo volo il carrello d'atterraggio era fisso, ma in seguito ne fu installato uno retrattile.\nL'aereo fu un successo eccezionale, bench\u00e9 fosse solamente un banco prova volante, raggiungendo in volo una velocit\u00e0 superiore al pi\u00f9 veloce aereo con motore a pistoni dell'epoca e toccando la velocit\u00e0 massima di 650 km/h e di crociera di 585\u00a0km/h. La velocit\u00e0 massima raggiungibile da un modello di produzione di serie fu stimata in 700\u00a0km/h, velocit\u00e0 non raggiunta in combattimento fino al 1944. Il 1\u00ba novembre 1939, Heinkel organizz\u00f2 un volo dimostrativo davanti ad una commissione esaminatrice del Reichsluftfahrtministerium (Ministero dell'aria tedesco, RLM) dove sia l'asso Ernst Udet sia Erhard Milch poterono constatare le eccellenti prestazioni dell'aereo.\nTuttavia, a seguito dell'approccio conservativo sulla progettazione dei velivoli di entrambi i funzionari, nessun interesse ufficiale fu dimostrato a questo nuovo concetto di propulsione. Comunque Heinkel non si scoraggi\u00f2, e decise di iniziare lo sviluppo di un nuovo aereo a reazione bimotore, l'Heinkel He 280, come iniziativa privata utilizzando quanto appreso dallo sviluppo dell'He 178.\nL'He 178 fu posto nel Deutsches Technikmuseum (Museo della tecnica tedesco) di Berlino, dove fu distrutto durante un bombardamento aereo alleato nel 1943.\nEsemplari attualmente esistenti.\nBench\u00e9 l'unico esemplare sia andato distrutto venne commissionata e realizzata una replica non funzionante che attualmente si trova esposta appesa al soffitto della sala d'arrivo dell'Aeroporto di Rostock-Laage."}
{"id": "517105", "revid": "466539", "url": "https://it.wikipedia.org/wiki?curid=517105", "title": "Lech Kaczy\u0144ski", "text": "Militava nel partito conservatore Diritto e Giustizia (\"Prawo i Sprawiedliwo\u015b\u0107\", PiS). Era presidente della Repubblica di Polonia dal 2005 e aveva precedentemente ricoperto l'incarico di presidente (sindaco) di Varsavia dal 2002 fino al 22 dicembre 2005.\nEra fratello gemello di Jaros\u0142aw Kaczy\u0144ski, politico ed ex Primo ministro.\nBiografia.\nGiovent\u00f9.\nKaczy\u0144ski nacque a \u017boliborz, Varsavia, figlio di Rajmund (1922-2005, ingegnere, che fu anche soldato dell'Armia Krajowa nella Seconda guerra mondiale e veterano della Rivolta di Varsavia) e di Jadwiga (1926-2013, filologa presso l'Accademia polacca delle scienze). Da bambino recit\u00f2 in un film polacco del 1962, \"I due che rubarono la luna\" (in lingua polacca \"O dw\u00f3ch takich, co ukradli ksi\u0119\u017cyc\") insieme al fratello gemello Jaros\u0142aw.\nLech Kaczy\u0144ski si laure\u00f2 in legge e amministrazione all'Universit\u00e0 di Varsavia. Nel 1980 ottenne il dottorato di ricerca all'Universit\u00e0 di Danzica. Nel 1990 ottenne l'abilitazione in diritto del lavoro. Assunse poi la posizione di professore all'Universit\u00e0 di Danzica e all'Universit\u00e0 Cardinale Stefan Wyszy\u0144ski di Varsavia.\nOpposizione al comunismo.\nNegli anni settanta Lech Kaczy\u0144ski fu un attivista all'interno del movimento democratico anticomunista polacco, il Comitato di Difesa degli Operai, e nel movimento sindacale indipendente. Nell'agosto 1980 divenne consigliere del Comitato per lo Sciopero delle Fabbriche nel cantiere navale di Danzica, e del movimento Solidarno\u015b\u0107. Durante il periodo della legge marziale introdotta dai comunisti nel dicembre 1981, fu internato come \"elemento anti-socialista\". Dopo essere uscito di prigione torn\u00f2 alle attivit\u00e0 sindacali, divenendo membro di Solidarno\u015b\u0107, ridotta a movimento segreto.\nQuando Solidarno\u015b\u0107 torn\u00f2 ad essere legale, alla fine degli anni ottanta, Lech Kaczy\u0144ski divenne consigliere di Lech Wa\u0142\u0119sa e del suo Comitato dei Cittadini Solidarno\u015b\u0107 nel 1988. Dal febbraio all'aprile 1989 partecip\u00f2 alle trattative della Tavola rotonda polacca. Il presidente polacco Lech Kaczynski, in data 27/11/2009 ha firmato l'emendamento (approvato all'unanimit\u00e0, dal Parlamento polacco, il 25 settembre dello stesso anno) che introduce il reato di apologia del comunismo, vietando e perseguendo penalmente \"produzione, diffusione (anche tramite internet) e possesso di simboli, propaganda e idee legate al comunismo: la pena per chi viene colto in flagrante pu\u00f2 arrivare a 2 anni di reclusione. Sempre il 27 novembre 2009, il presidente Lech Kaczynski ha reso obbligatoria la castrazione chimica su chi abusa di minorenni al di sotto dei 15 anni di et\u00e0 (tratto dalla Gazzetta Ufficiale Polacca).\nPorozumienie Centrum.\nKaczy\u0144ski fu eletto senatore alle elezioni parlamentari del 1989 e divenne vicepresidente del sindacato NSZZ Solidarno\u015b\u0107. Alle elezioni parlamentari del 1991 fu eletto al Parlamento come membro di nessun partito; fu tuttavia sostenuto dal comitato elettorale Alleanza Civica di Centro, strettamente legata, ma non identica, al partito politico \"Porozumienie Centrum\" (\"Accordo di Centro\"), guidato dal fratello.\nFu inoltre il principale consigliere e sostenitore di Lech Wa\u0142\u0119sa quando questo fu eletto Presidente della Polonia nel dicembre 1990. Lech Wa\u0142\u0119sa nomin\u00f2 Kaczy\u0144ski Ministro della Sicurezza nella Cancelleria Presidenziale, ma lo licenzi\u00f2 poi nel 1992 a causa di un conflitto riguardante il governo di Jan Olszewski.\nLech Kaczy\u0144ski fu Presidente della Suprema Camera di Controllo (\"Najwy\u017csza Izba Kontroli\", NIK) dal febbraio 1992 al maggio 1995 e poi Ministro della Giustizia e Procuratore Generale della Repubblica nel governo di Jerzy Buzek dal giugno 2000 al luglio 2001. In questo periodo fu molto popolare, a causa della sua forte campagna contro la corruzione.\nDiritto e Giustizia.\nNel 2001 fond\u00f2 il partito politico conservatore Diritto e Giustizia (\"Prawo i Sprawiedliwo\u015b\u0107\" \u2013 PiS) insieme al fratello Jaros\u0142aw. Lech Kaczy\u0144ski fu Presidente del partito dal 2001 al 2003; il fratello Jaros\u0142aw \u00e8 l'attuale Presidente.\nSindaco di Varsavia.\nNel 2002 Lech Kaczy\u0144ski fu eletto sindaco di Varsavia con una grande maggioranza. Inizi\u00f2 il mandato dichiarando guerra alla corruzione; sostenne poi la costruzione del Museo della Rivolta di Varsavia, e nel 2004 nomin\u00f2 un gruppo di storici che stimasse le perdite materiali inflitte alla citt\u00e0 dalla Germania durante la seconda guerra mondiale (circa l'85% della citt\u00e0 fu distrutta durante la Rivolta di Varsavia), come risposta diretta alle rimostranze provenienti dai tedeschi espulsi dalla Polonia. Il gruppo di esperti stim\u00f2 le perdite in circa 45,3 miliardi di euro, al valore attuale. Kaczy\u0144ski promosse anche il Museo Ebraico a Varsavia, attualmente in costruzione, donando una parte del terreno cittadino per il progetto.\nInterferenza con eventi LGBT.\nKaczy\u0144ski imped\u00ec per due volte la parata del gay pride a Varsavia nel 2004 e nel 2005, localmente nota come Parada R\u00f3wno\u015bci, affermando che la richiesta di autorizzazione da parte degli organizzatori non era stata correttamente inoltrata, e dicendo anche che non rispettava il diritto degli omosessuali a manifestare, affermando che \"Rispetto il vostro diritto a dimostrare come cittadini. Ma non come omosessuali\". Inoltre, egli temeva che la parata potesse promuovere uno \"stile di vita omosessuale\" e si lament\u00f2 con la polizia, che non us\u00f2 forze sufficienti per interromperla, dicendo: \"Perch\u00e9 non \u00e8 stata usata la forza per sopprimere una manifestazione illegale?\". Nel 2004 i suoi oppositori definirono incostituzionali le sue azioni, e fu ripetutamente criticato dall'amministrazione del Voivodato della Masovia, che supervisiona ufficialmente l'operato del Sindaco di Varsavia.\nNel 2007 la Polonia, rappresentata da Lech Kaczy\u0144ski, fu giudicata colpevole dalla Corte europea dei diritti dell'uomo per violazione della libert\u00e0 di associazione, secondo quanto stabilito dall'Articolo 11 della Convenzione europea per i diritti dell'uomo.\nPresidenza.\nIl 19 marzo 2005, Lech Kaczy\u0144ski dichiar\u00f2 formalmente la propria intenzione di concorrere alle elezioni presidenziali del 2005. Fu eletto al secondo turno, sconfiggendo lo sfidante Donald Tusk con il 54,04% dei voti; Kaczy\u0144ski assunse i poteri il 23 dicembre 2005, prestando giuramento dinnanzi all'Assemblea nazionale della Polonia.\nNel suo primo discorso pubblico come Presidente eletto, Kaczy\u0144ski afferm\u00f2 che la sua presidenza avrebbe avuto il compito fondamentale di \"miglioramento della Repubblica\", sostenendo che questo sarebbe consistito nell'\"\"eliminare varie patologie dalla nostra vita, e in particolare il crimine (...), la corruzione criminale, che cerca di ottenere ingiustificati arricchimenti, e che sta avvelenando la societ\u00e0, [e impedendo allo stato di assicurare] la sicurezza sociale di base, la sicurezza sanitaria, le condizioni di partenza per lo sviluppo della famiglia [e] la sicurezza dei commerci e dello sviluppo economico\".\nDurante la sua inaugurazione, elenc\u00f2 i diversi obiettivi che intendeva perseguire durante il mandato. Tra quelli che riguardavano gli affari interni, vi erano: l'aumento della solidariet\u00e0 sociale in Polonia, assicurare alla giustizia coloro che erano stati responsabili o collusi a crimini comunisti durante la Repubblica Popolare Polacca, combattendo la corruzione, assicurando serenit\u00e0 all'economia, e sicurezza per lo sviluppo della famiglia. Kaczy\u0144ski afferm\u00f2 anche che avrebbe cercato di abolire le differenze tra le religioni. In questo discorso, enfatizz\u00f2 anche l'unione tra modernizzazione e tradizione, ricordando gli insegnamenti di Papa Giovanni Paolo II.\nTra il 2005 ed il 2007, secondo l'articolo 133 della Costituzione della Polonia, Kaczy\u0144ski grazi\u00f2 77 persone e rifiut\u00f2 la grazia a 550 persone. Il 21 dicembre 2008 Lech Kaczy\u0144ski divenne il primo Capo di Stato polacco a visitare una sinagoga polacca per una funzione religiosa. La cerimonia coincise con la prima notte di Chanukk\u00e0.\nMorte.\nIl 10 aprile 2010 il Tupolev Tu-154 sul quale il presidente viaggiava con la moglie e il suo staff si schiant\u00f2 al suolo in fase di atterraggio nella base aerea russa di Smolensk. Kaczy\u0144ski si stava recando ad una cerimonia di commemorazione delle vittime del massacro di Katyn'. Si presume che le cause dell'incidente siano state la fitta nebbia e una manovra errata del pilota.\nNell'incidente persero la vita, oltre a Lech Kaczy\u0144ski, la moglie del presidente Maria e altre 94 persone, di cui 86 erano esponenti di primo piano della vita politica, economica e militare polacca. A bordo dell'aereo vi erano, infatti, tra l'altro, il capo di stato maggiore polacco, Franciszek Gagor, il viceministro degli esteri, il governatore della banca centrale, l'ultimo Presidente della Repubblica di Polonia in esilio, Ryszard Kaczorowski, alcuni parlamentari di Camera dei deputati e Senato, il candidato conservatore alle successive elezioni presidenziali, Przemyslaw Gosiewski, e diversi esponenti di primo piano dell'esercito polacco.\nLe autorit\u00e0 polacche pubblicarono il testo del discorso che Lech Kaczy\u0144ski avrebbe dovuto leggere. Il presidente avrebbe voluto ringraziare le famiglie delle vittime dell'eccidio come difensori della memoria nazionale, i russi per gli ultimi passi compiuti per scoprire la verit\u00e0 ed avrebbe lanciato un invito ai due popoli a cicatrizzare quella ferita che li aveva divisi per anni.\nLa camera mortuaria di Lech Kaczy\u0144ski e della moglie venne allestita al Palazzo Presidenziale a Varsavia. Vennero seppelliti nella cattedrale del Wawel a Cracovia, dopo i funerali di stato celebrati nella basilica di Santa Maria il 18 aprile 2010, sempre a Cracovia. Questa decisione sollev\u00f2 molte controversie in Polonia, dato che la cattedrale del Wawel e la cripta di San Leonardo sono il luogo di sepoltura di diversi sovrani di Polonia e di eroi nazionali. Perci\u00f2 molti, pur considerando che Lech Kaczy\u0144ski sia stato un'importante figura nella storia polacca, hanno ritenuto che dovesse essere sepolto in un luogo degno, ma non nel Wawel.\nMolte autorit\u00e0 mondiali, tra cui Barack Obama, Nicolas Sarkozy e il Principe di Galles, non poterono presenziare al funerale a causa dell'eruzione del vulcano Eyjafjallaj\u00f6kull, in Islanda, che ostacol\u00f2 per qualche giorno gli spostamenti aerei in Europa."}
