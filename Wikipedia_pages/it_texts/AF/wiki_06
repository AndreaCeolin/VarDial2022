{"id": "393184", "revid": "2730", "url": "https://it.wikipedia.org/wiki?curid=393184", "title": "Merc\u00e8 Rodoreda", "text": "Figura di primo piano della letteratura catalana del secolo XX, le sue opere sono state tradotte in pi\u00f9 di 30 lingue.\nLa sua produzione comprende tutti i generi letterari; Rodoreda coltiv\u00f2 sia la poesia che il teatro e il racconto, sebbene si distingua maggiormente nel romanzo. Un altro aspetto fu scoperto postumo, la pittura, che era rimasta in secondo piano per l'importanza che Rodoreda dava alla propria scrittura:\nBiografia.\nInfanzia (1908-1921).\nMerc\u00e8 Rodoreda nacque il 10 ottobre 1908 in una piccola casa con giardino di via San Antonio, ora via Manuel Angelon, nel quartiere di San Gervasio de Cassolas, Barcellona. Fu figlia unica di Andreu Rodoreda Sallent e Montserrat Gurgu\u00ed Gu\u00e0rdia; entrambi erano grandi amanti della letteratura e del teatro e parteciparono a lezioni di recitazione impartite da Adri\u00e0 Gual nella \"Scuola di Arti Drammatiche\", divenuta in seguito Istituto del Teatro. Sua madre nutriva anche un grande interesse per la musica.\nRodoreda frequent\u00f2 solo due anni di scuola primaria, dal 1915 al 1917, e in due diverse scuole: il Col\u00b7legi de Lourdes nel quartiere di Sarri\u00e0, ed un'altra pi\u00f9 vicino a casa, in via P\u00e0dua, all'altezza di via Vallirana, a Barcellona. Il nonno materno, Pere Gurgu\u00ed, era un ammiratore di Jacint Verdaguer, del quale era anche amico, ed aveva collaborato come redattore nelle riviste \"La Renaixensa\" e \"L'Arc de Sant Mart\u00ed.\" Nel 1910 Pere Gurgu\u00ed fece fare un monumento in memoria di Jacint Verdaguer nel giardino di casa sua, nel quale c'era un'incisione con le due opere pi\u00f9 importanti dell'autore, \"Canig\u00f3\" e \"L'Atl\u00e0ntida\". Questo spazio divenne il luogo di feste e riunioni di famiglia. La figura del nonno segn\u00f2 intensamente Merc\u00e8, che arriv\u00f2 a considerarlo come suo \"maestro\". Gurgu\u00ed le trasmise un profondo sentimento catalanista e un amore per la lingua catalana e per i fiori, che si vedono ben riflessi lungo tutta l'opera di Merc\u00e8 Rodoreda.\nIl 18 maggio 1913, a soli cinque anni, recit\u00f2 per la prima volta in un'opera teatrale con il ruolo della bambina Ketty dell'opera \"El misteri\u00f3s Jimmy Samson\" (\"Il misterioso Jimmy Samson\"), al Teatro Torrent de les Flors. Alcuni anni pi\u00f9 tardi, questo personaggio venne in qualche modo recuperato per il racconto \"El Bany\" all'interno dell'opera \"Vint-i-dos contes.\"\nDurante l'infanzia lesse soprattutto gli autori catalani classici e moderni, tra cui Jacint Verdaguer, Ramon Llull, Joan Maragall, Josep Maria de Sagarra e Josep Carner, influenzata sicuramente dall'ambiente bohemien che si respirava nella casa familiare.\nIl 30 maggio 1920 prese parte all'opera drammatica \"Quince d\u00edas de reinado\" nel Col\u00b7legi Nuestra Se\u00f1ora de Lourdes. In quella stessa occasione recit\u00f2 anche il poema \"La negra\" in lingua catalana.\nNel 1921, a causa della morte del nonno materno Pere Gurgu\u00ed, suo zio Juan si stabil\u00ec nella casa della famiglia e ne cambi\u00f2 lo stile di vita imponendo austerit\u00e0 e ordine convenzionali. Merc\u00e8 Rodoreda lo aveva gi\u00e0 idealizzato dalle lettere che aveva ricevuto anteriormente e fin\u00ec per sposarsi a vent'anni con lui, di quattordici anni pi\u00f9 grande. A causa del grado di consanguineit\u00e0, ebbero bisogno di una dispensa papale.\nGiovent\u00f9 (1921-1939).\nDopo il matrimonio, gli sposi andarono a Parigi in viaggio di nozze, e in seguito si stabilirono in una casa di via Zaragoza a Barcellona. Suo marito era andato in Argentina molto giovane ed era tornato con una piccola fortuna.\nIl 23 luglio 1929 nacque il loro unico figlio, Jordi Gurgu\u00ed i Rodoreda. Da questo momento, Merc\u00e8 Rodoreda cominci\u00f2 a fare prove letterarie per riuscire a liberarsi dalla dipendenza economica e sociale che avrebbe contraddistinto la sua vita da sposata. Fu cos\u00ec che cominci\u00f2 a concepire la scrittura come un mestiere. Ogni giorno si rinchiudeva per un po' nella colombaia blu che c'era nella casa materna di Manuel Angelon, e che in seguito le serv\u00ec come possibile ispirazione per scrivere La piazza del Diamante. In questo periodo scrisse versi, una commedia teatrale (ad oggi scomparsa) e un romanzo. Nel frattempo fu proclamata la Seconda Repubblica.\nSeconda Repubblica.\nNel 1931, Merc\u00e8 Rodoreda cominci\u00f2 a ricevere lezioni al Liceu Dalmau, dove miglior\u00f2 la sua conoscenza della lingua grazie al pedagogo e linguista Delf\u00ed Dalmau i Gener, che esercit\u00f2 su di lei una grande influenza e la stimol\u00f2 a formarsi; tra i due nacque un forte vincolo di amicizia. Merc\u00e8 Rodoreda mostrava ci\u00f2 che scriveva a Dalmau, e lui la convinse a pubblicare questi primi testi. Dalmau pensava che Rodoreda fosse un'alunna eccezionale che possedeva un'altezza spirituale e una promettente anima da letterata. L'ammirazione nei suoi confronti convinse Dalmau a chiederle di contribuire alla sua opera \"Pol\u00e9mica\", un'apologia del catalano e dell'esperanto; lei accett\u00f2 e il testo fu pubblicato nel 1934. Come riconobbe il maestro Delf\u00ed Dalmau, quest'opera fu realizzata anche con le osservazioni di Rodoreda.\nNel 1932 vennero pubblicati il primo romanzo di Merc\u00e8 Rodoreda intitolato \"S\u00f3c una dona honrada? (Sono una donna onorata?)\" dalla casa editrice Catalonia, ed alcuni racconti da diversi quotidiani. L'opera pass\u00f2 quasi inosservata finch\u00e9 non concorse per il Premio Joan Crexells del 1933, vinto poi da Carles Soldevila.\nIl 1\u00ba ottobre 1933 Merc\u00e8 inizi\u00f2 la carriera di giornalista nella rivista settimanale \"Clarisme\", dove pubblic\u00f2 ventiquattro contributi: cinque prose sulla cultura tradizionale, tredici interviste, due rassegne, un racconto e tre commenti di natura politico-culturale, musicale e cinematografica. In quello stesso anno entr\u00f2 a far parte dell'Associazione della Stampa di Barcellona, fatto che metteva in evidenza l'intenzione di formalizzare la sua collaborazione con il lavoro giornalistico.\nNella primavera del 1934, Merc\u00e8 Rodoreda pubblic\u00f2 la sua seconda opera \"Del que hom no pot fugir\" nelle edizioni della rivista \"Clarisme\". Nel maggio di quello stesso anno vinse il \"Premi del Casino Independent dels Jocs Florals de Lleida\" con il racconto \"La sireneta i el delf\u00ed\", attualmente perduto.\nDopo aver scritto questa seconda opera, Joan Puig i Ferreter, direttore di Edicions Proa, le fece visita e si mostr\u00f2 interessato alla pubblicazione della sua nuova opera, \"Un dia en la vida d'un home,\" che vide la stampa nell'autunno dello stesso anno. Rodoreda fece il suo primo ingresso nel mondo letterario grazie all'aiuto dello stesso Puig i Ferreter che le apr\u00ec le porte di El Club dels Novel\u00b7listes, formato da autori come Armand Obiols, Francesc Trabal o Joan Oliver, membri di lunga data anche di \"La Colla de Sabadell\" (il gruppo di Sabadell). In quel periodo, approfond\u00ec la lettura dei romanzi di F\u00ebdor Dostoevskij.\nDal 1935 al 1939 pubblic\u00f2 un totale di sedici racconti per bambini nel giornale \"La Publicitat\", nella sezione \"Un momento con i bambini\", e altri racconti su giornali come \"La Revista\", \"La Veu de Catalunya\" e \"Mirador\".\nNel 1936 fu pubblicato il suo quarto romanzo \"Crim\" (\"Crimine\"). Successivamente Rodoreda avrebbe rifiutato questo romanzo assieme ai tre precedenti, considerandoli frutto dell'inesperienza.\nGuerra civile.\nQuando scoppi\u00f2 la Guerra civile spagnola, Rodoreda collabor\u00f2 con l'incarico di revisore del catalano nel Commissariato di propaganda della Generalitat de Catalunja. In questo ambiente conobbe scrittrici contemporanee come Aurora Bertrana e Maria Teresa Vernet, e strinse amicizia con Susina Amat, Julieta Franquesa, Anna Muri\u00e0 e Carme Manrubia.\nNel 1937 Merc\u00e8 Rodoreda vinse il Premio Joan Crexells per la sua opera non ancora pubblicata \"Aloma\". In questo stesso anno, pose fine al matrimonio separandosi dal marito. Il suo presunto amante, Andreu Nin i P\u00e9rez, fu arrestato il 16 giugno davanti alla sede del suo partito ne La Rambla a Barcellona, e giorni pi\u00f9 tardi fu torturato e assassinato dagli agenti della polizia sovietica per ordine del Generale Alexander Orlov nella prigione di Alcal\u00e1 de Henares.\nNel 1938 fu pubblicato dall'Istituto di Lettere Catalane il quinto romanzo di Merc\u00e8 Rodoreda intitolato \"Aloma\". Questa fu la prima opera che Rodoreda accett\u00f2 come opera sua, anche se successivamente provvide a revisionarla e ripubblicarla convertendola in un'opera completamente differente nel 1969. Ripudier\u00e0 invece le sue prime opere narrative perch\u00e9 considerate frutto della sua inesperienza. Lo stesso anno, in rappresentanza del PEN Club di Catalogna, viaggi\u00f2 con lo scrittore catalano Francesc Trabal, e lesse il messaggio di benvenuto scritto da Carles Riba al congresso internazionale del PEN Club a Praga.\nEsilio (1939-1972).\nSebbene Rodoreda non avesse mai partecipato attivamente alla vita politica, il 23 gennaio 1939 part\u00ec per la Francia, lasciando il figlio in custodia alla propria madre, nella speranza che l'esilio sarebbe durato poco. Fu proprio la madre a consigliarla di riparare all'estero, temendo ripercussioni a causa delle attivit\u00e0 di collaborazione con le pubblicazioni in catalano e con alcune riviste di sinistra intrattenute da Merc\u00e8 negli anni precedenti. Partita da Barcellona con altri intellettuali del tempo, Rodoreda raggiunse Girona a bordo di un bibliobus di propriet\u00e0 del Ministero della Cultura della Generalit\u00e0 di Catalogna. Prosegu\u00ec il cammino per Max Perx\u00e9s, nella municipalit\u00e0 di Agullana, e attravers\u00f2 la frontiera amministrativa a Le Perthus. Entr\u00f2 nello stato francese il 30 gennaio, e dopo aver pernottato a Le Boulou, si diresse a Perpignano, dove, trascorsi tre giorni, raggiunse in treno Tolosa.\nRoissy-en-Brie.\nArriva a Parigi a fine febbraio e ad inizio aprile si trasferisce a Roissy-en-Brie, una localit\u00e0 vicina a est della capitale, stabilendosi nel castello Roissy-en-Brie, una costruzione del XVIII secolo, che offriva rifugio a scrittori. Condivise la casa con Anna Muri\u00e0, Cesar August Jordana, Armand Obiols, Francesc Trabal e Carles Riba.\nA Roissy-en-Brie nacquero diverse relazioni amorose, una di queste fu tra Merc\u00e8 Rodoreda e Joan Prat i Esteve, meglio conosciuto con lo pseudonimo di Armand Obiols. Il problema nel castello si present\u00f2 perch\u00e9 Armand Obiols era sposato con la sorella di Francesc Trabal con la quale aveva un figlio che era rimasto a Barcellona con la madre. Inoltre, la suocera di Armand Obiols aveva viaggiato con Trabal fino a Roissy-en-Brie assieme ad altri membri della famiglia Trabal. Di conseguenza, l'adulterio divise gli esiliati catalani in due fazioni opposte. Secondo Anna Muri\u00e0, Francesc Trabal si opponeva non solo per sua sorella, ma anche per gelosia, avendo avuto una relazione segreta con Merc\u00e8 Rodoreda a Barcellona di cui solo loro due e la sua confidente erano a conoscenza. Rodoreda volle scrivere un libro su questa storia, intitolato \"La novel\u00b7la de Roissy,\" ma non lo termin\u00f2 mai. L'aria di stabilit\u00e0 che offriva il castello fu scossa dallo scoppio della Seconda guerra mondiale. In quel momento alcuni decisero di fuggire in America Latina ed altri preferirono rimanere in Francia; quest'ultima destinazione fu quella scelta da Rodoreda e Obiols che si trasferirono nella casa \"Villa Rosset\", nella periferia del paese.\nFuga dai nazisti.\nMerc\u00e8 Rodoreda, assieme ad altri scrittori rifugiati in Francia, dovette fuggire da Parigi a met\u00e0 giugno 1940, a causa dell'avanzata dei soldati tedeschi che procedevano in direzione di Orleans per la via di Artenay. Josep Maria Esverd riusc\u00ec a trovare un furgoncino per fuggire dalla Francia, ma il giorno dopo venne sequestrato dalle truppe francesi. Dopo un tentativo fallito di prendere il treno, dovettero fuggire a piedi verso sud. L'obiettivo era attraversare il fiume Loira per poter entrare nella zona non occupata, ma poco prima di arrivare a Orleans la videro in fiamme. Tutti i ponti erano stati distrutti in quel tratto di fiume e quindi dovettero deviare dal percorso stabilito.\nPer dodici giorni si rifugiarono in una fattoria fino alla firma dell'armistizio del 22 giugno 1940. Dopo aver attraversato il fiume Loira attraverso la localit\u00e0 di Meung-sur-Loire, completamente distrutta, viaggiarono ancora pi\u00f9 a sud fino a stabilirsi a Limoges.\nLimoges-Bordeaux.\nA Limoges Merc\u00e8 si stabil\u00ec in una stanza al numero 12 di via de les Filles de N\u00f4tre Dame. Il 5 giugno 1941 il suo compagno Armand Obiols fu arrestato, e lei rimase sola fino a ottobre dello stesso anno. Durante quel periodo, Armand Obiold fu costretto ai lavori forzati in una cava a Saillat-sur-Vienne, prima di essere destinato a Bordeaux, dove pot\u00e9 godere di migliori condizioni di vita. Quando Obiols venne trasferito, Rodoreda riprese le sue attivit\u00e0 di studio, partecipando ad un circolo dedicato alla lettura e all'apprendimento dell'inglese.\nNei mesi successivi, la relazione tra Merc\u00e8 Rooreda e Armand Obiols fu soprattutto a distanza, e si poterono vedere di persona solo sporadicamente. Fu solo a fine agosto 1943 che Rodoreda si trasfer\u00ec al numero 43 di via Chauffor a Bordeaux, dove si riun\u00ec con il suo amante. A Bordeaux visse momenti molto duri e si dedic\u00f2 al cucito, parole sue, \"fino all'abbruttimento\" in un magazzino per la maggior parte del giorno, un lavoro che non le lasciava il tempo di scrivere.\nParigi.\nIl ritorno a Parigi ebbe luogo nel settembre 1946, quando Rodoreda e Armand Obiols si trasferirono nella casa di esilio di Rafael Tasis i Marca, che si trovava al numero 9 di via Co\u00ebtlogon. Poco tempo dopo, la coppia si trasfer\u00ec al numero 21 di via Cherche-midi, molto vicino alla zona residenziale di Saint-Germain-des-Pr\u00e9s, luogo di ritrovo di molti intellettuali del momento. Questa fu casa sua per otto anni e non se ne separ\u00f2 mai completamente fino al 1977.\nAgli inizi del 1947 pot\u00e9 lasciare il lavoro di sarta per cominciare a lavorare ancora una volta come collaboratrice nella \"Revista de Catalunya\". In quell'anno, oltre a pubblicare racconti nelle diverse edizioni della rivista, diffuse alcune sue opere anche in Cile e Messico.\nDal 1947 al 1953 Rodoreda non pot\u00e9 coltivare una letteratura molto estesa perch\u00e9 dal 1945 aveva cominciato ad avere problemi di salute, complicati dalla ricomparsa di una paralisi somatica al braccio destro. Per questo motivo intensific\u00f2 la creazione poetica e trov\u00f2 in Josep Carner il suo maestro, con il quale mantenne una stretta relazione per corrispondenza. Nel 1952 cominci\u00f2 una terapia riabilitativa nel centro benessere di Ch\u00e1tel-Guyon. Negli anni che pass\u00f2 a Parigi cominci\u00f2 anche due romanzi che non termin\u00f2.\nAi Giochi Floreali della Lingua Catalana celebrati a Londra nel 1947, vinse il suo primo Fiore Naturale con sei sonetti: \"Rosa\", \"Amor novell\", \"Adam a Eva\", \"Ocell\" e altri due sonetti senza titolo. Con il poema \"M\u00f3n d'Ulises\", Rodoreda ottenne per la seconda volta il riconoscimento Fiore Naturale dei Giochi Floreali del 1948 a Parigi; il poema fu pubblicato in \"La Nostra Revista\" nello stesso anno. \"Albes i nits\" la port\u00f2 alla terza vittoria del concorso dei Giochi Floreali e, di conseguenza, fu nominata \"Maestro del Gaio Sapere\" a Montevideo nel 1949. In quello stesso anno visit\u00f2 Barcellona per la prima volta dopo il suo esilio.\nNel 1951 si avvicin\u00f2 alla pittura, interessata soprattutto dalle opere di artisti come Pablo Picasso, Paul Klee e Joan Mir\u00f3, e produsse delle proprie creazioni. In una lettera ad Armand Obiols del 1954 spiega di possedere gi\u00e0 \"uno stile e un mondo\" nella pittura, tuttavia riconosce che il suo posto \u00e8 nella scrittura. Armand Obiols invece cominci\u00f2 a lavorare come traduttore per l'UNESCO e, due anni pi\u00f9 tardi, nel 1953, si trasfer\u00ec definitivamente a Ginevra.\nGinevra.\nNell'anno 1954, Merc\u00e8 Rodoreda e Armand Obiols si trasferirono in un appartamento al n. 19 della Rue du Vidollet, in un quartiere borghese della citt\u00e0 di Ginevra. In questa citt\u00e0 \"molto noiosa, adatta per scrivere\", si sent\u00ec sempre esiliata. Nello stesso anno in cui Obiols si trasfer\u00ec a Vienna per motivi di lavoro, Rodoreda fece ritorno a Barcellona per assistere al matrimonio del suo unico figlio, Jordi Gurgu\u00ed i Rodoreda.\nNel 1956 vinse il Premio per il Saggio Joan Maragall con \"Tres sonets i una can\u00e7\u00f3,\" pubblicato nel supplemento letterario della Gazzetta delle Lettere di \"La Nova Revista\". Fu premiata anche con il Premio Joan Santamaria per il suo racconto \"Carnaval\", che le fu consegnato nello stesso anno a Barcellona.\nNel 1958 viene pubblicato il libro \"Vint-i-dos contes\", una raccolta di ventidue racconti edita in Italia col titolo \"Colpo di Luna\"; la raccolta vinse l'anno precedente il prestigioso il premio letterario \"V\u00edctor Catal\u00e0\". \"Colpo di luna\" \u00e8 un mosaico di racconti di amori improvvisi e sfioriti, storie di vita quotidiana, pervase da un profondo realismo, eclatanti per la loro drammatica e ordinaria semplicit\u00e0. Alcuni di questi racconti erano gi\u00e0 stati pubblicati in Messico durante l'esilio in Francia, mentre altri erano inediti. L'autrice confess\u00f2 che questo libro proveniva da un crisi stilistica che comport\u00f2 un differente livello letterario tra i vari racconti, sebbene fossero connessi da una unit\u00e0 tematica.\nIn alcuni appunti inediti che parlano di Ginevra, Rodoreda rivela che in quel periodo frequent\u00f2 scrittori come Eugeni Xammar, Julio Cort\u00e1zar e sua moglie, e Jorge Sempr\u00fan.\nDurante la sua lunga permanenza a Ginevra cre\u00f2 un primo giardino che pi\u00f9 avanti avrebbe ripetuto a Romany\u00e1 de la Selva. La grande quantit\u00e0 di fiori che la circondavano le serv\u00ec d'ispirazione per cominciare a ritrarre i fiori che sarebbero finiti per formare \"Flors de deb\u00f2\" all'interno di \"Viatges i Flors\", assieme ai viaggi che avrebbe scritto a Romany\u00e1; questo libro non venne pubblicato fino al 1980.\n\"La perla del Llac\" fu il titolo di un potenziale romanzo dell'autrice che rimase incompleto, e si trova nell'archivio del Institut d'Estudis Catalans. Il titolo corrisponde al nome di un ristorante sulla sponda del Lago Lemano, in un angolo di Ginevra che Merc\u00e8 Rodoreda frequentava, vicino all'edificio delle Nazioni Unite, dove l'autrice mangiava abitualmente; dalle sale da pranzo dei piani superiori, poteva godere di una gran visuale. Nel Prologo di \"Mirall trencat\" (\"Lo specchio rotto\"), gli occhi della protagonista Teresa Goday de Valldaura erano gli stessi della dama del Lemano.\nNel 1958 present\u00f2 \"Una mica d'hist\u00f2ria\" al Premio Joanot Martorell ma non vinse perch\u00e9 premio fu attribuito a Ricard Salvat con \"Animals destructors de lleis\"; il romanzo venne tuttavia pubblicato nel 1967 con il titolo di \"Jard\u00ed vora el mar\". Scrisse anche il racconto \"Rom Negrita\" per il volume \"Los 7 pecats capitals vistos per 21 contistas\" che in seguito avrebbe fatto parte del volume \"Semblava de seda\". Dal 1958, e senza rompere con Rodoreda, Armand Obiols manterr\u00e0 una relazione sentimentale con una donna a Ginevra fino alla sua morte.\nNel 1959 Merc\u00e9 comincia a scrivere il romanzo probabilmente pi\u00f9 conosciuto della sua carriera, intitolato \"Colometa\", ma pubblicato nel 1962 con il nome \"La pla\u00e7a del Diamant (La piazza del Diamante)\" dal Club dels Novel\u00b7listes. Nel 1960 lo aveva presentato al Premi Sant Jordi de novel\u00b7la, anteriormente conosciuto come Premi Joanot Martorell, senza per\u00f2 vincere. Joan Fuster lo invi\u00f2 ugualmente a El Club dels Novel\u00b7listes, che in quel momento era diretto da Joan Sales. Sales rimase colpito dal romanzo e contatt\u00f2 Merc\u00e8 Rodoreda, la quale, a partire da quel momento, trov\u00f2 nel Club lo spazio in cui pubblicare la sua opera letteraria. Quando usc\u00ec nel 1962, il romanzo non era esattamente quello che aveva presentato al Premi Sant Jordi, ma era stato rivisto, ampliato e corretto su indicazione di Sales, di Obiols e dell'autrice stessa.\n\"La pla\u00e7a del Diamant\" (La piazza del Diamante) \u00e8 considerata come la principale opera in lingua catalana della letteratura europea del dopoguerra. Ambientata nel quartiere barcellonese di Gr\u00e0cia, narra la storia di Colometa, una donna come molte altre alla quale la guerra distrugger\u00e0 la vita e le illusioni. \"La pla\u00e7a del Diamant\" \u00e8 sia un romanzo storico che psicologico e di costume.\nNel 1965 Rodoreda mosse i primi passi verso la pubblicazione delle sue Opere Complete a seguito di una richiesta di Joaquim Molas. Esse vedranno la luce solo nel 1977. L'opera completa non includeva alcuna delle sue prime quattro opere (\"S\u00f3c una dona honrada?\", \"Del que hom no pot fugir\", \"Un dia de la vida d'un home\" i \"Crim\") perch\u00e9 Merc\u00e8 le considerava frutto della sua inesperienza. Accett\u00f2 di riscrivere \"Aloma\" per adeguarla al livello delle altre sue opere attuali; il libro sar\u00e0 rieditato nel 1969.\nNel 1966 venne pubblicata \"La via delle camelie\" (El carrer de les Cam\u00e8lies), che ricevette il Premio Sant Jordi senza che l'autrice avesse presentato la propria candidatura. Con questo stesso romanzo ricevette anche il Premio della Critica Serra d'Or nel 1967 e il Premio Ramon Llull per il romanzo nel 1969.\nA partire dal 1970 le sue opere cominciarono ad essere tradotte in altre lingue. Il suo primo romanzo tradotto fu \"La piazza del Diamante,\" pubblicato in spagnolo nel 1965. Nel 1971, la morte del suo compagno di lunga data Armand Obiols, nell'Ospedale dell'Universit\u00e0 di Vienna, accentu\u00f2 il suo sentimento di esilio. Questo fatto, e la scoperta di un'altra amante di Obiols, la fece sentire ancor di pi\u00f9 sola e distrutta nelle terre svizzere. In quei giorni scrisse un piccolo ma impressionante resoconto sui giorni difficili che pass\u00f2 in ospedale; il documento \u00e8 conservato nell'archivio del IEC.\nRomany\u00e1 de la Selva (1972-1983).\nNel 1972, a seguito della morte del suo amante a Vienna, e del ritrovamento di alcune amiche del tempo della guerra civile spagnola, Merc\u00e9 torn\u00f2 in Catalogna e si stabil\u00ec nello chalet di Carme Manrubia a Romany\u00e0 de la Selva. \"El senyal\" di Romany\u00e0 de la Selva - oggi chiamato \"El Senyal Vell\" \"-\" era uno chalet di propriet\u00e0 dell'amica Carme Manrubia. La sua amicizia con Carme Manrubia risale a quando le due lavoravano per il Commissariato di propaganda del Governo della Catalogna durante la guerra civile spagnola. In questa casa vivr\u00e0 per sei anni, finch\u00e9 non si costru\u00ecr\u00e0 una casa propria nel 1979 a Romany\u00e1. Il nome scelto dalle due amiche per la casa, El Senyal, fa riferimento al marchio di Caino nell'opera Demian di Hermann Hesse.\nNella casa di Manrubia complet\u00f2 il suo romanzo pi\u00f9 ambizioso, \"Mirall trencat\" (\"Lo specchio rotto\") che aveva iniziato anni prima a Ginevra. Quest'opera, pubblicata nel 1974, viene considerata quella in cui Rodoreda giunge alla perfezione stilistica. Sempre in quella residenza scrisse \"Viatges a uns quants pobles\" all'interno di \"Viatges i flors\" (\"Viaggi e fiori\", 1980) e il romanzo \"Quanta, quanta guerra...\" che, pubblicati nel 1980, le fecero vincere il Premi Ciutat de Barcelona. In questo stesso anno fece il discorso di apertura della Festa della Merc\u00e8 a Barcellona, vinse il Premio per la sua produzione letteraria in lingua catalana (Premio d'onore della Letteratura Catalana) giungendo alla sua definitiva affermazione come scrittrice. Nel 1978 venne pubblicato \"Semblava de seda i altres contes\", una raccolta di racconti scritti durante tutta la sua vita.\nIl progetto di convivenza di Merc\u00e8 Rodoreda e Manrubia fallisce. Nel 1977 Merc\u00e9 compra un terreno nel quale fa costruire una casa a fianco di quella di Manrubia, che verr\u00e0 terminata nel 1979. Secondo Anna Maria Saludes i Amat, questo abbandono della casa di Manrubia sarebbe stato causato dalla difficile convivenza tra le due amiche, e dalla necessit\u00e0 di Rodoreda di condurre una vita in solitudine tipica del suo carattere.\nNel 1979 Merc\u00e9 scrive la commedia teatrale \"El Maniqu\u00ed\" andata in scena nello stesso anno al Festival Internazionale del Teatro di Sitges con la compagnia \"Bruixes de Dol\" sotto la direzione di Aracel\u00b7le Bruch.\nIn quegli ultimi anni della sua vita, Rodoreda pot\u00e9 vedere varie volte i suoi romanzi passare al piccolo e al grande schermo. Il primo fu \"Aloma\" che comparve in televisione nel 1978. Pi\u00f9 tardi, fu la volta del cinema con \"La piazza del Diamante\" nel 1982, con Silvia Munt nel ruolo della protagonista Colometa, sotto la direzione di Francesc Betriu.\nNel 1982 scrisse alcuni articoli biografici pubblicati nella rivista Serra d'Or, intitolati \"Fitxers d'infantesa\". La scrittrice fece parte dell'Associazione degli Scrittori in Lingua Catalana e ne fu membro e socio onorario dopo il suo ritorno in Catalogna.\nMorte.\nNel pomeriggio del 13 aprile 1983, Merc\u00e8 Rodoreda muore in una clinica della citt\u00e0 di Gerona a causa di un cancro al fegato in stadio avanzato. Durante i suoi ultimi giorni di ricovero all'ospedale di Girona, Merc\u00e8 Rodoreda si riconcili\u00f2 con i membri della sua famiglia, avvisati da Joan Sales. Come spiega un'amica intima di Rodoreda, Isabel Par\u00e9s, quando diagnosticarono il cancro a Rodoreda, l'autrice entr\u00f2 in stato di depressione e smise di lottare per poter sopravvivere.\nLa camera ardente venne installata nel Palau Solterra del Dipartimento di Cultura del Governo di Catalogna e, per propria volont\u00e0, Merc\u00e9 Rodoreda venne sepolta nel cimitero di Romany\u00e1 de la Selva; alla funzione assistettero molte persone tra le quali molti compagni di professione ed altre personalit\u00e0 del momento. La sua eredit\u00e0 intellettuale fu donata all'Institut d'Estudis Catalans che, anni dopo, cre\u00f2 la Fondazione Merc\u00e8 Rodoreda. e nel 1998, in suo onore, \u00e8 stato istituito il premio letterario Merc\u00e8 Rodoreda.\nNarrativa.\nLa narrativa \u00e8 stata il principale campo letterario dell'autrice, e quello per cui \u00e8 maggiormente conosciuta. Nel classificare il corpus narrativo di Rodoreda sono stati utilizzati diversi criteri, suddivisi principalmente sulla base delle diverse fasi della vita dell'autrice, o secondo il contenuto (psicologico-realista o mitico-simbolico), o secondo i personaggi principali (adolescenza, giovent\u00f9, maturit\u00e0, vecchiaia-morte). La suddivisione pi\u00f9 diffusa \u00e8 quella in tre tappe cronologiche a cui viene aggiunto, separatamente, un quarto gruppo nel quale si inseriscono le due narrazioni postume, \"Isabel e Maria\" e \"La morte e la primavera.\" Le tre tappe sono: le opere scritte prima della guerra (1932-1938), in cui si trovano le prime quattro opere di Rodoreda e la prima versione di \"Aloma\"; le opere tra l'esilio e il suo rientro (1958-1974), che comprendono la maggior produzione narrativa che va dalla pubblicazione di \"Colpo di Luna e altri racconti\" fino a \"Lo specchio rotto\"; e le opere composte dopo il suo ritorno, in cui vengono collocati \"Semblava de seda i altres contes\", \"Viaggi e fiori\" e \"Quanta, quanta guerra...\"\nInfluenze.\nL'opera di Rodoreda \u00e8 il frutto dello sviluppo personale e letterario dell'autrice. Si riscontrano influenze soprattutto da Marcel Proust, Joan Sales, Armand Obiols, Virginia Woolf, Thomas Mann, Victor Catal\u00e0, Josep Carner e del Liceu Dalmau. Sebbene si possano incontrare tracce dei diversi autori lungo tutta la sua produzione letteraria, \u00e8 nelle sue prime opere, quando era alla ricerca di uno stile proprio, che questa influenza \u00e8 pi\u00f9 evidente. Ad esempio, in \"Del que hom no pot fugir\" la protagonista \u00e8 ispirata al personaggio \"Jacob\u00e9\" dell'opera \"Jacob\u00e9 i altres narracions\" dell'autore Joaquim Ruyra.\nL'influenza che esercitarono tanto Armand Obiols quanto Joan Sales \u00e8 presente sia nelle opere sia nella \"corrispondenza del mestiere\" che mantenevano tra loro. Armand Obiols, compagno sentimentale per molti anni, assunse il ruolo di consigliere e lettore critico nella revisione dei suoi romanzi tra il 1939 e il 1971, e la influenz\u00f2 nell'organizzazione e struttura di alcuni dei testi pi\u00f9 conosciuti dell'autrice. Obiols la teneva aggiornata sulle novit\u00e0 bibliografiche del tempo e sulle sue stesse fonti di ispirazione, come Andr\u00e9 Gide e Jean-Paul Sartre, che la influenzarono a sua volta. Nelle prime opere, l'influenza del Gruppo di Sabadell, di cui Obiols era parte, \u00e8 avvertibile nell'avvicinamento allo spazio urbano e alla critica sociale: \"Un d\u00eda en la vida d'un home\" \u00e8 un buon esempio di questo nuovo modo di fare letteratura. Il valore di universalit\u00e0 di \"La Piazza del Diamante\", e quelli di struttura e coerenza quando si crearono le complesse relazioni tra i personaggi di \"Lo specchio rotto\", furono rinforzati dai consigli di Armand Obiols. Sebbene in minor misura, \u00e8 importante anche l'impronta lasciata da Joan Sales, che fu l'editore principale dei suoi lavori da \"La Piazza del Diamante\" e da quel momento assunse il ruolo di consulente letterario. Joan Sales, per mezzo di consulenze sugli aspetti linguistici e stilistici, influenz\u00f2 e aiut\u00f2 l'evoluzione e il miglioramento di stile di Rodoreda. Tuttavia, l'evoluzione finale delle sue opere fu marcata dalla decisione dell'autrice, come sottolinea Anna Maria Saludes, di non accettare tutti i consigli e raccomandazioni di questi due scrittori. \nL'influenza degli scrittori europei, specialmente di Virginia Woolf, Marcel Proust e Thomas Mann, \u00e8 presente in tutto il corpus narrativo dell'autrice, ad eccezione delle opere mitico-simboliche dell'ultima tappa della sua vita. Alcune delle caratteristiche che si ripetono nell'opera di Rodoreda sono la centralit\u00e0 della figura della donna, spesso scelta come personaggio protagonista, cos\u00ec come lo stile narrativo poetico e caricato di realismo e simbolismo. L'opera della Rodoreda \u00e8 stata comparata, per il suo stile e per la sua capacit\u00e0 descrittiva, a quella di Virginia Woolf, scrittrice - quest'ultima - che la catalana ammirava. Uno di questi parallelismi riguarda la passivit\u00e0 delle protagoniste femminili dei suoi romanzi che sono spesso donne fragili, ma in grado al contempo di dimostrare una grande forza interiore: un esempio sono Natalia, la \u00abColometa\u00bb di \"La piazza del Diamante\", Cecilia, protagonista di \"Via delle camelies\" o Teresa Goday di \"Lo specchio rotto\" che si trovano davanti all'impossibilit\u00e0 di cambiare gli avvenimenti marcati dall'avanzamento inesorabile del tempo. Rodoreda riesce a descrivere la societ\u00e0 catalana del ventesimo secolo e i cambiamenti a cui stava andando incontro, come nessun altro scrittore aveva fatto fino a quel momento. L'influenza di Marcel Proust \u00e8 presente nella struttura delle opere di Rodoreda: il tempo avanza impassibile, e il passato lo raccoglie tutto, il ricordo di un tempo anteriore, convertito in angustia, si trasforma in un simbolo negativo per i protagonisti a causa dell'impossibilit\u00e0 di recuperare il \"tempo perduto\". Da questo autore Rodoreda prender\u00e0 l'uso del ricordo come realizzazione di un tempo anteriore. Le sue opere sono ambientate nei luoghi in cui ha vissuto, dal quartiere barcellonese di Gr\u00e0cia a Romany\u00e1 de la Selva, passando per Ginevra. Un altro aspetto caratteristico che condividono \u00e8 la necessit\u00e0 del ricordo e del segreto nello sviluppo della narrazione. Nel romanzo psicologico di entrambi gli autori compare la speranza per il futuro, in cui il desiderio del futuro rappresenta il superamento del presente e del passato agonizzante. Rodoreda cercher\u00e0 di sfuggire all'evoluzione naturale delle cose attraverso la creazione di universi fittizi con un tempo ed uno spazio diversi dove \u00e8 possibile controllare il passare del tempo. L'impronta pi\u00f9 visibile di Thomas Mann nelle narrazioni di Rodoreda \u00e8 l'universalizzazione descrittiva attraverso l'inesattezza cronologica che facilita cos\u00ec la fluidit\u00e0 e la naturalezza.\nCaterina Albert, meglio conosciuta con il nome di V\u00edctor Catal\u00e0, \u00e8 molto presente soprattutto nelle prime opere creative di Merc\u00e8 Rodoreda - pubblicazioni dal 1932 al 1938 - influenzata in particolar modo dal romanzo \"Solitud\". Ci\u00f2 nonostante, si possono trovare alcuni parallelismi nelle opere successive agli anni trenta, ad esempio il racconto Carnaval di Rodoreda ricorda l'opera Carnaval di V\u00edctor Catal\u00e1, o alcuni elementi di \"La Mort i la primavera\" ricordano l'opera \"Solitud\". Rodoreda aveva letto alcune delle opere di Caterina Albert dalle quali estrasse alcune tecniche espressive come la fallacia patetica e diverse immagini simboliche come alcuni elementi della natura. Nel comparare alcune opere delle due scrittrici si trovano parallelismi nella costruzione delle trame, nella costituzione dei personaggi e perfino nel tema.\nSimbolismo.\nIl simbolismo \u00e8 uno strumento letterario molto comune nelle opere di Merc\u00e8 Rodoreda, in particolare nella sua opera narrativa. Ne far\u00e0 uso per esprimere i costanti pensieri interiori dei suoi personaggi. Rodoreda riesce a trasformare il lettore in un confidente involontario che vive l'angustia e l'agonia dei personaggi semplicemente attraverso la parola, i simboli e le immagini. I referenti della realt\u00e0 che utilizz\u00f2 nei suoi simboli provengono dalla sua immaginazione, a cominciare dalle conoscenze culturali acquisite durante la sua vita, e in alcuni casi dall'immaginario catalano, come il caso delle \"donne dell'acqua\". Senza abbandonare questi referenti, crea un linguaggio simbolico che pu\u00f2 venire interpretato dal lettore senza troppe difficolt\u00e0, e presenta un alto grado di fabulazione in molte delle sue opere, in particolare nelle sue ultime opere come \"Viatges i flors\". Secondo Pere Gimferrer in \"Dietari 1979-80\", frutto della ricerca di una perfezione sia formale che linguistica, Rodoreda pose un'attenzione meticolosa nell'usare immagini e simboli concettuali.\nLa donna.\nL'opera letteraria di Merc\u00e8 Rodoreda si caratterizza per l'uso di personaggi principali femminili nei suoi romanzi, ad eccezione di \"Un dia de la vida d'un home\" (Un giorno nella vita di un uomo) e \"Quanta, quanta guerra...\". Questo fatto indusse erroneamente ad associare Rodoreda con il movimento femminista, sebbene Rodoreda lo abbia smentito in varie interviste.\nLungo la sua opera present\u00f2 un grande ventaglio di donne appartenenti a diversi strati sociali, et\u00e0 o livelli culturali, a cui in alcuni casi dar\u00e0 voce propria attraverso l'autodiegesi, l'omodiegesi e il monologo interiore, tipico dell'autrice. La solitudine e l'incomunicabilit\u00e0, tipiche delle donne di Rodoreda, favoriscono l'introspezione e la creazione di un mondo interiore.\nI personaggi femminili protagonisti, oltre ad essere condizionati dalla problematica della maternit\u00e0, sono anche sottomessi alla problematica dell'uomo che, in molti casi, provoca il desiderio di trovare uno spazio proprio. Ad esempio, il personaggio maschile di \u00abQuimet\u00bb in \"La piazza del Diamante\" impedisce la realizzazione personale di \u00abNatalia\u00bb. Quest'ultima si ritrova sottoposta al dominio maschile del marito che arriva perfino ad annullare la sua identit\u00e0 imponendole un altro nome (\u00abLa Colometa\u00bb).\nGran parte delle donne di Rodoreda, per eredit\u00e0 di Virginia Woolf, presentano la propria casa come il rifugio che permette loro di isolarsi dalla realt\u00e0 esterna, e arrivano ad un punto tale che uscire all'esterno del proprio ambito familiare produce loro malessere e si sentono abbandonate. Tanto la casa, quanto il giardino in alcuni casi, come nell'opera \"Aloma\", si convertono in un simbolo ossessivo che rappresenta la madre che le protegge eccessivamente dal mondo esterno.\nGli angeli.\nCome spieg\u00f2 Rodoreda nel prologo di \"Lo specchio rotto\", curiosamente gli angeli appaiono in buona parte delle sue opere in maniera involontaria. Ci ricorda che suo nonno le spieg\u00f2 che lei aveva un angelo custode del quale alla fine si innamor\u00f2. Da quanto racconta, \u00e8 possibile che ci\u00f2 che la induceva a far apparire angeli nelle sue opere fosse il prodotto di questo ricordo. Non se ne rese conto finch\u00e9 non scrisse \"El carrer de les Cam\u00e8lies\" con \u00abCecilia C\u00bb. Tuttavia, da questo momento in poi, tutte le presenze di angeli nelle sue opere posteriori appaiono per volont\u00e0 dell'autrice. \"La piazza del Diamante, Lo specchio rotto o Sembrava di seta\" sono esempi di opere in cui possiamo incontrare la presenza di queste entit\u00e0 divine.\nPubblicazioni postume.\nIl riconoscimento letterario della figura di Merc\u00e8 Rodoreda arriv\u00f2 poco prima della sua morte con l'ottenimento del Premio d'Onore delle Lettere Catalane nel 1980. Tuttavia, fu riconosciuta e valorizzata ancora di pi\u00f9 dopo la sua morte. Rodoreda era una persona molto riservata e si \u00e8 scoperto che, in ambito artistico, era molto pi\u00f9 poliedrica di quanto non abbia lasciato intendere. Sono state pubblicate postume due opere dell'autrice: la prima nel 1986, \"La mort i la primavera,\" pubblicata dal Club Editor a Barcellona, e la seconda nel 1991, \"Isabel i Maria, pubblicata\" da Edicions Tres i Quatre a Valencia.\nNel 2002, anch'essa postuma, fu pubblicata una raccolta di tutta la produzione poetica rodorediana con il titolo \"Agonia de Llum\", estratto dal titolo del poema XXXVIII del libro di poesia donato da Abrham Mohino e pubblicato da Angle Editorial. Comprende centocinque poemi divisi in cinque parti, tanto inediti quanto gi\u00e0 pubblicati in riviste anteriormente.\nTutto il corpus teatrale di Rodoreda, eccetto \"El parc de les magn\u00f2lies\" fu pubblicato postumo; un esempio di ci\u00f2 fu la pubblicazione nel 1993 della sua opera teatrale \"El torrent de les flors\", che era anche il nome della via del teatro in cui Rodoreda si esib\u00ec come attrice a soli cinque anni."}
{"id": "393188", "revid": "224230", "url": "https://it.wikipedia.org/wiki?curid=393188", "title": "Corpus Tibullianum", "text": "Corpus Tibullianum \u00e8 il termine con cui si identifica l'insieme delle opere di Tibullo e degli altri poeti del cosiddetto \"circolo di Messalla\". Questa raccolta di elegie ed epigrammi risale al I secolo a.C. ed \u00e8 di grande importanza per comprendere il clima letterario romano della prima et\u00e0 augustea.\nStruttura.\nI primi due libri contengono le elegie di Tibullo, mentre il terzo contiene componimenti di vari poeti minori, anonimi o coperti da pseudonimi, le cui identit\u00e0 sono impossibili da accertare.\nQuesto libro \u00e8 definito pi\u00f9 specificamente come \"Appendix Tibulliana\", anche se alcuni editori, sulla falsariga di una suddivisione umanistica, considerano come \"terzo libro\" le sole elegie di Ligdamo, e intitolano \"quarto libro\" i componimenti successivi, dal \"Panegirico di Messalla\" compreso fino alla fine del \"Corpus\".\n&lt;br&gt;Il terzo libro del \"Corpus Tibullianum\" comincia con 6 elegie dell'ignoto Ligdamo, molto probabilmente uno pseudonimo, di cui \u00e8 stata proposta l'identificazione con lo stesso Tibullo, o addirittura con un giovane Ovidio: tuttavia l'identit\u00e0 di Ligdamo non \u00e8 accertabile. Ligdamo \u00e8 un buon dilettante, che riesce a sviluppare il discorso elegiaco senza scadere nel topico e nel banale, ma senza raggiungere i livelli degli elegiografi maggiori.\n&lt;br&gt;\nIl Panegirico di Messalla, poemetto di modesto valore risalente al 31-30 a.C., \u00e8 l'unico componimento in esametri dell'intera raccolta, in cui il panegirista, ignoto, tesse lodi sperticate di Messalla come condottiero e come oratore.\n&lt;br&gt;La raccolta continua con 11 componimenti, suddivisibili in due gruppi, composti da un autore ignoto e da Sulpicia. Nei manoscritti si trovano in quest'ordine, bench\u00e9 sia chiaro che la composizione degli \"elegidia\" (dal greco, \"piccole elegie\") di Sulpicia sia cronologicamente precedente. Sulpicia, una nipote di Messalla, unica poetessa della letteratura latina, donna colta e di nobilissima famiglia, compose sei brevi componimenti in forma di messaggi amorosi rivolti a Cerinto, mostrando una certa immaturit\u00e0 stilistica ma una grande forza di sentimenti. I 5 componimenti di autore ignoto, forse lo stesso Tibullo, rielaborano i temi della storia d'amore di Sulpicia con una tecnica compositiva degna di un autore pi\u00f9 esperto.\n&lt;br&gt;Chiudono il \"Corpus\" una elegia e un epigramma generalmente attribuiti a Tibullo, nei quali si affrontano i temi della dichiarazione d'amore e del tradimento.\nTemi.\nLa poesia d'amore di Tibullo non nasce dalla passione n\u00e9 da un'autentica esperienza di vita, come in Catullo, ma \u00e8 frutto della fantasia del poeta. Delia \u00e8 una figura evanescente, donna tenera e gentile che per\u00f2 \u00e8 anche incostante, infedele ed altera; l'amore per Nemesi appare invece pi\u00f9 sensuale. Il poeta esprime sempre sogni, illusioni, delusioni, desideri, timori del proprio animo. Ad esempio, nella terza eleg\u00eca del primo libro, Tibullo, al pensiero della morte, sogna una vita beata nei Campi Elisi, fra danze, canti, canti di uccelli e campi fioriti. All'Averno immagina che vadano i suoi nemici e rivali in amore. Ritorna qui anche il sogno idillico ed elegiaco dell'et\u00e0 dell'oro, pi\u00f9 volte ricorrente nella sua produzione lirica."}
{"id": "393189", "revid": "287204", "url": "https://it.wikipedia.org/wiki?curid=393189", "title": "Amanita vaginata", "text": "\"Amanita vaginata\" (Bull.) Lam., \"Encyclop\u00e9die M\u00e9thodique Botanique\" (Paris) 1: 109 (1783).\nL'Amanita vaginata detta anche alba \u00e8 la specie pi\u00f9 rappresentativa del gruppo delle \"Vaginate\", facilmente riconoscibile per il cappello di colore argenteo, per la caratteristica striatura sul bordo di quest'ultimo e per l'assenza di anello.\nDescrizione della specie.\nCappello.\nCampanulato, poi espanso, lucente a secco; color grigio-argenteo, generalmente senza verruche, moderatamente striato al margine, 4\u20138\u00a0cm di diametro.\nLamelle.\nBianche, fitte, libere al gambo.\nGambo.\nCilindrico, assottigliato in alto, cavo; colore bianco, spesso rivestito da fiocchi concolori al cappello, con leggero ingrossamento alla base; mancante di anello come tutte le Amanite del gruppo che rappresenta.\nVolva.\nBiancastra, persistente, membranosa.\nCarne.\nBianca, tenera e molto fragile, specialmente nel gambo. Facilmente deperibile e pertanto si consiglia di consumare il fungo entro breve tempo.\nSpore.\nBianche, globose, guttulate, non amiloidi.\nHabitat.\nCresce nei boschi di latifoglie, su prati e brughiere, in estate-autunno.\nIn caso di prolungata mancanza di precipitazioni, non \u00e8 infrequente imbattersi in esemplari essiccati perfettamente integri.\nCommestibilit\u00e0.\nVelenoso da crudo. Da cotto diventa un ottimo fungo commestibile. Vivamente sconsigliata la raccolta ai meno esperti, perch\u00e9 facilmente confondibile con l'Amanita phalloides o verna."}
{"id": "393191", "revid": "121000824", "url": "https://it.wikipedia.org/wiki?curid=393191", "title": "Defense Advanced Research Projects Agency", "text": "La Defense Advanced Research Projects Agency (nome inglese che tradotto letteralmente in italiano significa \"Agenzia per i progetti di ricerca avanzata di difesa\"), pi\u00f9 conosciuto con la sigla \"DARPA\", \u00e8 un'agenzia governativa del Dipartimento della Difesa degli Stati Uniti incaricata dello sviluppo di nuove tecnologie per uso militare.\nDescrizione.\nDARPA \u00e8 stata responsabile dello sviluppo e dell'implementazione di tecnologie importanti, che avrebbero influito notevolmente nella vita comune di milioni di cittadini del mondo: tra queste includiamo le reti informatiche (fondarono ARPANET, che si svilupp\u00f2 nel moderno Internet), e di oN Line System (NLS), che \u00e8 a livello di creare ipertesti con l'uso di un'interfaccia grafica.\nIl suo nome originario era \"Advanced Research Projects Agency\" (\"ARPA\"), ma fu rinominata DARPA (indicando che il suo scopo era la difesa militare) il 23 marzo 1972; il 22 febbraio 1993 torn\u00f2 ARPA, e ancora DARPA l'11 marzo 1996. La DARPA fu fondata nel 1958 in risposta al lancio della sonda sovietica Sputnik l'anno precedente, con lo scopo di mantenere le capacit\u00e0 tecnologiche statunitensi al passo, e possibilmente all'avanguardia, rispetto a quelle dei nemici.\nLa DARPA \u00e8 indipendente nel proprio operato dalle influenze di altre agenzie governative e fa rapporto esclusivamente ai pi\u00f9 alti ranghi del Dipartimento della difesa. Vi lavorano circa 220 persone (di cui 100 program manager), attivi su circa 250 programmi di ricerca e sviluppo, per un budget complessivo di circa 3 miliardi di dollari. Si tratta di budget calcolati su una media, poich\u00e9 la DARPA si concentra su progetti a breve termine (dai 2 ai 4 anni di studi) gestiti da piccole squadre di ricerca e aziende tecnologiche, generalmente costituite ad hoc."}
{"id": "393192", "revid": "287204", "url": "https://it.wikipedia.org/wiki?curid=393192", "title": "Il crollo della mente bicamerale e l'origine della coscienza", "text": "Il crollo della mente bicamerale e l'origine della coscienza \u00e8 un saggio dello psicologo statunitense Julian Jaynes pubblicato nel 1976.\nContenuti.\nIl saggio, strutturato in tre parti, una premessa e un post scriptum, affronta il problema della coscienza.\nLa prima parte, intitolata \"La mente dell'uomo\", affronta la questione della coscienza della coscienza, della mente dell'Iliade, del doppio cervello, dell'origine della civilt\u00e0.\nNella seconda parte, \"La testimonianza della storia\", lo studioso tratta di d\u00e8i, tombe e idoli, di teocrazie della coscienza, della nuova mente in Mesopotamia, della coscienza intellettuale dell'antica Grecia e della coscienza morale dei khabiru.\nNella terza parte, \"Vestigia della mente bicamerale nel mondo moderno\", sono trattati argomenti diversi: la ricerca dell', i profeti e la possessione, la poesia e la musica, l'ipnosi, la schizofrenia, gli auspici della scienza.\nNucleo dell'opera \u00e8 la controversa teoria della mente bicamerale, secondo la quale fino a c.a il 1000 a.C. una grandissima parte degli uomini non possedeva ancora una mente cosciente nel senso moderno del termine ma era guidata da voci interiori, attribuite agli dei.\nNel libro Jaynes presenta indizi ricavati dall'archeologia e dai libri pi\u00f9 antichi (Iliade, Odissea, Bibbia).\nSecondo questa teoria, la schizofrenia sarebbe un residuo vestigiale dell'antica struttura della mente.\nCommenti di altri autori sull'opera.\nLe tesi di Jaynes sulla struttura e la storia della coscienza non sono state accettate dalla psicologia ufficiale. Tuttavia hanno influenzato vari autori, tra cui Richard Dawkins:"}
{"id": "393194", "revid": "287204", "url": "https://it.wikipedia.org/wiki?curid=393194", "title": "Amanita crocea", "text": "Amanita crocea \u00e8 un basidiomicete della famiglia delle Amanitaceae di qualit\u00e0 molto pregiata, anche se non molto conosciuta.\nNon sono tuttavia infrequenti gli avvelenamenti provocati da questa specie, a causa della somiglianza con l\"Amanita caesarea\": quest'ultima infatti spesso viene consumata cruda mentre l\"A. crocea\" \u00e8 commestibile solo previa cottura.\nEtimologia.\nDal latino \"croceus\", colore zafferano, per il colore arancione del suo cappello.\nDescrizione della specie.\nCappello.\nConvesso o campanulato, poi spianato, con il margine involuto e ampio umbone; colore giallo-arancione chiaro o albicocca al centro, con striature chiare al margine; 3-10 cm di diametro.\nLamelle.\nBianche o crema, ventricose, annesse o libere.\nGambo.\nSlanciato, attenuato verso l'apice, ricoperto da squame cotonose concolore al cappello, esclusa la parte superiore; privo di anello.\nCarne.\nSottile e tenera, bianca, spesso arancione chiaro sotto la cuticola del cappello.\nSpore.\nTondeggianti o subglobose, non amiloidi, bianche in massa.\nDistribuzione e habitat.\nCresce in estate-autunno, nei boschi di conifere e latifoglie.\nSpesso \u00e8 presente nei prati, tuttavia sempre nelle vicinanze di zone boschive.\nCommestibilit\u00e0.\nOttima, con cautela."}
{"id": "393199", "revid": "834", "url": "https://it.wikipedia.org/wiki?curid=393199", "title": "Saw", "text": ""}
{"id": "393204", "revid": "6923", "url": "https://it.wikipedia.org/wiki?curid=393204", "title": "Luca Ronchi", "text": "Biografia.\nDopo essere stato negli anni settanta assistente del pittore Mario Schifano, Luca Ronchi si \u00e8 dedicato al cinema e alla televisione. Tra i fondatori della prima rete di Silvio Berlusconi, Telemilano, sar\u00e0 in seguito autore e produttore per le reti Fininvest.\nHa anche diretto documentari d'arte tra i quali \"Mario Schifano Tutto\" (Festival di Venezia, 2002) e \"Tano Festa\"."}
{"id": "393208", "revid": "287204", "url": "https://it.wikipedia.org/wiki?curid=393208", "title": "Ligdamo", "text": ""}
{"id": "393209", "revid": "1610933", "url": "https://it.wikipedia.org/wiki?curid=393209", "title": "Sulpicia", "text": "Biografia.\nFiglia dell'oratore Servio Sulpicio Rufo e nipote dell'omonimo giurista (106-43), ebbe per madre Valeria, sorella, a dire di Girolamo, dell'uomo politico e generale romano Marco Valerio Messalla Corvino (64 a.C.-8 d.C.), che istitu\u00ec intorno all'anno 30 a.C. un circolo letterario di cui fecero parte, tra gli altri, Tibullo, Ovidio e Ligdamo.\nAppartenendo alla classe aristocratica, Sulpicia pot\u00e9 frequentare gli esclusivi ambienti dell'alta societ\u00e0 e molto probabilmente far parte del circolo intellettuale dello zio Messalla il quale, alla morte del padre di Sulpicia, era divenuto suo tutore. Le opere di Sulpicia sono contenute nel \"Corpus Tibullianum\", all'interno del \"ciclo di Sulpicia\", che riunisce un totale di cinque elegie, oltre ad altri sei componimenti denominati \"elegidia\". L'esistenza stessa di Sulpicia \u00e8 tuttavia dibattuta: non \u00e8 infatti chiaro se l'io elegiaco, ovvero la donna che canta, sia un personaggio letterario o corrisponda alla voce di una poetessa realmente esistita. La maggior parte degli studiosi concorda sulla reale paternit\u00e0 di Sulpicia.\nL'\"Appendix Tibulliana\".\nCi sono cos\u00ec pervenuti nel terzo libro del \"Corpus Tibullianum\", terzo libro denominato anche \"Appendix Tibulliana\", sei brevi elegie di Sulpicia, le cosiddette \"Elegidia\", elencate dai numeri III.13 al III.18 e comprendenti un totale di 40 versi. Judith Hallett ha attribuito a Sulpicia anche tutti i cinque carmi (dal III.8 al III.12, per complessivi 114 versi) del cosiddetto ciclo dell'\"Amicus Sulpiciae\" contenuto nello stesso terzo libro del \"Corpus\", mentre Holt Parker ha ritenuto che siano di Sulpicia, oltre le sei \"Elegidia\", anche i carmi III.9 e III.11 del citato ciclo dell'\"Amicus Sulpiciae\", le due elegie il cui autore dichiara di essere Sulpicia.\nIl ciclo dell'\"Amicus Sulpiciae\".\nCostituiscono una sorta di vicenda amorosa tra Sulpicia e l'amato Cerinthus le cinque elegie III.8-12 che un ignoto autore avrebbe costruito, secondo qualche commentatore, basandosi su originali biglietti della stessa Sulpicia.\nNella prima elegia viene esaltata la grazia e la bellezza di Sulpicia, che si \u00e8 elegantemente vestita in occasione della festa delle \"Matronalia\", cadente alle calende di marzo, ma \u00abIllam, quidquid agit, quoquo vestigia movit, / componit furtim subsequiturque decor. / Seu soluit crines, fusis decet esse capillis, / seu compsit, comptis est veneranda comis\u00bb.\nNella seconda elegia l'anonimo autore si presenta come Sulpicia, angosciata della pericolosa passione per la caccia nutrita dall'amato Cerinto. Eppure, pur di stare con lui, Sulpicia lo seguirebbe sui monti e nelle selve, inseguendo con le reti cervi e cinghiali: \u00abTunc mihi, tunc placeant silvae, si, lux mea, tecum, / arguar ante ipsas concubuisse plagas\u00bb. Ma oltre lei non deve esservi per Cerinto alcun amore: \u00abAt tu venandi studium concede parenti / et celer in nostros ipse recurre sinus\u00bb.\nLa critica si \u00e8 posta il problema dell'identit\u00e0 di Cerinthus. La derivazione greca del nome suggerisce che si tratti di uno pseudonimo, conformemente all'uso dei poeti latini di ellenizzare i nomi delle persone amate. In particolare, derivando Cerinthus dal greco \"\u03ba\u03ad\u03c1\u03b1\u03c2\", corno, in latino \"cornu\", si \u00e8 pensato di identificare l'amante di Sulpicia con un Cornutus amico di Tibullo, cui il poeta si rivolge nelle due elegie II.2 e II.3. E poich\u00e9 questo amico di Tibullo \u00e8 sposato, vi \u00e8 stato chi ha visto il romanzo degli amori di Sulpicia e Cerinto/Cornuto concludersi con il matrimonio.\nD'altra parte, il nome straniero dell'amante di Sulpicia ha fatto anche ritenere Cerinto uno schiavo di Messalla, ma pi\u00f9 convincente \u00e8 la scelta dello pseudonimo sulla base delle convenzioni letterarie: \u00abla cosa davvero importante dietro il nome Cerinthus non \u00e8 l'identit\u00e0 dell'uomo, ma piuttosto la decisione di Sulpicia di osservare a tutti i costi le convenzioni della poesia d'amore. In tutti gli altri casi l'amante-poeta \u00e8 un uomo e, per lo pi\u00f9, la persona con uno pseudonimo \u00e8 una donna. Che ora una donna, Sulpicia, sia il poeta, rovescia la situazione. Avrebbe potuto minimizzare questo fatto non usando un nome greco per il suo amante: che Sulpicia abbia scelto diversamente mostra in modo eloquente il desiderio di conformarsi alla pratica letteraria della poesia d'amore romana con le sue pose e i suoi pseudonimi, anche se questo significava rovesciare i tradizionali ruoli sessuali\u00bb.\nNella terza elegia l'anonimo amico di Sulpicia chiede a Febo, il dio della medicina, di guarire la ragazza che si \u00e8 ammalata, tranquillizzando cos\u00ec il giovane Cerinto: \u00abneu iuvenem torque, metuit qui fata puellae / votaque pro domina vix numeranda facit\u00bb. Ma Cerinto non deve temere: \u00abdeus non laedit amantes: / tu modo semper amat, salva puella tibi est\u00bb. Guarendola, Febo sar\u00e0 invidiato da tutti gli altri d\u00e8i per le sue arti e \u00ablaus magna tibi tribuetur in uno / corpore servato restituisse duos\u00bb.\nCome nella seconda elegia, nella quarta il poeta scrive come fosse Sulpicia, alla quale \u00e8 caro il giorno della nascita di Cerinto. Per lui, \u00aburor ego ante alias; iuvat hoc, Cerinthe, quod uror, / si tibi de nobis mutuus ignis adest\u00bb. come pure \u00abmutuus adsit amor, per te dulcissima furta / perque tuos oculos, per Geniumque rogo\u00bb. Che Natalizio, il genio di Cerinto, accolga i voti di Sulpicia di essere sempre avvinti da una reciproca catena, come certamente \u00e8 voto dello stesso amante: \u00aboptat idem iuvenis quod nos, tectius optat: / nam pudet haec illum dicere verba palam\u00bb.\nL'ultima elegia del ciclo dell'\"Amicus\" \u00e8 una preghiera che Sulpicia, nell'anniversario della propria nascita, rivolge a Giunone, offrendo incenso al suo altare. Sulpicia si \u00e8 abbigliata per la d\u00e8a, ma non soltanto per lei, poich\u00e9 \u00abest tamen, occulte cui placuisse velit\u00bb, e perci\u00f2 Giunone faccia s\u00ec che nessuno separi chi si ama e procuri al giovane amato un mutuo vincolo d'amore: \u00abat tu, sancta, fave, neu quis divellat amantes, / sed iuveni quaeso mutua vincla para\u00bb. In cambio, Sulpicia offrir\u00e0 tre focacce e tre volte alzer\u00e0 il calice alla d\u00e8a: dunque \u00absis Iunio huic grata, et veniet cum proximus annus, / hic idem votis iam vetus adsit amor\u00bb.\nIl ciclo di Sulpicia.\nNella prima elegia (III.13) Sulpicia si dichiara innamorata e non \u00e8 un amore platonico il suo, \u00e8 un amore completo, e non vuole tenerlo nascosto: \u00abTandem venit amor, qualem texisse pudori / quam nudasse alicui sit mihi fama magis\u00bb. Sono state le Camene, le muse ispiratrici dei suoi versi, a convincere Venere a condurre l'amato fra le braccia di Sulpicia. Lei non vorrebbe scrivere dei propri piaceri: \u00abNon ego signatis quicquam mandare tabellis, / ne legat id nemo quam meus ante, velim\u00bb, ma \u00e8 dolce peccare ed \u00e8 fastidioso fingersi virtuosa: gli altri potranno al pi\u00f9 dire che noi eravamo degni l'uno dell'altra.\nNella seconda, Sulpicia pensa di essere costretta a trascorrere il suo compleanno nella fredda campagna di Arezzo, lontana da Roma e da Cerinto: \u00abDulcius urbe quid est? an villa sit apta puellae / atque Arretino frigidus amnis agro?\u00bb. Cos\u00ec ha voluto il tutore Messalla e Sulpicia si prepara a lasciare in citt\u00e0 tutto il suo animo e i suoi affetti.\nIl trasferimento in campagna \u00e8 stato annullato e nella successiva \"elegidion\" Sulpicia comunica a Cerinto la lieta novit\u00e0: \u00abScis iter ex animo sublatum triste puellae? / Natali Romae iam licet esse suo\u00bb. Cos\u00ec Sulpicia potr\u00e0 festeggiare il compleanno insieme con l'amato: \u00abOmnibus ille dies nobis natalis agatur, / qui nec opinanti nunc tibi forte venit\u00bb.\nCi sono nubi nella relazione con Cerinto: questi non si fa scrupolo di tradirla, contando sulla fedelt\u00e0 di Sulpicia, che glielo ricorda con amara ironia: \u00abGratum est, securus multum quod iam tibi de me / permittis, subito ne male inepta cadam\u00bb. Lui frequenta una prostituta, una schiava, dimenticando chi \u00e8 Sulpicia, la figlia di Servio, e per questo c'\u00e8 chi si preoccupa, con molto dolore, che Sulpicia sia arrivata a concedersi a un uomo tanto ignobile come Cerinto.\nSulpicia \u00e8 malata, e ha l'impressione che Cerinto non se ne preoccupi troppo. Lei vorrebbe ristabilirsi solo se fosse certa che anch'egli lo voglia. Ma forse non serve guarire se Cerinto rimane cos\u00ec insensibile alla sua malattia: \u00abAt mihi quid prosit morbos evincere, si tu / nostra potes lento pectore ferre mala?\u00bb.\nL'ultima breve elegia \u00e8 una dichiarazione di amore e di passione: \u00abLuce mia, possa io non esser pi\u00f9 la tua ardente passione come credo di esser stata in questi ultimi giorni se io, in tutta la mia giovinezza, ho mai commesso un errore tanto sciocco, del quale io possa confessare di essermi pi\u00f9 pentita, quale quello di averti lasciato solo la scorsa notte, per aver voluto nasconderti la passione che provo per te\u00bb.\nDa questi brevi biglietti si trae la convinzione che Sulpicia sia stata una donna determinata ed emancipata, \u00abuna di quelle donne che, all'epoca, avevano preso a vivere secondo un nuovo modello, rifiutando le regole. Tra di esse, Sulpicia ebbe forse pi\u00f9 coraggio delle altre. Certamente, ebbe pi\u00f9 possibilit\u00e0 di scegliere, ed ebbe pi\u00f9 protezione [...] e, per nostra fortuna, ebbe non solo la possibilit\u00e0 e la capacit\u00e0 di scrivere di s\u00e9, ma anche la ventura di non essere cancellata dal ricordo\u00bb.\nStoria della critica.\nLa critica si \u00e8 chiesta come mai i componimenti di Sulpicia siano stati inseriti nel \"Corpus\" poetico di Tibullo. Una prima ragione \u00e8 che \u00able donne non avevano canali per far conoscere e diffondere i loro scritti\u00bb, e una seconda consiste nel fatto che i compilatori delle collezioni poetiche da tramandare non prendevano in considerazione la produzione femminile, pregiudizialmente giudicata di qualit\u00e0 inferiore. I versi di migliore qualit\u00e0 dovevano dunque essere necessariamente attribuiti a un uomo. Le \"Elegidia\" sono state a lungo giudicate un'opera dilettantesca, ma la loro rivalutazione, gi\u00e0 iniziata da Ezra Pound, prosegue dalla seconda met\u00e0 del Novecento.\nIl primo commento al \"Corpus\" di Tibullo risale al 1475 ed \u00e8 dell'umanista Berardino Cillenio (ca 1450-ca 1476), membro dell'Accademia romana di Pomponio Leto. Scarse sono le note dedicate alle \"Elegidia\" e in nessuna viene presa in considerazione l'eventualit\u00e0 che quei carmi appartenessero a mano diversa da quella di Tibullo, e tanto meno che fossero di una donna: egli pensa piuttosto a una manifestazione dell'omosessualit\u00e0 del poeta latino.\nAltro storico commento \u00e8 quello di Ioseph Scaliger (1540-1609), proposto nelle sue \"Castigationes in Catullum, Propertium, Tibullum\", pubblicate nel 1577. Egli crede che Sulpicia sia il nome di una donna amata da Valerio Messalla ma esclude che sia ella l'autrice dei carmi: piuttosto pensa che Tibullo abbia voluto nascondersi nel nome di una donna per dare espressione letteraria a una voce femminile, e giudica le sei \"Elegidia\" \u00abdolcissime e delicatissime, in tutto degne della musa di Tibullo\u00bb.\nNel 1755 venne pubblicata la prima edizione del \"Corpus Tibullianum\" a cura del filologo tedesco Christian Gottlob Heyne (1729-1812), il quale riconobbe in Sulpicia la vera autrice delle sei \"Elegidia\". Lusinghieri i suoi giudizi: le elegie di Sulpicia, \u00abdolcissima fanciulla\u00bb, sono \u00abbellissime e soavissime\u00bb. Anche Otto Friedrich Gruppe (1804-1876), nelle sue \"Die r\u00f6mische Elegie\", pubblicate nel 1838, considera Sulpicia un personaggio realmente esistito e autrice non di sei, ma di cinque elegie: il \"Tandem venit amor\" - la \u00abscandalosa\u00bb elegia III.13 - non pu\u00f2 essere sua, sostiene Gruppe, ma di Tibullo. Il valore artistico di quei cinque carmi, tuttavia, \u00e8 ben modesto e il nostro interesse si deve pi\u00f9 che altro al poter leggere delle \u00ablettere d'amore di un'affascinante ragazza romana dell'et\u00e0 di Augusto, esattamente nella forma in cui le scrisse\u00bb.\nCerte anomalie linguistiche dei suoi distici rappresentano per il Gruppe la prova di un'autentica scrittura femminile, perch\u00e9 involuta, a suo dire, \u00e8 la tipica forma con la quale una donna esprime i suoi sentimenti. Sulpicia \u00e8 una \"docta puella\" ma non un'esperta poetessa: \u00abl'espressione \u00e8 goffa, la costruzione spesso si pu\u00f2 mettere insieme solo con difficolt\u00e0 [...] Notiamo un certo numero di colloquialismi, come \"iam\"; il carattere sotto-letterario di molte espressioni; l'oscurit\u00e0 della costruzione [...] A un'indagine attenta il critico riconoscer\u00e0 prontamente qui un \"latino femminile\", impervio all'analisi condotta con metodo linguistico rigoroso, ma che trova espressioni naturali e semplici per esprimere idee della vita quotidiana senza un'elaborazione stilistica cosciente e artistica, in cui il significato \u00e8 aumentato e assistito da una libera \"constructio ad sensum\"\u00bb.\n\u00c8 curioso rilevare che in un contemporaneo commento il filologo Ludolph Dissen sostiene l'esatto contrario di Gruppe: le \"elegidiae\" sono di altissima qualit\u00e0 e autentiche creazioni di Tibullo, e il loro diverso carattere rispetto alle altre elegie tibulliane \u00e8 il risultato di un'originale ricerca artistica del poeta di Gabi: nessun dilettantismo, dunque, e nessuna scrittura femminile.\nPer Kirby Smith, autore nel 1913 di un commento al \"Corpus Tibullianum\", le poesie di Sulpicia, diversamente da quelle di Tibullo, che sono pensate per la pubblicazione e costruite secondo il principio dell'\"ars celare artem\", sono invece semplici biglietti indirizzati all'amante o riflessioni consegnate a un diario, espressione di una relazione realmente vissuta, e perci\u00f2 poesia che nasce dalla spontaneit\u00e0 dell'animo e dall'immediatezza dell'esistenza. Cos\u00ec, l'elegia III.13 \u00e8 un \u00abestratto dal suo stesso diario e fu evidentemente scritto subito dopo la consumazione dell'amore, poich\u00e9 ella si trova ancora in uno stato d'animo di grande esaltazione. Ella deve ancora essere assalita dai ripensamenti inevitabili in una relazione del genere\u00bb."}
{"id": "393210", "revid": "2225", "url": "https://it.wikipedia.org/wiki?curid=393210", "title": "Rocky 2", "text": ""}
{"id": "393217", "revid": "1965277", "url": "https://it.wikipedia.org/wiki?curid=393217", "title": "Adolphe Th\u00e9odore Brongniart", "text": "\u00c8 considerato il padre della paleobotanica. Con la sua opera \"Histoire des v\u00e9g\u00e9taux fossiles\" (1828\u201347) ha posto le basi di questa scienza che esplora le relazioni tra le specie botaniche fossili e le specie viventi.\nIl 26 novembre 1828 divenne socio dell'Accademia delle scienze di Torino.\nOccup\u00f2 la carica di direttore del Museo nazionale di storia naturale di Francia negli anni 1846 e 1847. "}
{"id": "393219", "revid": "767487", "url": "https://it.wikipedia.org/wiki?curid=393219", "title": "MIAR", "text": "Il Movimento italiano per l'architettura razionale (MIAR) \u00e8 stato un movimento che comprendeva una cinquantina di architetti, formatosi dopo la I Esposizione italiana di architettura razionale organizzata a Roma nel 1928 da Adalberto Libera e Gaetano Minnucci.\nPromotori dell'architettura moderna in Italia, tra i vari architetti che aderirono al MIAR vi furono i membri del collettivo milanese del Gruppo 7, che ne furono i principali artefici, Alberto Sartoris, Pietro Aschieri, Gino Cancellotti, Giuseppe Capponi e Mario Ridolfi della scuola romana, Gino Levi-Montalcini della scuola torinese e Mario Lab\u00f2 della scuola genovese.\nNel 1931 venne organizzata da Pietro Maria Bardi la II Esposizione dell'architettura razionale, inaugurata da Mussolini nella sua Galleria d'arte di Roma. Questa seconda esposizione suscit\u00f2 una vivace polemica con i tradizionalisti: ad alimentare questo scontro contribu\u00ec il \"Tavolo degli orrori\", fotomontaggio che con sarcasmo rappresentava la \"vecchia\" Italia, in cui a brani di romanzi e giornali dell'epoca, cartoline e fotografie del 1860, erano accostate le opere architettoniche pseudoclassiche e pseudobarocche di Armando Brasini, Cesare Bazzani, Gustavo Giovannoni, e pseudomoderne di Marcello Piacentini.\nIl tentativo di mediazione sulla base del concetto di stile, svuotando il Movimento Moderno dei caratteri di impegno sociale e di trasformazione dell'ambiente costruito, a favore di un esplicito richiamo e identificazione con i principi fascisti, fall\u00ec. Il sindacato fascista architetti ritir\u00f2 l'appoggio alla mostra e contemporaneamente, per agevolare una scissione all'interno del Gruppo, fond\u00f2 il RAMI (Raggruppamento architetti moderni italiani), in cui conflu\u00ec parte dei membri del MIAR."}
{"id": "393220", "revid": "6923", "url": "https://it.wikipedia.org/wiki?curid=393220", "title": "Downstream", "text": "Downstream in informatica indica la velocit\u00e0 di trasferimento dei dati dal server verso il client.\nCaratteristiche.\nPer molti tipi di connessione il \"downstream\" \u00e8 maggiore dell\"upstream\".\nIn alcuni tipi di modem, come quelli ADSL, le velocit\u00e0 di download e di upload sono differenziate.\nVelocit\u00e0.\nLa tabella seguente mette a confronto le velocit\u00e0 di \"downstream\" delle principali connessioni presenti sul mercato\n(telefonia mobile, fax, connessioni remote, linee digitali, DSL, fibre ottiche). I dati sono indicativi e sono soggetti a variazioni."}
{"id": "393223", "revid": "1123126", "url": "https://it.wikipedia.org/wiki?curid=393223", "title": "Lazzaro di Betania", "text": "Lazzaro, probabilmente una variante di \"Eleazaro\" (\"Eleazar\" o \"Eliezer\"), \u00e8 un personaggio dei vangeli, secondo i quali abitava a Betania, paese vicino a Gerusalemme, con le due sorelle Marta e Maria. Il Vangelo secondo Giovanni () racconta che, morto a causa di una malattia, fu resuscitato da Ges\u00f9.\nLazzaro di Betania \u00e8 venerato come santo dalla Chiesa cattolica, dalla Chiesa ortodossa e dalla Chiesa copta.\nIl racconto evangelico.\nIl vangelo secondo Giovanni racconta che Ges\u00f9 si trovava fuori dalla Giudea quando fu avvertito che il suo amico Lazzaro di Betania era malato; quando raggiunse Betania, Lazzaro era gi\u00e0 morto. Il Vangelo fa capire che Ges\u00f9 lo conosceva bene. Probabilmente Lazzaro era un simpatizzante, anche se non un discepolo di Ges\u00f9. Il Vangelo precisa che quando Ges\u00f9 arriva, Lazzaro era gi\u00e0 \"da quattro giorni\" nel sepolcro, emanando il classico fetore della decomposizione. Dopo aver parlato con le due sorelle gi\u00e0 in lutto Marta e Maria, Ges\u00f9 si rec\u00f2 al sepolcro, fece togliere la pietra che ne chiudeva l'entrata, e chiam\u00f2 Lazzaro, il quale usc\u00ec vivo dal sepolcro, ancora avvolto nelle bende funebri.\nIl racconto prosegue riferendo che molti Giudei credettero in Ges\u00f9 vedendo ci\u00f2 che aveva fatto, ma che i sommi sacerdoti e i farisei, al contrario, ne furono riconfermati nella loro convinzione che Ges\u00f9 fosse un pericoloso agitatore e decisero di ucciderlo.\nPochi giorni dopo, Lazzaro era ad una cena in onore di Ges\u00f9: molte persone accorsero per vederlo, e i sommi sacerdoti, venutolo a sapere, decisero di uccidere anche Lazzaro, perch\u00e9 molte persone credevano in Ges\u00f9 a causa sua. Lazzaro non compare pi\u00f9 nel prosieguo del Vangelo n\u00e9 in alcun altro scritto del Nuovo Testamento.\nLa tradizione.\nSecondo la \"Legenda aurea\" del XIII secolo di Jacopo da Varagine Lazzaro and\u00f2 a predicare in Francia con le sue sorelle e l\u00ec divenne il primo vescovo di Marsiglia.\nInvece secondo la tradizione orientale, Lazzaro divenne vescovo di Cizio (oggi Larnaca), nell'isola di Cipro, e vi rimase per circa un trentennio dove fond\u00f3 la chiesa omonima e dove mor\u00ec. Gi\u00e0 dal IV secolo questa versione era quella comunemente accettata, forse anche per suffragare le pretese di autocefalia della Chiesa di Kittim (nome semitico di Cipro). Oltretutto, a supporto di questa versione, nell'anno 890 fu ritrovata una lapide con l'iscrizione \"Lazzaro, l'amico di Cristo\". Successivamente quelle che si pensava fossero le reliquie, furono traslate a Costantinopoli e quindi in Francia dai Crociati. Nel 1972 sotto l'altare della chiesa di Larnaca fu rinvenuta un'arca di marmo contenente resti umani, che si ritengono quelli di Lazzaro. Quindi secondo quest'ipotesi, il trasferimento delle reliquie a Costantinopoli fu di altre reliquie o soltanto parziale . Ad oggi \u00e8 possibile visitare il grande sarcofago ritrovato sotto la chiesa negli anni settanta, scendendo in un angusto antro sotto il livello del culmine della sala principale, e venerare le reliquie che nelle occasioni religiose vengono esposte in uno scrigno d'argento.\nCulto.\nNella Chiesa cattolica san Lazzaro \u00e8 ricordato il 29 luglio assieme alle sorelle Marta e Maria. Nella liturgia del rito romano Lazzaro \u00e8 menzionato nell'orazione \"In paradisum\" della Messa per i defunti (Requiem). In questo passo Lazzaro \u00e8 definito \"povero in terra\", perch\u00e9 secondo l'esegesi medievale Lazzaro di Betania \u00e8 lo stesso che nella parabola di Lazzaro e del ricco epulone () chiede l'elemosina davanti alla porta di un ricco.\nIl calendario bizantino celebra Lazzaro il sabato prima della Domenica delle Palme. In Russia in questo giorno il digiuno quaresimale \u00e8 mitigato ed \u00e8 usanza mangiare caviale.\n\u00c8 dedicata a San Lazzaro la chiesa ortodossa \"in odos aghio Lazaros\" (\"una via nel quartiere di san Lazzaro\") a Larnaca, dove vengono venerate le sue spoglie e la sua icona.\n\u00c8 anche dedicata a San Lazzaro, associandolo a San Maurizio, la chiesetta del castello di Lierna.\nInizialmente l'imperatrice del Sacro Romano Impero Adelaide di Borgogna dal 951 al 973, era solita risiedere nel castello di Lierna e San Maurizio fu il patrono del Sacro Romano Impero a cui dedic\u00f2 il culto della chiesetta di Lierna, che la proteggeva durante le battaglie navali, per questo la sua abside \u00e8 verso l'interno, le dimensioni piccole e non \u00e8 visibile da lontano. Il 22 gennaio 1573, in questa chiesa di Lierna, Emanuele Filiberto di Savoia fond\u00f2 l'Ordine dinastico di Casa Savoia, chiamandolo per questo Ordine dei Santi Maurizio e Lazzaro. Il borgo di Lierna mantenne nei secoli questa sua protezione e riservatezza come luogo di ritiro di reali e nobili.\nAltre interpretazioni.\nVi sono per\u00f2 evidenti differenze tra i racconti delle due resurrezioni:\nBen Witherington III enfatizza il fatto che il Discepolo Prediletto sia menzionato per la prima volta in , due capitoli dopo quello relativo alla Resurrezione di Lazzaro.\nFrederick Baltz ritiene corrette l'identificazione con Lazzaro e le evidenze in base alle quali il Discepolo Prediletto sarebbe un kohen gadol.\nBaltz afferma che la famiglia dei figli di Boethus, conosciuta da Flavio Giuseppe e dalla letteratura rabbinica, \u00e8 la stessa famiglia amata alla quale si riferisce : Lazzaro, Marta e Maria di Betania. Secondo questa interpretazione, Lazzaro viene identificato Eleazaro figlio di Boethus, ex sommo sacerdote di Israele e appartenente ad un clan famigliare che diede i natali a molteplici membri del medesimo ufficio sacro. Secondo Sukkah 52b, Giovanni non fu uno dei Dodici, ma il figlio di Marta. Egli risponderebbe strettamente alla descrizione fornita da una lettera di Papia di Ierapoli riguardo ad un sacerdote intento a compiere sacrifici, il quale indossava il \"petalon\", l'emblema del sommo sacerdote. Tale Giovanni \"il Maggiore\" sarebbe identificato col seguace di Ges\u00f9 al quale facevano riferimento Papia di HIerapoli e un testimone oculare del suo ministero. Secondo sant'Ireneo di Lione, la sua esistenza \u00e8 databile al tempo dell'imperatore Traiano. Secondo Baltz, Giovanni \u00e8 probabilmente il discepolo \u03bf\u03bd \u03b7\u03b3\u03b1\u03c0\u03b1 \u03bf \u0399\u03b7\u03c3\u03bf\u03c5\u03c2, mentre Eleazaro \u00e8 il discepolo \u03bf\u03bd \u03b5\u03c6\u03b9\u03bb\u03b5\u03b9 \u03bf \u0399\u03b7\u03c3\u03bf\u03c5\u03c2 del Vangelo secondo Giovanni."}
{"id": "393224", "revid": "547034", "url": "https://it.wikipedia.org/wiki?curid=393224", "title": "Traslitterazione dall'arabo", "text": "La lingua araba, appartenente alla famiglia delle lingue semitiche, \u00e8 una lingua 'difettiva' in quanto distingue tra vocali lunghe [\u0627 \u064a \u0648] e vocali brevi [\u0640\u064e \u0640\u0650 \u0640\u064f] (indicate nell'arabo classico). Inoltre, essa presenta foni che non hanno equivalenti in italiano o in altre lingue europee.\nQueste peculiarit\u00e0, unita alla diglossia tra il \"modello standard\" (rappresentato dalla lingua letteraria) e i \"dialetti\" (parlati dalla gran parte delle popolazioni arabofone), rendono estremamente arduo concordare un metodo unico per la traslitterazione in caratteri latini di nomi e termini arabi.\nStoria.\nNel 1956 lo \u00abUnited States Board on Geographic Names\u00bb e il \u00abPermanent Committee on Geographical Names for British Official Use\u00bb presentano congiuntamente un sistema di traslitterazione noto come BGN/PCGN 1956.\nNel 1971, durante una conferenza a Beirut, un gruppo di studiosi propone una tabella di conversione nota come sistema Beirut modificato, la quale riprende il BGN/PCGN 1956.\nNel maggio 1972, la seconda Conferenza delle Nazioni Unite per la standardizzazione dei nomi geografici (\u00abUnited Nations Conference on the Standardization of Geographical Names\u00bb), mediante la risoluzione II/8, approva il sistema Beirut modificato.\nNel 1973, l'Institut g\u00e9ographique national presenta il sistema IGN 1973, chiamato anche \u201cvariante B del sistema Beirut modificato\u201d.\nLa materia \u00e8 stata oggetto di due standard previsti dalla Organizzazione Mondiale per la Normalizzazione, ossia ISO 233: 1984 (\u201ctraslitterazione in caratteri latini\u201d) e ISO 233-2: 1993 (\u201ctraslitterazione semplificata\u201d).\nLo \u00abUnited Nations Group of Experts on Geographical Names\u00bb (UNGEGN) ha predisposto i documenti di lavoro della settima Conferenza per la standardizzazione, svoltasi nel 1998, in cui \u00e8 stata prevista una revisione del sistema Beirut modificato; poi presentata nel 2002 durante l'ottava conferenza."}
{"id": "393225", "revid": "287204", "url": "https://it.wikipedia.org/wiki?curid=393225", "title": "Guillaume Seznec", "text": "Al caso di Guillaume Seznec sono stati dedicati film, sceneggiati televisivi e persino un famoso ciclo di canzoni dei Tri Yann, presenti nell'album \"Portraits\", riprese in massima parte da composizioni popolari).\nBiografia.\nGuillaume Seznec (in lingua bretone \"Gwilho\u00f9 Sezneg\"; il cognome pu\u00f2 derivare da \"saoznek\" che significa, alla lettera, \"inglese\" oppure da \"saezhek\" che significa, \"raggiante\") era nato a Plomodiern, nel dipartimento del Finist\u00e8re, in Bretagna, il 1\u00ba maggio 1878, da una famiglia contadina. In giovane et\u00e0 si era trasferito a Morlaix, sempre in Bretagna ma nel dipartimento delle C\u00f4tes d'Armor (allora chiamato \"C\u00f4tes du Nord\"), dove aveva avviato un'attivit\u00e0 come falegname e commerciante di legname. Dotato di una spiccata propensione per gli affari, aveva ben presto fatto una discreta fortuna, si era sposato con una ragazza del luogo, Marie-Jeanne, dalla quale aveva avuto quattro figli.\nUna vita normale e agiata; aveva stretto amicizia con un notabile del luogo, Pierre Qu\u00e9meneur (il cognome \u00e8 la resa francesizzata del bretone \"kemener\", che significa \"sarto\"), persona dal carattere peraltro lontano dal suo; ove Seznec era taciturno e di abitudini sobrie, Qu\u00e9meneur era un \"bon vivant\" impegnato in politica, consigliere regionale del Finist\u00e8re e in procinto, con ottime speranze di riuscire, di essere eletto presidente dello stesso consiglio per un partito di ispirazione conservatrice. La vita tranquilla di Guillaume Seznec e Pierre Qu\u00e9meneur si interrompe tragicamente per una vicenda apparentemente banale, il 25 maggio 1923.\nI fatti.\nAll'alba del 25 maggio 1923 Guillaume Seznec lascia Morlaix diretto a Parigi a bordo di una vecchia automobile, una monumentale quanto malandata Cadillac che Seznec aveva acquistato dallo stesso Qu\u00e9meneur, il quale l'aveva recuperata dalle eccedenze lasciate in Francia dall'esercito statunitense durante la prima guerra mondiale. E tale automobile avr\u00e0 un ruolo decisivo nella tragica vicenda di Guillaume Seznec.\nPierre Qu\u00e9meneur lo attende in un albergo di Rennes in preda all'impazienza: i due amici, infatti, si devono recare a Parigi, dove sperano di poter vendere l'automobile e di ricavarne qualcosa. Ma non hanno fatto i conti con le condizioni pessime della vettura: Seznec deve fare fronte a continui guasti e forature, e all'impressionante quantit\u00e0 di benzina che la macchina richiede. Dopo che Seznec \u00e8 arrivato a Rennes con un ritardo spaventoso, i due partono finalmente per Parigi; i continui guasti e le forature proseguono senza sosta.\n\u00c8 gi\u00e0 quasi notte, e per di pi\u00f9 i fari non funzionano. Pierre Qu\u00e9meneur, che deve essere assolutamente a Parigi per le 10 del mattino del giorno dopo, chiede all'amico di lasciarlo ad una stazione ferroviaria dove avrebbe preso il treno per la capitale; Seznec lo avrebbe raggiunto in seguito da solo con l'automobile. Alle 10 di sera Seznec lascia Qu\u00e9meneur alla stazione di Houdan; sar\u00e0 l'ultima volta che viene notato vivo. Guillaume Seznec prosegue da solo, come stabilito; ma a soli cinquanta chilometri da Parigi, sulla salita di Millemont, la vecchia Cadillac d\u00e0 forfait.\nSeznec decide di pernottare in macchina e, il giorno dopo, invece di raggiungere Parigi, se la fa riparare alla meglio e dopo un viaggio di ritorno da tregenda ritorna a Morlaix, dove giunge nel pomeriggio del 26 maggio non preoccupandosi di avere notizie dell'amico: esausto, va a dormire; Pierre Qu\u00e9meneur non fu mai pi\u00f9 rivisto.\nL'arresto, le ipotesi e il processo.\nQualche giorno dopo, stante la perdurante assenza di Qu\u00e9meneur, monta il caso giudiziario che far\u00e0 storia. Qu\u00e9meneur era scomparso senza lasciare nessuna traccia e, seppure senza nessun indizio preciso (n\u00e9 prova, n\u00e9 testimonianza), la sua famiglia non esita ad accusare Seznec della sua uccisione (ovvero quella di un uomo di cui neppure era stato ritrovato il cadavere). Nelle accuse si distinguer\u00e0 il cognato di Qu\u00e9meneur, il notaio \"Jean Pouliquen\", che anche durante il processo sar\u00e0 il pi\u00f9 implacabile accusatore di Seznec.\nLe indagini poliziesche sono condotte, in modo assai approssimativo, dall'ispettore Vidal e da un celebre \"superpoliziotto\", l'ispettore Pierre Bonny (che, in seguito, diverr\u00e0 un famoso collaborazionista durante il Governo di Vichy del maresciallo Philippe P\u00e9tain, nonch\u00e9 collaboratore della Gestapo; per questo verr\u00e0 processato, condannato a morte e fucilato nel 1944). Per questo bizzarro delitto senza cadavere e senza prove, non si ha neppure un movente valido: tra le scarse prove a carico di Seznec vi sarebbe stata una macchina per scrivere che Seznec avrebbe acquistato a Le Havre e che sarebbe servita per compilare una promessa di vendita, fatta da Qu\u00e9meneur a favore di Seznec, di un podere di campagna nell'isolata localit\u00e0 di Traou-Nez.\nLa macchina per scrivere fu ritrovata proprio a casa di Seznec, probabilmente (come fu accertato in seguito) sistematavi proprio dall'ispettore Bonny per \"creare la prova\". Poco prima di essere fucilato, l'ispettore Bonny confesser\u00e0 al figlio di \"aver mandato al bagno un innocente\". Non fu tenuto nessun conto di una testimonianza di un pescatore che, una sera di fine maggio (cio\u00e8 pochi giorni dopo la scomparsa di Qu\u00e9meneur) aveva sentito, la sera, uno sparo provenire proprio dal podere di Traou-Nez; n\u00e9 del fatto che, molti anni dopo, quando Seznec era gi\u00e0 al bagno penale, furono ritrovati seppelliti presso lo stesso podere dei resti umani e una cartuccia di fucile, che in seguito scomparvero misteriosamente dagli archivi giudiziari.\nInfine, il grande accusatore di Seznec, il notaio Pouliquen, aveva un movente ben pi\u00f9 valido di quello di Seznec: Qu\u00e9meneur gli aveva infatti prestato una grossa somma di denaro (circa 160.000 franchi) per aprire il suo studio, e ne reclamava insistentemente la restituzione. Si spiegherebbe cos\u00ec la solerzia di Pouliquen nell'accusare Seznec. \u00c8 tra le altre cose possibile che la vendita dell'automobile al misterioso cliente parigino con cui Qu\u00e9meneur doveva incontrarsi la mattina del 24 maggio 1923 nascondesse qualcosa di abbastanza losco (si parl\u00f2 di un traffico clandestino di merci in favore dell'Unione Sovietica, che allora era sottoposta ad embargo commerciale da parte della Francia e di altri paesi).\nGuillaume Seznec viene arrestato il 1\u00ba luglio 1923 e condotto in carcere a Quimper. Nella stessa citt\u00e0, sede della Corte d'Assise di Bretagna, si apre, nell'ottobre del 1924 il processo, che si svolge in un'atmosfera allucinante, carica di tensione e violenza. Il processo di primo grado, nella Francia di allora, prevedeva una sentenza inappellabile; l'atteggiamento del presidente della corte, Dollin du Fresnel, \u00e8 assai ostile all'imputato; l'avvocato difensore di Seznec, Kahn, \u00e8 un giovane legale che diverr\u00e0 in seguito uno dei principi del foro francesi, ma che, al suo primo grande processo, patrocina in modo assai incerto o comunque non con il vigore che un caso del genere avrebbe richiesto.\nIl notaio Pouliquen rincara la dose; uno dei pochi testimoni a favore di Seznec, il bigliettaio di autobus Fran\u00e7ois Le Her (che sposer\u00e0 poi una figlia di Seznec, Jeanne, divenendo padre di Denis Seznec-Le Her, di cui avremo modo di parlare meglio in seguito), cerca di scagionare l'imputato resistendo in tutti i modi, ma viene delegittimato e deriso brutalmente dal presidente della corte, che lo fa passare per un ubriaco e per un folle. L'interrogatorio della moglie di Seznec, Marie-Jeanne, e dell'anziana madre si svolgono tra le lacrime; Marie-Jeanne non cesser\u00e0 mai di credere nella totale innocenza del marito e di lottare per lui.\nLa tesi della colpevolezza di Seznec prevale tra i giurati con un solo voto di scarto; molti di loro, nel 1934, in piena campagna per la liberazione di Seznec, si pentiranno di quel voto e cercheranno invano di ritrattarlo. Seznec viene condannato il 4 novembre 1924 per omicidio di primo grado ai lavori forzati a vita. L'addio con la moglie al termine del processo \u00e8 straziante; non la rivedr\u00e0 mai pi\u00f9. Il 12 gennaio 1925 viene rinchiuso nel bagno penale di Saint-Martin-de-R\u00e9, noto per essere il \"bagno di transito\" per i condannati da deportare alla Caienna.\nIn condizioni gi\u00e0 terribili, Seznec vi resta rinchiuso per oltre due anni, potendo soltanto corrispondere, sotto censura, con la moglie. Nel frattempo quest'ultima e la famiglia devono subire ogni sorta di vessazioni: il patrimonio familiare viene completamente confiscato e la donna deve accettare i lavori pi\u00f9 umili per mantenere i figli. La figlia maggiore di Seznec si far\u00e0 suora per assistere i deportati e restare in qualche modo vicina al padre, ma mor\u00ec all'et\u00e0 di soli 21 anni, nel 1930.\nLa deportazione in Guyana francese.\nDue volte all'anno, la nave-cellulare \"La Martini\u00e8re\" compiva il viaggio tra Saint-Martin-de-R\u00e9 e la Guyana francese per il trasporto dei deportati; il viaggio, di tre settimane, si svolgeva in condizioni indicibili e disumane, con oltre 600 \"bagnards\" che venivano tenuti completamente nudi in alcune gabbie. Molti non raggiungevano neppure la terribile meta e i cadaveri venivano gettati in mare. La partenza di Guillaume Seznec era fissata per il 7 aprile 1927; poco prima di partire fece in tempo a scrivere un'ultima straziante lettera a Marie-Jeanne:\nAl che la moglie risponde con un breve telegramma quando il marito \u00e8 gi\u00e0 partito:\nIl deportato a vita Guillaume Seznec arriva in Guyana francese, nel porto di Saint-Laurent-du-Maroni, il 30 aprile 1927.\nAlla Cajenna e all'Isola del Diavolo. La campagna per Seznec.\nAll'arrivo a Saint-Laurent-du-Maroni, sul fiume Maroni, in piena foresta amazzonica, i deportati sono attesi in primis da una schiera di terribili malattie tropicali, come la malaria e la lebbra. I nuovi arrivati vengono fatti entrare nel Campo, dove il direttore del Bagno li \u00abaccoglie\u00bb annunciando loro il duro regolamento. All'occorrenza, il cosiddetto \"Tribunal Maritime Sp\u00e9cial\" pu\u00f2 condannarli ad essere rinchiusi in isolamento, nella totale oscurit\u00e0, per un periodo che pu\u00f2 arrivare a cinque anni; oppure ordinare la condanna a morte, per la quale funge da boia un volontario tra i forzati.\nA Guillaume Seznec viene attribuito il numero di matricola 49 302. Tra i primi lavori che gli vengono imposti, quello di ripulire un fossato melmoso, e poi di spaccare legna. Le condizioni di vita sono dure: un clima malsano, caldissimo e umido, con un sole ardente e piogge torrenziali; i guardiani (\"chaouchs\") usano una brutale violenza sui condannati e sono in gran parte dediti all'alcool. Tra i forzati stessi regnano il terrore e la legge del pi\u00f9 forte. Guillaume Seznec medita di evadere e comincia a studiare e mettere in atto un progetto, ma viene scoperto.\nIl 26 novembre 1928 compare dinanzi al \"Tribunal Maritime Sp\u00e9cial\", che lo condanna ad essere deportato nel \"Bagno dei bagni\", le Isole della Salvezza (\u00celes du Salut), tre minuscoli isolotti che formano un piccolo arcipelago al largo di Kourou. Da quelle isole \u00e8 impossibile evadere: le acque circostanti sono battute da correnti fortissime e infestate da pericolosi squali. Seznec viene dapprima deportato nella maggiore delle Isole della Salvezza, l'Isola Reale (\u00cele Royale). Qui tuttavia non si d\u00e0 per vinto e continua a studiare progetti di evasione e a fare dei preparativi al riguardo: sfortunatamente, viene ancora scoperto e deve comparire nuovamente davanti al TMS.\nNonostante il suo comportamento, a detta di tutti esemplare, Guillaume Seznec venne condannato a cinque anni di isolamento nell'Isola del Diavolo, la stessa dove era stato rinchiuso Alfred Dreyfus. L\u00e0 dovr\u00e0 vivere rinchiuso in permanenza in una cella di ferro di sei metri di lunghezza per due di larghezza, nella quasi totale oscurit\u00e0 e sorvegliato dall'alto dai guardiani. In quella stanza, \u00e8 di regola il silenzio assoluto: la sola uscita avviene una volta al mese e nell'occasione il condannato deve far passare la testa attraverso uno sportello, per farsela rasare.\nLo stato di salute di Guillaume Seznec si fa catastrofico. Il medico del bagno, fortunatamente, se ne accorge e intercede in suo favore riuscendo, dopo sei mesi di quell'atroce regime, ad ottenere che la punizione venga annullata. Il giorno stesso della sua liberazione, Seznec viene informato della morte della moglie, avvenuta il 14 maggio 1931, e fatto tornare all'Isola Reale, dove rimane in condizioni pi\u00f9 accettabili occupandosi, tra le altre cose, di un semaforo, un segnalatore marittimo al quale dedicher\u00e0 le pi\u00f9 grandi cure.\nPassano gli anni, anni durissimi. Nel 1938, il governo del Fronte Popolare di L\u00e9on Blum e di Daladier fa finalmente votare una legge che prevede la soppressione del Bagno penale della Guyana, un'istituzione ritenuta indegna di un paese che si vuole civile. Viene comunicato a Seznec che la sua pena \u00e8 stata appena commutata in vent'anni di bagno; ma, come estrema beffa, il provvedimento non \u00e8 considerato retroattivo e i vent'anni cominciano quindi a decorrere dalla data di promulgazione del provvedimento: il termine della pena \u00e8 quindi previsto per il 1958, quando Guillaume Seznec avr\u00e0 ottant'anni. Sotto l'occupazione e il governo di Vichy, le condizioni di vita in Guyana si fanno ancora pi\u00f9 terribili.\nNel 1943-1944, l'arrivo degli americani e di un'amministrazione gollista riportano delle condizioni migliori. In Bretagna, nel frattempo, viene messa in atto una campagna per la riabilitazione del condannato, condotta fino alla morte da sua moglie Marie-Jeanne, da sua madre e, in seguito, da sua figlia minore, Jeanne (che nel frattempo ha sposato Fran\u00e7ois Le Her), appoggiata dal giornalista \u00c9mile Petitcolas, dal giudice in pensione Victor Herv\u00e9, da Fran\u00e7oise Bosser della Lega dei Diritti dell'Uomo e da altri. Nel 1934 sei dei giurati di Quimper che avevano votato per la colpevolezza di Seznec se ne pentono e richiedono inutilmente la revisione del processo. Lentamente l'opinione pubblica passa dalla parte del condannato, che sar\u00e0 infine graziato il 2 febbraio 1946 dal generale De Gaulle.\nLa grazia, il ritorno in Francia e la morte.\nNel 1946, a quasi ventidue anni dalla condanna, diciannove dei quali passati nei terribili bagni penali della Guyana, appare oramai evidente a tutti che Guillaume Seznec \u00e8 stato vittima di un clamoroso errore giudiziario. Ma la giustizia francese non contempla la revisione del processo e, sebbene Seznec abbia sempre rifiutato categoricamente di chiederla, il nuovo presidente francese De Gaulle gli concede la grazia il 2 febbraio dello stesso anno. Ma il provvedimento resta a lungo inoperativo: Seznec deve passare ancora un anno e mezzo in Guyana prima che venga effettivamente rilasciato, il 23 giugno 1947.\nIn Bretagna l'emozione per il ritorno in patria \u00e8 enorme: Guillaume Seznec si imbarca, da uomo libero, sul piroscafo \"Le Colombie\"; arriva a Le Havre il 1\u00ba luglio 1947, esattamente ventiquattro anni dopo il suo arresto. Tutta la sua famiglia lo attende, assieme ad una folla enorme ed a tutta la stampa francese. A bordo del \"Colombie\" gli viene scattata una celeberrima foto: Seznec ha 69 anni, ma ne dimostra almeno 85. Solo gli occhi, chiarissimi, restano vivi. La foto di Seznec a bordo del \"Colombie\" \u00e8 stata da molti ritenuta una delle pi\u00f9 belle del XX secolo. A Le Havre, Seznec sbarca in segreto da un'uscita secondaria per sfuggire alla calca. Il ricongiungimento coi suoi due figli superstiti e coi suoi nipoti, che non ha mai visto, \u00e8 comprensibilmente emozionante.\nTornato a Morlaix, la prima cosa che fa \u00e8 andare a raccogliersi sulla tomba della moglie Marie-Jeanne, morta nel 1931. Va a vivere con la figlia maggiore, Jeanne, che nel frattempo si \u00e8 sposata con il suo antico testimone di difesa, Fran\u00e7ois Le Her, dal quale ha avuto dei figli; tra di essi vi \u00e8 Denis Seznec-Le Her. Non cessa mai di proclamare la sua innocenza nelle conferenze e nelle interviste. La sera del 14 novembre 1953 Guillaume Seznec si trova a Parigi proprio per una conferenza: in pieno centro, viene investito da un furgone, il cui conducente si d\u00e0 alla fuga.\nRiporta ferite gravissime e sorgono i primi dubbi sull'accaduto: si ipotizza un incidente o un tentativo di omicidio. Un testimone oculare afferma con precisione che Seznec, diventato oramai un personaggio assai scomodo, sarebbe stato spinto sotto le ruote dell'autoveicolo. Il 13 febbraio 1954, all'et\u00e0 di 76 anni, Guillaume Seznec muore in seguito alle ferite riportate nell'incidente: aveva passato un terzo della sua vita da prigioniero, con tutta probabilit\u00e0 innocente. Da sottolineare la tragica ironia del destino: per un'automobile era iniziata la sventura di Seznec, un'autoveicolo ne caus\u00f2 la morte.\nIl tentativo di revisione del processo e di riabilitazione.\nPer moltissimi anni il nipote di Guillaume Seznec, Denis Seznec-Le Her, andr\u00e0 rifacendo l'inchiesta, cercando testimoni e documenti, riaprendo fascicoli ufficiali, reclamando nuove perizie e dimostrando la macchinazione di cui era stato vittima suo nonno, con un'attivit\u00e0 instancabile che gli vale molte amicizie ed anche molte inimicizie. Grazie a lui e alla vicenda di suo nonno, il 23 giugno 1989, pochi giorni prima del 200\u00ba anniversario dell'inizio della Rivoluzione francese, il parlamento vota all'unanimit\u00e0 una storica legge che per la prima volta nella storia francese mette in discussione l'infallibilit\u00e0 della giustizia ed ammette la possibilit\u00e0 che un processo possa essere rivisto, anche \"post mortem\".\nIl valore simbolico di questa cosa \u00e8 avvertito giustamente come enorme, tanto che alla legge viene \"tout court\" dato il nome di Legge Seznec (\"Loi Seznec\"). Nel 1992 Denis Seznec pubblica un libro, intitolato \"Nous, les Seznec\", in cui tutta la vicenda viene ripercorsa senza odio, dedicato dall'autore \"a Guillaume Seznec e Marie-Jeanne, alla loro piccola Jeannette, a mia madre, alla mia famiglia affinch\u00e9 sappia perdonare, e ai francesi perch\u00e9 non dimentichino\".\nNel frattempo Denis Seznec e i suoi legali, sostenuti da gran parte dell'opinione pubblica in dibattiti continui e appassionati (si conteranno ben dieci speciali televisivi dedicati alla vicenda, oltre ad un film di Yves Boisset e a uno sceneggiato televisivo che ottenne indici di ascolto altissimi), fanno continue domande per la revisione del processo; domande che per\u00f2 continuano ad essere respinte fino a quando, l'11 aprile 2005, la Corte Suprema francese accetta finalmente la revisione. La relativa domanda e il dossier portano il numero 001: ci\u00f2 significa che si tratta del primo caso di apertura di un procedimento di revisione processuale mai avvenuta in Francia.\nMa il 14 dicembre 2006 l'annullamento della condanna di Seznec \u00e8 stato rifiutato dalla \"Cour de R\u00e9vision\", la quale ha giudicato che non esistesse alcun nuovo elemento capace di mettere in dubbio la colpevolezza di Guillaume Seznec, sebbene la dichiarazione dell'ispettore Bonny sia, di per s\u00e9 stessa, un elemento interessante, se non nuovo. L'affare sembra dunque definitivamente chiuso, dato che una nuova richiesta di revisione processuale \u00e8 improbabile. La famiglia Seznec aveva in un primo momento manifestato l'intenzione di rivolgersi alla Corte europea dei diritti dell'uomo, ma su consiglio dei suoi avvocati vi ha rinunciato.\nLuogo di sepoltura.\nGuillaume Seznec \u00e8 sepolto a Morlaix; la figlia Jeanne (morta nel 1994) si trova con lui nella tomba."}
{"id": "393233", "revid": "1590968", "url": "https://it.wikipedia.org/wiki?curid=393233", "title": "Karl Rahner", "text": "Biografia.\nKarl Rahner crebbe in una famiglia cattolica medio-borghese; suo padre insegnava presso un istituto magistrale. In giovent\u00f9 frequent\u00f2 il movimento cattolico del \"Quickborn\" dove conobbe Romano Guardini. Dopo aver conseguito la licenza liceale, entr\u00f2 nell'ordine dei gesuiti nel 1922 (gi\u00e0 suo fratello maggiore Hugo vi era entrato nel 1919; altri due fratelli diventarono medici).\nStudi\u00f2 in seguito filosofia e teologia a Feldkirch, Pullach, Valkenburg, Friburgo in Brisgovia e Innsbruck. Decisiva si rivel\u00f2, per la formazione di Rahner, la partecipazione ai seminari di Martin Heidegger negli anni 1934 \u2013 1936.\nNel 1939 Rahner ottenne la prima docenza a Vienna. Negli ultimi anni della Seconda guerra mondiale svolse anche l'attivit\u00e0 pastorale nella Bassa Baviera. Dopo il conflitto prosegu\u00ec l'attivit\u00e0 di docente, dapprima quale insegnante di dogmatica alla scuola superiore dell'ordine a Pullach. Dal 1948 fu docente e dall'anno successivo professore ordinario di dogmatica presso l'Universit\u00e0 di Innsbruck.\nNel 1963 papa Giovanni XXIII lo chiam\u00f2 fra i teologi del Concilio Vaticano II, alla cui preparazione egli aveva gi\u00e0 peraltro contribuito. Nel 1964 Rahner successe a Romano Guardini nella cattedra presso l'Universit\u00e0 Ludwig Maximilian di Monaco. Le sue lezioni presso questa universit\u00e0 sul tema \u201cintroduzione al cristianesimo\u201d fungeranno da base per la sua opera fondamentale apparsa nel 1975 con il titolo \"Grundkurs des Glaubens\".\nNel 1965, fond\u00f2 (con Antonie van den Boogaard, Paul Brand, Yves Congar, Hans K\u00fcng, Johann Baptist Metz ed Edward Schillebeeckx) la rivista \"Concilium\", uno dei pi\u00f9 importanti \"forum\" della teologia cattolica contemporanea.\nIn questi anni si accese anche il suo impegno, sotto forma di saggi ed articoli, in favore del pacifismo, del disarmo nucleare, dell'aiuto ai paesi del Terzo mondo e della lotta contro lo sfruttamento dei popoli oppressi (con particolare attenzione ai movimenti della teologia della liberazione).\nDal 1967 al pensionamento, nel 1971, fu professore ordinario di dogmatica e storia del dogma presso la Westf\u00e4lischen Wilhelms-Universit\u00e4t di M\u00fcnster.\nNel 1971 fu nominato dalla Hochschule f\u00fcr Philosophie M\u00fcnchen professore onorario per le questioni filosofiche e teologiche \"di frontiera\".\nNel 1969 il papa Paolo VI, lo nomina membro della Commissione Teologica Internazionale, incarico che svolse fino al 1972.\nNel 1981 si trasfer\u00ec a Innsbruck, dove improvvisamente mor\u00ec nel marzo 1984 e dove \u00e8 sepolto nella cripta della Chiesa dei Gesuiti.\nIl ruolo nel Concilio Vaticano II.\nChiamato, per iniziativa di papa Giovanni XXIII, come \u00abperito\u00bb, cio\u00e8 teologo consultore, del Concilio Vaticano II, Rahner entr\u00f2 in Commissione teologica e divenne un personaggio chiave del Concilio, promuovendo la nuova visione di una \u00abChiesa mondiale\u00bb, non pi\u00f9 \u00abchiusa in trincea\u00bb e continuamente sulla difensiva, bens\u00ec attivamente e positivamente aperta al dialogo con le altre confessioni cristiane e con le grandi religioni del mondo; Rahner contribu\u00ec anche a traghettare la teologia cattolica verso la fine della neoscolastica, con la valorizzazione del laicato nella Chiesa e con la concessione, ai vescovi di tutto il mondo, di una maggiore libert\u00e0 d'iniziativa all'interno della Chiesa stessa.\nIl pensiero.\nLa \u00absvolta antropologica\u00bb in teologia.\nRahner diede il contributo pi\u00f9 vigoroso, in ambito cattolico, alla \u00absvolta antropologica\u00bb in teologia, cio\u00e8 la conversione al soggetto dall'oggettivismo della teologia scolastica: per Rahner, come per Immanuel Kant, bisogna partire dall'esperienza trascendentale dell'uomo, in alleanza con la ragione, per costituire una teologia che sia autocomprensione dell'essere umano (definito \u00abvia della Chiesa\u00bb) e superare cos\u00ec il divario, creatosi in epoca moderna, tra rivelazione ed esperienza umana.\nLa svolta antropologica non \u00e8 universalmente accettata. Alcune riserve a questa teoria sono state espresse dal collega e amico Hans Urs von Balthasar, secondo il quale \u00abla filosofia trascendentale logora il concetto del reale, dell'oggettivo\u00bb e quindi, nella \"svolta\", vi sarebbe il pericolo di una \u00abantropologizzazione\u00bb del cristianesimo. La critica pi\u00f9 forte viene da Cornelio Fabro, secondo cui \"\u00e8 la ripresa pi\u00f9 vistosa e fortunata dei ripetuti tentativi nel nostro secolo di riprendere la linea di Hermes, G\u00fcnther, Frohschammer... respinta un secolo fa dall'episcopato tedesco e dai pontefici e definitivamente condannata dal Concilio Vaticano I\".\nLa teoria del \u00abcristianesimo anonimo\u00bb.\nTra i frutti del pensiero rahneriano, riveste particolare importanza la teoria teologico-religiosa cosiddetta dei \u00abcristiani anonimi\u00bb. Attraverso di essa vengono superate le interpretazioni pi\u00f9 restrittive della dottrina della salvezza ottenibile esclusivamente per mezzo della piena comunione con la Chiesa (\"Extra Ecclesiam nulla salus\"). D'altra parte, gi\u00e0 il Concilio di Trento insegnava l'antica dottrina \u2013 risalente ai tempi di Sant'Ambrogio \u2013 del \u00abbattesimo di desiderio\u00bb secondo la quale chiunque, nel suo autentico indirizzo morale, sia orientato positivamente verso Dio \u00e8 una persona \u00abgiustificata\u00bb, anche se non ha ancora ricevuto il battesimo.\nLa base per la teologia di Rahner \u00e8 che tutti gli esseri umani hanno una consapevolezza latente (\u201catematica\") di Dio in tutte le esperienze. Poich\u00e9 tale esperienza \u00e8 \u201cla condizione di possibilit\u00e0\" per conoscere e per la libert\u00e0 come tale, Rahner prende in prestito l'espressione di Kant per descrivere questa esperienza come \u201ctrascendentale\".\nRahner focalizza la propria riflessione sul carattere universale della salvezza, rivolta anche alle \"animae naturaliter christianae\", volendole cos\u00ec definire. Il teologo, ben inteso, nega che la dottrina dei cristiani anonimi sia in contrasto con la pretesa del cristianesimo di essere la pi\u00f9 alta espressione del rapporto di grazia fra l'uomo e Dio \u2013 o che tale dottrina faccia venir meno la necessit\u00e0 del battesimo e della fede cristiana.\nPur non manca, nell'approccio di Rahner, un riconoscimento di quanto anche gli appartenenti a fedi diverse dalla cristiana \u2013 cos\u00ec come i non aderenti ad alcuna fede \u2013 possano essere portatori di Verit\u00e0. \u00abCristianesimo anonimo\u00bb, spiega Rahner, significa questo: \u00abchiunque segue la propria coscienza, sia che ritenga di dover essere cristiano oppure non-cristiano, sia che ritenga di dover essere ateo oppure credente, un tale individuo \u00e8 accetto e accettato da Dio e pu\u00f2 conseguire quella vita eterna che nella nostra fede cristiana noi confessiamo come fine di tutti gli uomini. In altre parole: la grazia e la giustificazione, l'unione e la comunione con Dio, la possibilit\u00e0 di raggiungere la vita eterna, tutto ci\u00f2 incontra un ostacolo solo nella cattiva coscienza di un uomo.\u00bb\nOgni uomo, quindi, pu\u00f2 essere, secondo Rahner, un cristiano anonimo, anche se non \u00e8 formalmente un cristiano: Dio vuole la salvezza di tutti e, in ragione di questa universale volont\u00e0 salvifica, offre a tutti \u2013 cristiani espliciti e non \u2013 la possibilit\u00e0 della salvezza.\nIn tal senso, Rahner afferm\u00f2 che la teologia \u00e8 predicabile soltanto se si mantiene al \"passo con i tempi\", capace di confrontarsi e di assimilare l'intera autointerpretazione della verit\u00e0 acquisita dal genere umano in una determinata epoca.\nIl dialogo con il marxismo.\nPur sostenendo l'inaccettabilit\u00e0, per il cristiano, di quel comunismo che erige l'ateismo a religione di Stato, Rahner individua, nell'ambito della morale sociale, dei punti d'incontro tra etica cristiana e marxismo: \u00abChe i poveri debbano essere trattati in maniera pi\u00f9 decente; che non sia lecito opprimere i deboli; che in America Latina vi siano tremende ingiustizie sociali: su questi e simili dati, cristiani e marxisti possono benissimo trovarsi d'accordo. L\u00e0 dove la povera gente viene sfruttata, il marxista e il cristiano devono lottare insieme per l'eliminazione di un simile sfruttamento.\u00bb\nControversie teologiche.\nSecondo il teologo Padre Cornelio Fabro, \"Rahner travisa e contorce la speculazione tomista, distruggendo la metafisica dell'Aquinate e mettendo in crisi il pensiero cattolico portandolo allo squallore di antropologia esistenziale\".\nOpere principali.\nLa bibliografia di Karl Rahner \u00e8 sterminata, una delle pi\u00f9 ampie del cristianesimo moderno e contemporaneo: circa 4000 pubblicazioni sono uscite dalla sua penna. Qui si pu\u00f2 accennare solo alle pi\u00f9 importanti."}
{"id": "393237", "revid": "161374", "url": "https://it.wikipedia.org/wiki?curid=393237", "title": "Mago Otelma", "text": ""}
{"id": "393241", "revid": "122195794", "url": "https://it.wikipedia.org/wiki?curid=393241", "title": "Architettura postmoderna", "text": "L'architettura postmoderna definisce alcune esperienze che iniziarono a manifestarsi dagli anni cinquanta del XX secolo, e che divennero un movimento solo nella seconda met\u00e0 degli anni settanta.\nIl Postmoderno in architettura si caratterizza per il ritorno dell'ornamento e per il citazionismo ed \u00e8 considerata una risposta al formalismo dell'International Style e del modernismo.\nPer il fatto che siano riapparse le citazioni e gli ornamenti questa architettura \u00e8 stata anche definita \"neoeclettica\", due opere paradigmatiche di questo eclettismo possono essere considerate la Neue Staatsgalerie di Stoccarda di James Stirling e la Piazza d'Italia a New Orleans di Charles Moore.\nStoria e sviluppo.\nIl movimento nacque soprattutto nei paesi anglosassoni ed in special modo nell'America Settentrionale, dove i post-moderni si schierarono contro la rigidit\u00e0 degli assiomi del Movimento Moderno, cercando un superamento di quell'\"ordine\" architettonico internazionale visto da taluni come disumano.\nL'artista pop inglese Peter Blake scrive un libro nel 1977 dal titolo provocatorio: \"La forma segue il fiasco\", che parafrasa la celebre frase \"La forma segua la funzione\" (\"form follows function\") attribuita a Louis Sullivan, che voleva la forma degli edifici fosse la diretta conseguenza della funzione che essi dovevano svolgere.\nFu poi la volta di un architetto considerato pioniere del post-moderno Robert Venturi, che insieme con Denise Scott Brown pubblica nel 1972 \"Imparare da Las Vegas\" (\"Learning from Las Vegas\") dove specifica un'alterazione del linguaggio della Pop Art con l'assunzione di elementi classici. In aperta disputa con le regole dell'International Style conia il motto: \"\"Meno \u00e8 una noia\" \"Less is a bore\", polemicamente ripreso dal celebre detto di Ludwig Mies van der Rohe: \"Meno \u00e8 pi\u00f9\" (\"Less is more\"). Dice in uno scritto \"l'architettura dovrebbe accordarsi con allusioni e simbolismi ed i suoi riferimenti dovrebbero derivare da relazioni con il contesto sociale e storico degli edifici (...) io amo la complessit\u00e0 e la contraddizione in architettura\". Cade quindi anche un altro postulato modernista coniato da Adolf Loos: \"ornamento e delitto\", che focalizzava la bellezza degli edifici nella loro forma strutturale e volumetrica e non nelle decorazioni che vi si applicavano.\nL'architetto americano Charles Jencks constata nel citato \"Linguaggio dell'Architettura Postmoderna\"\" la ricomparsa di un'architettura antropomorfica, che nasce dalla combinazione di classico e vernacolare. Quindi individua, addirittura, una data precisa di fine del Movimento Moderno: il 15 luglio 1972, coincidente con la demolizione, per le sue condizioni di inabitabilit\u00e0, di un quartiere costruito negli anni cinquanta nella citt\u00e0 di Saint Louis, nel rispetto degli indirizzi dei CIAM dall'architetto nippoamericano Minoru Yamasaki.\nNel 1978 venne realizzata una delle opere pi\u00f9 significative del post moderno: \"Piazza d'Italia\" di Charles Moore (1925-1993), incaricato dalla comunit\u00e0 italo-americana di New Orleans di progettare uno spazio comunitario, che ricordasse le origini del gruppo sociale. Nell'opera v'\u00e8 sia la citazione, il frammento storico, attraverso rielaborazione della \u201dfontana\u201d, struttura architettonica tipica dell'architettura italiana, dove alcuni hanno voluto anche rivedere una renterpretazione della Fontana di Trevi. Appare poi il richiamo al particolare architettonico e ad un elemento storico, come il colonnato. La fontana infatti si svolge in altezza con una serie di cinque colonnati curvilinei ed autonomi, che costruiscono portici e nicchie seguendo la circolarit\u00e0 della piazza: ognuno di essi, posto ad altezza diversa rispetto agli altri, ridisegna un particolare e diverso ordine architettonico (Dorico, Tuscanico, Ionico, Corinzio e Composito) quasi un cammino dentro la storia. C'\u00e8 infine il riferimento simbolico al tema: l'Italia, il cui stivale geografico forma una gradinata all'interno della fontana e diviene parte integrante e centrale della piazza.\nAlcuni non riconoscono pienamente Moore come architetto post moderno; certo \u00e8 comunque che quest'opera, pur riportando elementi tipici moderni come l'articolazione spaziale della piazza (due semicerchi sfalsati), rappresenta un superamento dei rigidi schemi dell'International Style.\nUn'altra opera importante del movimento Post \u00e8 il Portland Public Service Building di Michael Graves a Portland (1982), dove per\u00f2 le citazioni ed i riferimenti del passato sono stilizzati e setacciati, riletti in chiave moderna, con riagganci al classicismo nel colonnato alla base ed una rielaborazione del grattacielo in chiave postmoderna. V'\u00e8 in questo edificio la critica pi\u00f9 chiara al tipico grattacielo del Movimento Moderno, tutto acciaio e vetro con condizioni invivibili all'interno. Graves propone il ritorno alla costruzione dell'edificio in cemento, frammista ad elementi storici e classici, che esprimano quel bisogno di continuit\u00e0 storica che \u00e8 per lui insito nell'architettura.\nIl postmodernismo in Italia.\nL'architettura postmoderna non nasce in Italia, anche se aveva avuto alcune anticipazioni in Guido Canella e Michele Achilli nel Municipio di Segrate (1963), dove echeggia una certa rotondit\u00e0 \"romana\" e monumentale e in Paolo Portoghesi (Casa Baldi, 1960). Quest'ultimo riuscir\u00e0 pi\u00f9 di altri ad inquadrare le teorie postmoderne in Italia, lavorando parallelamente sia come progettista che come saggista. La sua posizione non \u00e8 di rifiuto totale del Movimento Moderno, quanto delle sue posizioni pi\u00f9 rigide, con un'attenzione costante alla rielaborazione della memoria storica, attraverso l'unione di elementi contrapposti classico e moderno, interrelati con il luogo. In un suo saggio cos\u00ec si esprime: \u201d\"L'architettura postmoderna propone la fine del proibizionismo, l'opposizione al funzionalismo, la riconsiderazione dell'architettura quale processo estetico, non esclusivamente utilitario; il ritorno all'ornamento, l'affermarsi di un diffuso edonismo\"\u201d.\nNel 1980 Portoghesi, quale direttore del settore architettonico della Biennale di Venezia, incaric\u00f2 Aldo Rossi della realizzazione del \"Teatro del Mondo\", un'architettura effimera, un teatro itinerante, che come un'imbarcazione viaggiava per i canali di Venezia e la cui costruzione era colma di riferimenti storici. Sempre nello stesso anno organizz\u00f2 all'Arsenale di Venezia la mostra di architettura \"Presenza del passato\", dove riun\u00ec i maggiori architetti post moderni mondiali del momento (come Robert Venturi, Charles Willard Moore, Hans Hollein, Frank Gehry, Ricardo Bofill, Robert Stern, Franco Purini, Oswald Mathias Ungers e Paul Kleihues).\nQui si realizz\u00f2 la \"Strada Novissima\" secondo l'allestimento di Costantino Dardi, dove si costruirono venti facciate contigue, ognuna di 7 metri di larghezza, con un'altezza che poteva variare da un minimo di 7,20 metri ad un massimo di 9,50, metri, una specie di manifesto dell'architettura postmoderna (in seguito spostata e ricostruita prima a Paris Salpeti\u00e8re, come \"Presence de l'historie\" e poi oltre oceano a San Francisco come \"The presence of the past\").\nNella \u201cStrada Novissima\u201c gli architetti postmoderni si sbizzarrirono: Frank Gehry negava il concetto di facciata creando inganni prospettici, Rem Koolhaas giocava con la visibilit\u00e0 della struttura del prospetto, Il Gruppo GRAU, Charles Moore e Adam Grimberg enfatizzavano la ripetizione di elementi classici, nicchie e archi trionfali, l'architetto austriaco Hollein produceva una mescolanza di ordini in diverse colonne (motivo caro al post-modern) ed infine Franco Purini ricostruiva la capanna lignea vitruviana, ripresa per\u00f2 da un razionalista neoclassico come Marc-Antoine Laugier, in una sorta di intellettualistica riconnessione tra \"passato\", \"moderno\" e \"post-moderno\".\nIl linguaggio.\nIl linguaggio dell'architettura postmoderna si basa sull'inclusione di elementi di origine classica o neoclassica, tuttavia \u00ab\"le deduzioni dal \"classico\" [...] non valgono come un \"ritorno all'ordine\", n\u00e9 [...] a rimeditare lo spessore storico della tradizione. Esse esaltano, piuttosto, un citazionismo intrinsecamente frammentario e sconnesso [...]\"\u00bb. L'utilizzo di elementi greco-romani, presenti in molte architetture postmoderne, non comporta un ritorno al classico dopo l'era dell'architettura moderna. Infatti il riferimento al modello storico, presente nei progetti del postmoderno, \u00e8 estremamente semplificato e serve soltanto a porre in risalto l'opposizione fra il moderno e tutto ci\u00f2 che lo precede. Per cui \"classico\" in questo senso vuol dire pre-moderno ed il post-moderno ne \u00e8 la ripresa. Tale sequenza pu\u00f2 essere letta in due diversi modi: secondo alcuni il postmoderno avrebbe una forte carica creativa, e ricorre all'antico per costruire un suo linguaggio. Secondo altri il citazionismo postmoderno \u00e8 autoreferenziale, le citazioni si innestano sul tessuto del razionalismo modernista, senza riuscire a creare un linguaggio nuovo; le citazioni classiche sembrano avere la funzione di distinguere il linguaggio moderno da quello postmoderno.\nArchitetti postmoderni.\nTra gli architetti che in genere sono considerati appartenenti al postmoderno possiamo trovare: Charles Jencks, Robert Venturi, Charles Willard Moore, Michael Graves, Ricardo Bofill e Paolo Portoghesi.\nDiscorso diverso va fatto per Philip Johnson e John Burgee, che lavorano in collaborazione e che divengono Post-moderni negli ultimi lavori. Vale la pena ricordare che Philip Johnson, fu colui che negli anni trenta organizz\u00f2 la mostra a New York che consacr\u00f2 a livello internazionale \"l'International Style\". Lo stesso dicasi per James Stirling, che prima attraversa in pieno l'espressione Brutalista. Aldo Rossi \u00e8 considerato anche architetto postmodernista, ma pi\u00f9 precisamente appartiene alla corrente del \"Neorazionalismo\" o \"Neomodernismo\". Peter Eisenman e Frank Gehry infine, seppur ritenuti da alcuni legati al post-modern, sembrano andare oltre il movimento con la loro architettura decostruttivista."}
{"id": "393244", "revid": "287204", "url": "https://it.wikipedia.org/wiki?curid=393244", "title": "Shohei Imamura", "text": ""}
{"id": "393245", "revid": "2225", "url": "https://it.wikipedia.org/wiki?curid=393245", "title": "Imamura Shohei", "text": ""}
{"id": "393267", "revid": "86599", "url": "https://it.wikipedia.org/wiki?curid=393267", "title": "Cratere Cefeo", "text": "Cefeo, o Cepheus secondo la denominazione ufficiale, \u00e8 un cratere lunare di 39,43 km situato nella parte nord-orientale della faccia visibile della Luna ad una distanza approssimativamente pari al suo diametro dal pi\u00f9 grande cratere Franklin, verso sud-est. Per la vicinanza al margine lunare, questo cratere, visto dalla Terra, appare piuttosto allungato, pur essendo circolare, per effetto prospettico.\nVerso nord-nord-est si trova il poco cospicuo cratere Oersted. \nCepheus \u00e8 relativamente recente, ed il bordo \u00e8 ancora netto e ben definito, con l'eccezione di un piccolo cratere a forma di tazza, designato Cepheus A, che giace proprio sul margine nordorientale. Altrove il bordo \u00e8 sostanzialmente circolare, con ingrossamenti a nord ed a sud. Le pendici interne sono terrazzate in molti punti, in particolare verso nord-ovest. Al centro del pianoro interno vi \u00e8 un picco maggiormente allungato nella direzione nord-sud.\nIl cratere \u00e8 dedicato a Cefeo, figura della mitologia greca.\nCrateri correlati.\nAlcuni crateri minori situati in prossimit\u00e0 di Cepheus sono convenzionalmente identificati, sulle mappe lunari, attraverso una lettera associata al nome."}
{"id": "393268", "revid": "86599", "url": "https://it.wikipedia.org/wiki?curid=393268", "title": "Cratere Cepheus", "text": ""}
{"id": "393271", "revid": "86599", "url": "https://it.wikipedia.org/wiki?curid=393271", "title": "Cratere Chacornac", "text": "Chacornac \u00e8 un cratere lunare di 50,44 km situato nella parte nord-orientale della faccia visibile della Luna in prossimit\u00e0 del margine sudorientale del cratere Poseidon, ad est del Mare Serenitatis ed a nord del cratere Le Monnier.\nIl bordo di Chacornac ha una forma distorta, approssimativamente pentagonale, ed \u00e8 diseuguale specialmente verso nord-ovest, dove si unisce a quello di Poseidon. Il pianoro interno \u00e8 irregolare e coperto dalla lava, presenta inoltre un sistema di deboli \"rimae\" denominate Rimae Chacornac. Non vi \u00e8 traccia n\u00e9 di picco centrale n\u00e9 di raggiera. Il terreno circostante \u00e8 accidentato, con un rilievo collinare verso ovest.\nIl cratere \u00e8 dedicato all'astronomo francese Jean Chacornac. \nCrateri correlati.\nAlcuni crateri minori situati in prossimit\u00e0 di Chacornac sono convenzionalmente identificati, sulle mappe lunari, attraverso una lettera associata al nome."}
{"id": "393279", "revid": "48344", "url": "https://it.wikipedia.org/wiki?curid=393279", "title": "Recitazione", "text": ""}
{"id": "393284", "revid": "125699974", "url": "https://it.wikipedia.org/wiki?curid=393284", "title": "Elezioni presidenziali negli Stati Uniti d'America", "text": "Le elezioni presidenziali degli Stati Uniti d'America sono una procedura elettorale degli Stati Uniti d'America con la quale vengono eletti il presidente e il vicepresidente di tale repubblica federale, per un mandato di quattro anni che inizia il 20 gennaio (detto pertanto \"Inauguration Day\") dell'anno successivo a quello delle elezioni, procedura che coinvolge il Collegio elettorale degli Stati Uniti d'America.\nLe elezioni si svolgono nel cosiddetto \"Giorno dell'Elezione\" (\"Election Day\"), che ricorre il marted\u00ec successivo al primo luned\u00ec di novembre di ogni quattro anni, questo per evitare che il giorno delle elezioni cada il 1\u00ba novembre, che \u00e8 un giorno festivo.\nConcretamente, l'elezione viene effettuata con un metodo indiretto: i cittadini scelgono, con metodi stabiliti dai singoli stati federali, gli elettori (detti \"grandi elettori\") che formano il Collegio elettorale degli Stati Uniti (\"United States Electoral College\"). Gli elettori possono assegnare il proprio voto a chiunque, tuttavia, salvo rare eccezioni, votano i candidati in nome dei quali sono stati eletti ciascuno nel proprio stato e le loro preferenze vengono confermate dal Congresso agli inizi di gennaio.\nLa pi\u00f9 recente elezione si \u00e8 svolta il 3 novembre 2020, e il 7 novembre Joe Biden \u00e8 stato annunciato presidente eletto.\nSvolgimento delle elezioni.\nLe modalit\u00e0 di elezione del presidente sono fissate dalla Sezione I dell'Articolo 2 della Costituzione degli Stati Uniti, modificato secondo gli Emendamenti XII, XXII e XXIII. Presidente e vicepresidente appartengono alla medesima lista e vengono eletti dal Collegio Elettorale statunitense, i cui membri a loro volta sono eletti direttamente da ciascuno Stato dell'Unione. Il mandato del presidente e quello del vicepresidente durano quattro anni.\nCome detto, le elezioni si svolgono ogni quattro anni, il marted\u00ec che segue il primo luned\u00ec di novembre (anche se in molti Stati le elezioni si aprono con un anticipo di diverse settimane per permettere il voto anche agli assenti). .\nL'elezione avviene in due fasi: una prima, non prevista esplicitamente dalla Costituzione, in cui la popolazione partecipa attivamente alla designazione dei candidati dei due principali partiti e una seconda che invece \u00e8 costituzionalmente regolata. La prima fase, o fase delle \"elezioni primarie\", consiste nella elezione dei candidati alle cariche di Presidente e di Vice Presidente e avviene nelle Convenzioni Nazionali dei due maggiori partiti, quello democratico e quello repubblicano. Pu\u00f2 avvenire o attraverso elezioni primarie chiuse, o attraverso elezioni primarie aperte: in ogni caso sono cos\u00ec individuati i due maggiori candidati. La modalit\u00e0 di svolgimento delle elezioni primarie \u00e8 diversa da partito a partito e ha anche alcune variazioni da Stato a Stato dell'Unione; il candidato alla presidenza pu\u00f2 anche non passare attraverso le elezioni primarie (in genere viene ricandidato il presidente uscente se \u00e8 al primo mandato, o il vicepresidente uscente). Il giorno in cui la maggior parte degli Stati dell'Unione \u00e8 chiamata a votare per le primarie \u00e8 anche detto \"Supermarted\u00ec\" (\"Super Tuesday\"). La seconda fase prevede innanzitutto l'elezione dei cosiddetti \"Elettori Presidenziali\" all'interno di ogni singolo Stato e in numero pari ai senatori e ai deputati attribuiti a quel medesimo Stato. Sono costoro coloro che voteranno a scrutinio segreto Vice Presidente e Presidente, e quest'ultimo, a seguito dello spoglio effettuato dal Presidente del Senato, verr\u00e0 proclamato Presidente degli Stati Uniti d'America.\nBallottaggio.\nTutti i cittadini con diritto di voto sono chiamati alle urne per scegliere il candidato che preferiscono. Il ballottaggio presidenziale di fatto \u00e8 un voto per eleggere \"gli elettori di un candidato\", ovvero il cittadino votante non sceglie direttamente il candidato presidente, bens\u00ec il membro del Collegio Elettorale che a sua volta elegger\u00e0 il Presidente.\nIn numerose occasioni, il ballottaggio consente all'elettore o di votare globalmente la lista di un particolare partito politico, oppure di definire le sue preferenze per i singoli candidati. L'elenco dei candidati per le liste elettorali \u00e8 stabilito attraverso un processo legale di selezione chiamato \"accesso al ballottaggio\". Solitamente, le liste per il ballottaggio presidenziale si costituiscono attraverso una procedura di pre-selezione su cui influiscono sia il peso numerico del partito politico dei singoli candidati, sia i risultati delle principali convenzioni per la loro nomina. In questo modo, la lista per le elezioni presidenziali non conterr\u00e0 i nomi di tutti i concorrenti all'elezione, ma solamente quelli dei candidati che abbiano ottenuto una solida nomina da parte del loro partito durante le convenzioni elettorali o il cui partito sia numericamente abbastanza forte da garantirne per legge l'inserimento nella lista. La legge elettorale prevede la possibilit\u00e0 per altri candidati \u2014 al di fuori dei due partiti principali \u2014 di formare una propria lista raccogliendo un numero sufficiente di firme a loro sostegno. Tuttavia, nel corso dell'intera storia degli Stati Uniti, non si \u00e8 mai dato il caso che un candidato presidenziale indipendente sia riuscito ad assicurarsi un posto sulla lista elettorale presidenziale secondo questa procedura.\nUn ultimo sistema per potersi presentare alle elezioni presidenziali consiste nel fare iscrivere il proprio nome nella lista al momento del voto elettorale. Questa opzione viene utilizzata dai votanti per esprimere il proprio dissenso verso i candidati ufficiali, scrivendo nomi ridicoli come Topolino o Dart Fener. In ogni caso, nessun candidato di tale fattispecie (indicato come \"write-in\") ha mai vinto un'elezione presidenziale negli Stati Uniti.\nLo scenario 1824.\nIl cosiddetto \"scenario 1824\", che prende il nome dalle elezioni presidenziali del 1824, si presenta qualora nessuno dei candidati ottenga un numero di voti elettorali (grandi elettori) sufficiente per vincere le elezioni, che dal 2017 \u00e8 di almeno 270. Questo pu\u00f2 accadere in due modi: o nel caso in cui pi\u00f9 di due candidati ottengano voti elettorali e nessuno raggiunga il 50%, o nel caso in cui i due candidati principali conseguano ciascuno esattamente la met\u00e0 del \"plenum\" dei voti elettorali, che \u00e8 attualmente 538. Se i concorrenti ottengono 269 voti ciascuno, significa che nessuno dei due ha raggiunto il \"numero magico\"; pertanto occorre procedere in un altro modo. Se nessun candidato raggiunge la maggioranza dei voti elettorali, presidente e vicepresidente vengono scelti in base ai dettami del XII emendamento. Il presidente \u00e8 scelto dalla Camera dei Rappresentanti fra i tre candidati che hanno ricevuto pi\u00f9 voti, ma in questa votazione si vota per Stati: i rappresentanti di uno stesso Stato dispongono, collettivamente, di un solo voto. Un secondo ballottaggio per la scelta del vicepresidente si tiene al Senato, con un voto per ogni senatore.\nNelle elezioni del 1824 ben quattro candidati ricevettero voti nel collegio elettorale: Andrew Jackson ricevette la maggioranza relativa dei voti elettorali espressi, ma non quella assoluta, e la Camera dei Rappresentanti scelse il suo sfidante John Quincy Adams in un ballottaggio a tre con anche William Harris Crawford. Il 1824 rappresenta l'unico esempio di applicazione del XII emendamento per le elezioni presidenziali. In tutte le altre elezioni presidenziali, vi \u00e8 sempre stato un candidato che ha raggiunto la maggioranza assoluta dei voti elettorali espressi.\nTendenze elettorali.\nNegli ultimi decenni, uno dei candidati presidenziali nominati dai partiti democratico e repubblicano \u00e8 quasi sempre stato un presidente in carica oppure un precedente o attuale vicepresidente. Di fatto, le elezioni del 2008 sono state una competizione aperta: per la prima volta dal 1952 e per la seconda volta soltanto dal 1928, n\u00e9 un vicepresidente, n\u00e9 il presidente in carica sono stati i candidati nominati da uno dei due partiti principali.\nNegli anni in cui i candidati nominati dai tre partiti principali non rientravano nelle file dei presidenti o vicepresidenti, la scelta \u00e8 ricaduta su governatori o membri del Senato almeno fino al 2016, quando venne designato come candidato ufficiale del Partito Repubblicano Donald Trump, che non aveva mai ricoperto alcun incarico politico in precedenza. Prima di lui, l'ultimo candidato dei partiti a non avere ricoperto tale incarico fu il generale Dwight D. Eisenhower, che vinse la nomina per il Partito Repubblicano e divenne presidente nel 1952.\nIl successo elettorale degli anni pi\u00f9 recenti ha favorito i governatori degli stati federali. Tra gli ultimi sei presidenti (Jimmy Carter, Ronald Reagan, George H. W. Bush, Bill Clinton, George W. Bush e Barack Obama), soltanto Bush padre e Obama non erano mai stati governatori. Geograficamente, tutti questi presidenti provenivano o da uno Stato molto grande (California, Texas), o da uno Stato a sud della linea Mason-Dixon e a est del Texas.\nPrima della vittoria di Barack Obama nel 2008, l'ultimo senatore in carica a essere eletto presidente degli Stati Uniti era stato John F. Kennedy del Massachusetts, nel 1960. Oltre a Obama e Kennedy, l'unico altro senatore in carica in grado di vincere un'elezione presidenziale \u00e8 stato Warren G. Harding nel 1920, mentre i candidati del partito di maggioranza, senatori Andrew Jackson (1824), Lewis Cass (1848), Stephen A. Douglas (1860), Barry Goldwater (1964), George McGovern (1972), Walter Mondale (1984) e Bob Dole (1996) persero tutti quanti la competizione elettorale."}
{"id": "393288", "revid": "72396", "url": "https://it.wikipedia.org/wiki?curid=393288", "title": "Vladimir Zworykin", "text": ""}
{"id": "393289", "revid": "124831192", "url": "https://it.wikipedia.org/wiki?curid=393289", "title": "Serge Voronoff", "text": "Biografia.\nA 13 anni si iscrive in un istituto umanistico con un corpo docente d'avanguardia, tra cui spicca un professore francese che tiene i corsi nella sua lingua.\nSi fa notare per la sua intelligenza, ma il clima politico e sociale si intorbidisce con l'assassinio dello Zar Alessandro II avvenuto il 1\u00ba marzo 1881 e da un crescente antisemitismo.\nIl suo avvenire in Russia si fa incerto perch\u00e9 ebreo e gi\u00e0 condannato a 15 giorni di galera per il possesso e la lettura di materiale illegale.\nNel 1885 si trasferisce a Parigi deciso a farsi notare, si iscrive alla facolt\u00e0 di medicina ed assiste di persona alle lezioni del grande Charcot, dal 1890 al 1893 diventa assistente del chirurgo Jules-\u00c9mile P\u00e9an.\nAlla fine del 1895, con una autorizzazione speciale viene naturalizzato francese.\nLa svolta per lui avviene quando il Chediv\u00e8 d'Egitto, chiede al suo maestro P\u00e9an il nome di un suo allievo capace per modernizzare la chirurgia egiziana: la scelta cade su di lui e nel 1896 parte per l'Egitto, dove rimarr\u00e0 per 14 anni. Grazie a lui fu organizzato nel 1902 il primo congresso egiziano di medicina e nel 1909 fu fondata la rivista \"La presse medicale d'Egypte\". Nel 1910 abbandona la comunit\u00e0 del Cairo, divorzia dalla prima moglie Marguerite L\u00e8onie Carline Barbe, ritorna a Marsiglia e trascorre un breve periodo di soggiorno a Nizza dove si esercita nella clinica Sainte-Marguerite con esperimenti su animali.\nNel 1912 si trasferisce a New York per alcuni mesi nella clinica di Alexis Carrel, premio Nobel per la medicina del 1912, esperto di trapianti d'organi e di innesti cutanei.\nQuesta esperienza sommata alle sue competenze gli permisero di tornare in Europa e aprire un laboratorio tutto suo a Cagnes-sur-mer per proseguire i suoi esperimenti sugli animali.\nTra i moltissimi esperimenti si ricorda il suo il primo trapianto di ovaie su una pecora effettuato con successo. Tra le molte esperienze di innesti chirurgici, ebbe modo di elaborare le sue teorie sulla ghiandola tiroide.\nNel 1913, affrontando il caso di Jean G., affetto da cretinismo, Voronoff si convince che il suo cervello \u00e8 normale, ma che il paziente \u00e8 destinato a restare un idiota perch\u00e9 le cellule del suo cervello non possono funzionare senza l'ormone secreto dalla ghiandola tiroide.\nSi consulta con i genitori e alla fine si decide di innestargli le ghiandole prelevate da \u201cun deposito naturale di pezzi di ricambio\u201d, uno scimpanz\u00e9.\nL'operazione, effettuata da una \u00e9quipe di 19 medici presenti come testimoni, ha per scopo l'innesto della tiroide di uno scimpanz\u00e9 e si conclude con successo.\nDal 1925 condusse molti esperimenti nel palazzo detto \"Castello Voronoff\" a Grimaldi di Ventimiglia, dove poi visse con la giovane terza moglie Gerty. Nel 1939 fu costretto a recarsi negli Stati Uniti; rientr\u00f2 in Europa dopo la fine della guerra. Mor\u00ec a Losanna il 3 settembre 1951, all'et\u00e0 di ottantacinque anni, per le conseguenze di una caduta nella vasca da bagno. Fu sepolto nella sezione ebraica del cimitero Caucade di Nizza.\nCanzoni.\nCuriosamente, Voronoff \u00e8 citato nel testo della canzone \"Il siero di Strokomogoloff\", scritto da Leo Chiosso su musica di Fred Buscaglione, portata al successo in Italia dallo stesso Buscaglione alla fine degli anni cinquanta.\nGiocando sull'assonanza con Strokomogoloff, Chiosso us\u00f2 come \"testimonial\" del siero diversi personaggi russi sufficientemente noti al pubblico italiano dell'epoca: oltre a Voronoff, F\u00ebdor Michajlovi\u010d Dostoevskij (autore del romanzo \"I fratelli Karam\u00e0zov\") Nikolaj Rimskij-Korsakov, Michele Strogoff.\nIl brano elenca scherzosamente le molteplici propriet\u00e0 di una pozione portentosa in grado di risolvere non solo i problemi di salute e i difetti estetici, ma anche i guai d'amore e la mancanza d'ispirazione degli artisti. Nella canzone di Chiosso, Voronoff, pur insinuando che il siero del concorrente non sia un elisir di lunga vita, ne consiglia l'assunzione per favorire il processo digestivo.\nVoronoff viene citato anche nel brano di Miscel (Michele Cimato) \"Il paese della Giovent\u00f9\" dove si canta di un vecchio cinese alla ricerca della giovent\u00f9 eterna.\nIl celebre poeta romanesco Trilussa compose il sonetto \"La scoperta di Voronoff\", dedicata al medico russo.\nCuriosit\u00e0.\nSi dice che egli abbia elaborato anche una pietanza come soluzione per ritardare la vecchiaia e riaccendere le energie giovanili: un filetto di bovino sfumato con cognac e servito con salse, riconosciuto poi come \"Filetto alla Voronoff\".\nIn suo onore \u00e8 stato inventato un cocktail chiamato Monkey Gland."}
{"id": "393290", "revid": "1529788", "url": "https://it.wikipedia.org/wiki?curid=393290", "title": "Edgar Wallace", "text": "Assieme ad Arthur Conan Doyle e Agatha Christie \u00e8 considerato un maestro della letteratura gialla e in particolare del poliziesco, il genere letterario che fior\u00ec in Inghilterra e negli Stati Uniti nel primo quarto del Novecento.\nWallace ha scritto 175 romanzi, 24 drammi e numerosi articoli giornalistici. Oltre 160 film hanno preso spunto dalle sue storie. Inoltre \u00e8 stato tra gli sceneggiatori del film \"King Kong\" del 1933.\nBiografia.\nRichard Horatio Edgar Wallace nacque il primo aprile 1875 a Greenwich, 7 Ashburnam Grove. I suoi genitori erano Richard Horatio Edgar, attore di teatro, e Mary Jane Richards. A causa di problemi lavorativi e , il 9 aprile la madre affida il figlio alla famiglia Freeman, a Billingsgate, decidendo di vederlo solamente per quattro anni. Tuttavia questo non incise molto sull'infanzia di Edgar che anzi fu piuttosto felice, grazie soprattutto al duro impegno della sorellastra Clara che diverr\u00e0 per lui come una seconda madre. George Freeman, il padre adottivo, diede al figlio una buona educazione scolastica. Edgar eredit\u00f2 dal vero genitore la carnagione scura e l'estroversione; tuttavia sia mentalmente sia letteralmente egli cerc\u00f2 di dimenticare o di allontanare la figura dalla sua vita. Durante l'adolescenza Edgar intraprese molti lavori e fu, con ardore ma senza esagerare, un tifoso delle corse ippiche. Nel 1894 si fidanz\u00f2 con Edith Anstree, una ragazza di Deptford da cui poi cerc\u00f2 di fuggire senza affrontare il problema opportunamente, non volendo offendere i sentimenti della ragazza. Nello stesso anno Edgar and\u00f2 a combattere nell'esercito britannico in Sud Africa. Trov\u00f2 la vita bellica poco attraente. Combattere era difficile per le sue gambe e per le sue orecchie e infatti non fece mai esercizio fisico per tutta la sua vita. Venne trasferito cos\u00ec al Royal Army Medical Corps e il lavoro fu meno difficile, ma pi\u00f9 sgradevole. Infine arriv\u00f2 al Press Corps, dove trov\u00f2 finalmente il suo giusto mestiere.\nDal 1898 Edgar Wallace fu corrispondente di guerra per il \"Daily Mail\" durante la Guerra Boera. Qui conobbe l'autore e poeta Rudyard Kipling che ammirer\u00e0 notevolmente.\nCon Edith Anstree lontano dalla sua vita e dai suoi pensieri, Edgar conobbe Ivy Maude Caldecott, una delle sue pi\u00f9 avide lettrici, che spos\u00f2 nel 1900. I due si trasferirono presto in una grande casa al 6 di Tressilian Crescent, Brockley, dove vissero per circa trenta anni; una targa commemorativa lo ricorda sulla facciata dell'abitazione. Disse che la casa gli piaceva per via del giardino sul retro che poteva lasciarlo fuggire dai creditori. Quello stesso anno Ivy partor\u00ec Eleanor Clare Hellier Wallace, la loro prima figlia, ed Edgar conobbe il finanziere Harry F. Cohen. Nel 1902, con la complicit\u00e0 di quest'ultimo, il futuro scrittore scrisse un articolo riguardante il generale Kitchener sulla firma del trattato di pace della guerra anglo-boera. Impressionato notevolmente, Cohen nomin\u00f2 Edgar Wallace direttore del Rand Daily Mail con uno stipendio di 2.000\u00a0\u00a3 all'anno.\nSuperstiziosamente Edgar Wallace vedeva ogni \"economizzazione\" . Improvvisamente in meno di 24 ore Eleanor mor\u00ec di meningite a due anni. Scossi dallo shock e dal grandissimo dolore Edgar e Ivy finirono per indebitarsi ed egli venne licenziato. La morte della loro bambina caus\u00f2 in Ivy un profondo odio verso Johannesburg dove soggiornavano. Edgar vendette quindi la casa nella citt\u00e0 sudafricana e, caricati velocemente i bagagli su una nave, part\u00ec con la moglie alla volta della Gran Bretagna, tenendola per\u00f2 all'oscuro sulla loro situazione finanziaria. Quando sbarcarono Edgar Wallace aveva in tasca solo 12 scellini.\nNel 1903 un altro fatto sconvolse profondamente Edgar Wallace: Polly, la madre che lui non aveva mai visto, gravemente malata e anziana si present\u00f2 al figlio sperando in un'assistenza sanitaria. Era a conoscenza dell'illustre carriera che egli aveva intrapreso nel 1890, ma nessuno sapeva che la povera donna si era impoverita molto. Ancora in lutto per Eleanor e preoccupato per la sua situazione finanziaria, Edgar Wallace diede solo qualche soldo alla madre e, con insolita durezza, la cacci\u00f2 via. Polly and\u00f2 a Bradford dove ebbe un collasso e mor\u00ec nel Bradford Infirmary. Il figliastro, Henry William Donovan, le pag\u00f2 la sepoltura. Quando Ivy, che era fuori di casa al momento della visita, venne a sapere dell'accaduto rimprover\u00f2 il marito per l'eccessiva durezza avuta nei confronti della madre. Solitamente una persona generosa, Edgar Wallace promise che presto avrebbe aiutato la povera donna, ignaro della sua morte.\nIl primo evento fu la seconda gravidanza di Ivy nel 1904 che le provoc\u00f2 molta ansia e stress. Poi, dal 1904 al 1905 Edgar and\u00f2 come corrispondente nella Guerra russo-giapponese. Nei Balcani incontr\u00f2 spie inglesi e russe che furono fonte d'ispirazione per alcuni romanzi. Torn\u00f2 in Gran Bretagna con gi\u00e0 in testa l'idea di \"I quattro giusti\", il primo romanzo prototipo degli odierni thriller, narrante la storia di quattro che uomini che uccidono in nome della giustizia. Fece appena in tempo a vedere suo figlio Bryan Edgar Wallace, perch\u00e9 i due poi partirono per il Sud Africa. Per pubblicare il libro Edgar dovette inventarsi una casa editrice, la Tallis Press. Mise in palio 1.000\u00a0\u00a3 per chi avesse indovinato il metodo usato per assassinare le persone nel suo romanzo. Non disponendo di una tale somma Edgar Wallace chiese un prestito a Harmswroth che rifiut\u00f2 prontamente.\nEntusiasta, ma senza alcuna sostanziale capacit\u00e0 gestionale, Edgar commise un errore ancor pi\u00f9 grave: non riusc\u00ec ad includere nel concorso la clausola che limitava i premi solamente ai primi tre classificati. Edgar si ritrov\u00f2 cos\u00ec a dover pagare ogni persona che sarebbe riuscita a indovinare la soluzione. Si accorse cos\u00ec di non poter disporre della somma sufficiente per pagare tutti, ma se avesse tolto il concorso avrebbe peggiorato la situazione, perch\u00e9 per molte persone anche solo 250\u00a0\u00a3 potevano significare molto.\nNel 1907 Edgar Wallace viaggi\u00f2 in Congo per vedere come il re sfruttava i suoi sudditi. Nello stesso anno Ivy rimase incinta ancora una volta e ci\u00f2 le procur\u00f2 molta ansia, perch\u00e9 Bryan aveva due anni. Sempre nello stesso anno ci furono due denunce al Daily Mail, ma Edgar non rimase direttamente coinvolto. Al ritorno dal Congo, a causa di questa situazione, venne congedato da Harmsworth. Ivy, che nel frattempo era riuscita a conoscere la situazione finanziaria familiare, partor\u00ec Patricia, ma il matrimonio si stava lentamente disgregando. Ancora una volta Edgar trov\u00f2 una nuova opportunit\u00e0 nella signora Isabel Thorne che curava una rivista minore. La Thorne gli affid\u00f2 l'incarico di scrivere una serie di romanzi aventi lo stesso protagonista. Nacque cos\u00ec nel 1909 il personaggio di Sanders, il governatore di una colonia in Africa occidentale che non esita ad utilizzare la forza bruta per imporre il dominio britannico sulle rive di un grande fiume.\nDal 1908 al 1918 Edgar Wallace scrisse tantissimi libri per soddisfare i suoi creditori, producendo alcuni dei suoi capolavori. Instaur\u00f2 anche una profonda amicizia con sua nipote Grace Donovan, amicizia che durer\u00e0 tutta la vita, e verr\u00e0 anche a sapere della morte della madre, incolpandosi per ci\u00f2 e diventando molto stressato. Ivy rimase incinta ancora nel 1915 e l'anno seguente nacque Michael Blair Wallace. Edgar nel frattempo instaur\u00f2 un intimo rapporto con Violet King, la sua nuova segretaria di 15 anni, rapporto che lo porter\u00e0 al divorzio nel 1918. Ormai con Ivy e i bambini lontani da casa, trasferiti a Tunbridge Wells, Edgar spos\u00f2 Violet nel 1921. Due anni dopo nacque Penelope, la loro unica figlia, che render\u00e0 molto felice lo scrittore e lo avviciner\u00e0 sempre pi\u00f9 alla seconda moglie. Questa fiducia personale lo porter\u00e0 a scrivere ancor pi\u00f9 intensamente dei romanzi.\nLa sua produzione \u00e8 spesso paragonata a quella di altri autori molto prolifici, come Isaac Asimov. Si dice, secondo la testimonianza di Sir Patrick Hastings che fu suo ospite, che scrisse il libro The Devil Man in un weekend. La figura di Edgar Wallace compare cos\u00ec in alcuni libri di Stephen King, come in \"La cadillac di Dolan\" incluso nella raccolta \"Incubi &amp; deliri\" (1993) e anche nel saggio \"\" (2000). Si dice che Wallace sia stato anche il primo scrittore di gialli britannico ad utilizzare come protagonisti dei normali poliziotti e non dei brillanti investigatori dilettanti. Tuttavia i pochi \"eroi\" che sono comparsi in pi\u00f9 romanzi tendono a non avere legami con libri della stessa serie, quindi non c'\u00e8 continuit\u00e0 fra un episodio e quello seguente.\nAll'inizio di questo periodo prolifico la vita di Wallace venne sconvolta da un fatto terribile, la morte di Ivy. Le fu diagnosticato un tumore al seno nel 1923 e scrisse una lettera di aiuto all'ex marito che all'inizio non cap\u00ec la gravit\u00e0 della situazione a causa della confusione mentale che aveva la donna. Sebbene inizialmente la rimozione del tumore ebbe esito positivo, nel 1925 il male divenne terminale. Per non farlo preoccupare Ivy fece sempre credere all'ex marito di avere solo una leggera infezione al torace. Assistita da Bryan, il primo figlio, Ivy Wallace mor\u00ec nel 1926.\nPochi mesi dopo il lutto Edgar raggiunse finalmente l'apice della sua carriera e una grandissima ricchezza. Lo scrittore non era solo un romanziere, bens\u00ec anche commediografo ed \u00e8 provato che molte commedie hanno fatto guadagnare all'autore molto di pi\u00f9 di alcuni romanzi famosissimi.\nOltre al ciclo de \"I giusti\" un'altra sua creazione fu Mr J.G. Reeder, detective dall'aspetto trascurabilissimo e apparentemente innocuo, ma dotato della capacit\u00e0 di prevedere e capire sempre quello che pensano o hanno pensato i suoi avversari grazie alla sua \"mente criminale\" posta fortunatamente al servizio della polizia.\nLavor\u00f2 molto in America per i giornali e per il cinematografo; scrisse il soggetto di \"King Kong\" del 1933, morendo durante la lavorazione del film e per questo motivo il suo effettivo contributo alla stesura definitiva del copione \u00e8 oggetto di controversie.\nTent\u00f2 anche la politica: si candid\u00f2 al Parlamento, ma non venne eletto.\nEra nervosissimo: fumava 80 sigarette e beveva 40 tazze di t\u00e8 al giorno. Iniziava e finiva un romanzo in un week-end e si dice che cre\u00f2 in due giorni e mezzo una commedia che fu uno dei suoi maggiori successi. Per quanto scrivesse ininterrottamente e con una facilit\u00e0 miracolosa, quando mor\u00ec aveva pi\u00f9 debiti che crediti.\nIn tutti gli anni di scrittura, risultano alcuni libri incompleti che sono: nel 1929 \"The cat Burglar, Fighting snub reilly, The governor of Chi-Foo, The little green man\" e nel 1934 \"The woman from the east\" e (senza data) \"The sooper and others\".\nAlcuni libri sono stati rielaborati da Robert Curtis: nel 1933 \"The green pack\", nel 1935 \"The man who changed his name\" e \"The mouthpiece\", nel 1936 \"Sanctuary island, Smoky cell e The table\". \nAdattamenti.\nDai romanzi di Edgar Wallace sono stati tratti svariati film.\nA cavallo tra gli anni cinquanta e settanta del XX secolo, diversi suoi racconti e romanzi sono stati fonte d'ispirazione, a volte molto vaga, di film prodotti in Germania, contribuendo a creare nel pubblico tedesco la passione per il giallo."}
{"id": "393291", "revid": "37401", "url": "https://it.wikipedia.org/wiki?curid=393291", "title": "Miguel de Unamuno", "text": "Fu anche, dal 1931 al 1933, membro del Congresso dei Deputati, la camera bassa spagnola, eletto nella circoscrizione di Salamanca.\nBiografia.\nI primi studi.\nMiguel de Unamuno y Jugo nasce a Bilbao in Calle de la Ronda (n.16), nel \"casco viejo\" (\"centro storico\") del capoluogo biscaglino. \u00c8 il terzo figlio del commerciante F\u00e9lix de Unamuno (originario di Bergara), che aveva raccolto una piccola fortuna in Messico (morir\u00e0 nel 1870), e della cugina di quest'ultimo, Salom\u00e9 de Jugo. Conclusi gli studi al Colegio de San Nicol\u00e1s, tra il 21 febbraio e il 2 maggio del 1874, all'et\u00e0 di dieci anni, Miguel de Unamuno \u00e8 testimone oculare dell'assedio di Bilbao durante la terza guerra carlista (moltissimi ricordi di questo episodio confluiranno nel suo primo romanzo, \"Paz en la guerra\").\nNell'ottobre del 1875 comincia il \"bachillerato\" (la scuola secondaria di Spagna). Quando Antonio C\u00e1novas del Castillo abol\u00ec i \"fueros\" della provincia basca, Unamuno invi\u00f2 insieme ad alcuni compagni una lettera non firmata ad Alfonso XII, da poco re di Spagna, intrisa di misticismo patriottico.\nIn qualit\u00e0 di membro della Congregaci\u00f3n de San Luis Gonzaga (della cui giunta direttiva diventer\u00e0 in seguito segretario), si riunisce tutte le domeniche nella Plazuela de la Encarnaci\u00f3n di Achuri (un quartiere di Bilbao). Erano tempi in cui il futuro romanziere si lasciava accarezzare dall'idea di una vita di santit\u00e0, sogno interrotto dall'incontro con la coetanea Concepci\u00f3n (Concha) Liz\u00e1rraga: i due in breve si fidanzano. Verso i quindici anni legge Antonio de Trueba, Jos\u00e9 Zorrilla, Jules Verne, Alonso de Ercilla, Jaime Balmes, Juan Donoso Cort\u00e9s e Ossian: i primi tentativi letterari sono indirizzati all'imitazione di quest'ultimo. Il pi\u00f9 rilevante incontro letterario \u00e8 per\u00f2 con Benito P\u00e9rez Gald\u00f3s, in cui Unamuno dir\u00e0 poi di aver trovato \"l'essenza del liberalismo spagnolo\". Conclude il \"bachillerato\" nel 1880.\nAll'universit\u00e0.\nNel settembre del 1880 appare su \"El Noticiero Bilba\u00edno\" il suo primo articolo, intitolato \"La uni\u00f3n hace la fuerza\" (\"La unione fa la forza\"). Nello stesso anno si trasferisce nella capitale, per studiare filosofia e letteratura all'Universidad Central de Madrid, concludendo gli studi, con il massimo dei voti, nel 1883. \u00c8 in questo periodo che smette gradualmente di essere un cattolico praticante, \"nel cristallino tentativo di rintracciare lo spirito cristiano sotto la lettera cattolica\" (come afferm\u00f2 poi). Smette di andare a messa un giorno di Carnevale (come si ricava dai suoi ricordi) e si lancia nello studio della filosofia: impara il tedesco leggendo Hegel (uno dei pensatori in assoluto pi\u00f9 influenti su Unamuno), studia Spencer e continua a interessarsi della questione religiosa, che ebbe sempre importanza fondamentale tra i suoi interessi di studioso. Sempre nel periodo madrileno legge i rappresentanti del krausismo (una corrente filosofica che faceva riferimento al pensiero del filosofo Karl Krause e che ebbe larga risonanza in Spagna) e Francisco Navarro Villoslada, saggista originario di Viana, che divenne una sorta di bibbia del \"vasquismo\" unamuniano, in particolare con la sua \"Amaya\". Il 20 giugno del 1884 la sua tesi dottorale, dal titolo \"Cr\u00edtica del problema sobre el origen y prehistoria de la raza vasca\", ottiene un \"sobresaliente\": in essa propone argomentazioni contrarie a quelle classiche del nazionalismo basco, che propugnava l'idea di una razza basca mai contaminata da altre razze. Tra i professori universitari che maggiore influenza ebbero su Unamuno vi \u00e8 Marcelino Men\u00e9ndez Pelayo.\nNel 1885, \u00e8 professore \"ad interim\" di latino in un istituto di Bilbao, ruolo che ricoprir\u00e0 fino all'anno accademico 1890-'91. In quel periodo d\u00e0 anche lezioni private di latino, psicologia, logica, etica, retorica, poetica e matematica. Un allievo norvegese lo introduce a Ibsen e a Kierkegaard, autori cui rimarr\u00e0 per sempre legato. Unamuno prepara inoltre diversi concorsi e, nel 1886, avvia una prima opera filosofica, \"Filosof\u00eda l\u00f3gica\", ancora impostata su un positivismo radicale. La madre e la fidanzata lo inducono in questa fase a ritornare a messa. Tra il 1885 e il 1886 pubblica in \"Revista Vizcaya\" l'articolo \"Del elemento alien\u00edgena en el idioma vasco\" e su \"El Noticiero Bilba\u00edno\" l'articolo \"Guernica\" e un primo racconto, \"Ver con los ojos\". Avvia anche una collaborazione con \"El Norte de Bilbao\". Nello stesso periodo, ha una prima esperienza come autore di teatro (\"El custi\u00f3n del galabasa\" o \"El pleito de la calabaza\"). Frequenta l'atelier del pittore Lecuona, dove si esercita al disegno e alla pittura e dove conosce Antonio de Trueba.\nNel 1888 partecipa al concorso per la cattedra di psicologia, logica ed etica dell'Istituto di Bilbao, ma senza esito. E senza esito \u00e8 la partecipazione al concorso ad una cattedra di lingua basca, offerta dalla Diputaci\u00f3n de Vizcaya, cui partecipano anche Sabino Arana Goiri e Resurrecci\u00f3n Mar\u00eda de Azkue (quest'ultimo si aggiudica il posto, mentre Unamuno arriva secondo). Nel 1889 traduce dal tedesco i \"Reiseskizzen aus Biscaya\" di Wilhelm von Humboldt (\"Bocetos de un viaje a trav\u00e9s del Pa\u00eds Vasco\"): la traduzione viene pubblicata sulla rivista \"Euskal-Erria\" (tomo XX).\nNel 1889 sospende la preparazione di altri concorsi e, con il supporto economico di uno zio, si reca in Italia, dove visita Firenze, Roma, Napoli e Milano e dove conosce l'arte del Beato Angelico, di Benvenuto Cellini e di Giambologna. Passa poi per Marsiglia, Ginevra, Lione e Parigi, dove si celebra la \"Exposition Universelle\" e si inaugura la Torre Eiffel, dal cui ultimo piano contempla la citt\u00e0.\nL'adesione al socialismo.\nIl 31 gennaio del 1891 si sposa con Concha Liz\u00e1rraga. In maggio torna a Madrid, per prepararsi per il concorso alla cattedra di greco dell'Universit\u00e0 di Salamanca, che ottiene. Aspirante alla stessa cattedra (ma all'Universit\u00e0 di Granada) \u00e8 \u00c1ngel Ganivet, con cui Unamuno fa amicizia: questo rapporto andr\u00e0 intensificandosi, fino al suicidio di Ganivet nel 1898. Unamuno rivela a Ganivet l'intenzione di illustrare un'edizione della \"Batracomiomachia\", per la quale prepara dei bozzetti. Vinta la cattedra di greco, Unamuno si trasferisce con la moglie a Salamanca. Nel dicembre 1891 i due si trasferiscono in una casa nei pressi del Campo de San Francisco, mentre due anni dopo si trasferiranno in un'altra casa, nei pressi della \"plaza de toros\". Intrattiene a Salamanca rapporti con Luis Maldonado, Pedro Dorado Montero, Juan y Ram\u00f3n Barco e con il poeta cieco C\u00e1ndido Rodr\u00edguez Pinilla.\nIl 3 agosto 1892 nasce a Bilbao il primo figlio della coppia, Fernando (gli altri figli nasceranno a Salamanca). Prosegue nel frattempo la sua attivit\u00e0 di pubblicista: continua a collaborare con i periodici di Bilbao e avvia a scrivere per quelli salmantini: \"La libertad\" (che a tratti diriger\u00e0), \"El Diario de Salamanca\", \"El Fomento de Salamanca\" (quest'ultimo di tendenze repubblicane).\nNel 1892, la Real Academia Espa\u00f1ola convoca un concorso, cui Unamuno partecipa con il saggio \"\", su cui lavora fino al 1894. Dedicato al \"Poema de mio Cid\", rimarr\u00e0 inedito fino al 1977. Nel febbraio 1895 l'Accademia concede il premio a Ram\u00f3n Men\u00e9ndez Pidal, che riceve 19 voti (Lomba y Pedraja un voto, Unamuno nemmeno uno). Secondo Juli\u00e1n Mar\u00edas, la delusione di Unamuno fu assai forte e lo indirizz\u00f2 verso forme di scrittura diverse dal saggio accademico.\n del 1894 aderisce al socialismo, entrando nella Agrupaci\u00f3n Socialista de Bilbao e collabora al settimanale \"Lucha de clases\" di Bilbao, per poi abbandonare il PSOE nel 1897, anno in cui lo coglie una profonda depressione spirituale e personale, che sar\u00e0 oggetto prediletto degli studi unamuniani futuri.\nNel 1895 pubblica dei saggi sulla rivista madrilena \"La Espa\u00f1a Moderna\" che formeranno \"En torno al casticismo\": in essi introduce il concetto di \"intrahistoria\" e insiste sulla necessit\u00e0 di un cambio di rotta per una Spagna a suo giudizio corrosa dalla restaurazione borbonica con il suo protezionismo culturale. Nel 1896 pubblica \"La crisis del patriotismo\". In esso scrive che il vero sentimento patriottico sorger\u00e0\nSempre in questo periodo, appaiono cinque suoi articoli sulla rivista tedesca \"Der Sozialistische Akademiker\", tra cui \"Die erste Bedingung einer wahrhaft freien Arbeit\", \"Einleitung zu einigen Betrachtungen \u00fcber die b\u00fcrgerliche Erziehung\", \"Der absolute Wert des Menschen und die Krankheit des Jahrhunderts\" (\u201cIl valore assoluto dell'uomo e la malattia del secolo\u201d) e \"Die Triebkr\u00e4fte in der sozialistischen Bewegung\". I socialisti tedeschi, dunque, riconoscono rapidamente in Unamuno il ruolo di \"maestro della giovent\u00f9\", anzi \u00e8 insolitamente rapida l'iniziativa della redazione di \"Der Sozialistische Akademiker\" di contattarlo, visto che \u00e8 passato solo un mese dalla sua adesione al partito (la prima lettera della redazione a Unamuno \u00e8 del novembre 1894).\nRettore a Salamanca.\nIl 1\u00ba ottobre del 1900 Unamuno pronuncia il discorso di inaugurazione dell'anno accademico. Sempre nel 1900 (lo stesso anno in cui in Spagna, per la prima volta, per iniziativa del ministro Antonio Garc\u00eda Alix, viene istituito uno specifico Ministerio de Instrucci\u00f3n P\u00fablica), Unamuno \u00e8 nominato rettore dell'Universit\u00e0 di Salamanca, in sostituzione di Mam\u00e9s Esperab\u00e9: il 26 ottobre di quell'anno, la regina di Spagna Maria Cristina d'Austria firma per il pensionamento dei vecchi rettori (Alix aveva introdotto il pensionamento forzoso ai 70 anni ed Esperab\u00e9 era nato nel 1830) e per l'immissione in carica dei nuovi.\nA partire dal 1913 si moltiplicano gli ammiratori tedeschi che si offrono di tradurre Unamuno al tedesco, tra cui l'ebreo Paul Adler, che richiede ad Unamuno \"Del sentimento tragico della vita\" (opera che verr\u00e0 effettivamente tradotta in tedesco solo molto dopo, nel 1925). \u00c8 comunque il contatto con Adler che permette la pubblicazione di \"Das geistige Spanien und Deutschland\" sulla rivista \"Der neue Merkur\", nel maggio del 1915. Anche un tale Alfred Hess tradusse parte di \"Del sentimento\", ma poi scomparve di scena. Un tal Willy von Wartburg, uno svizzero, professore di liceo ad Aarau, ottenne i diritti di traduzione su \"Abel S\u00e1nchez\", che tradusse a partire dal 1921. Ma il pi\u00f9 importante traduttore al tedesco di Unamuno \u00e8 Otto Buek (1873-1966), filosofo neo-kantiano amico di Georg Friedrich Nicolai e allievo di Hermann Cohen.\nL'esilio.\nNel 1914, il Ministro della Pubblica Istruzione lo destituisce dall'incarico di rettore per ragioni politiche: ci\u00f2 trasforma Unamuno in simbolo dell'opposizione liberale. Nel 1920, \u00e8 eletto dai suoi colleghi decano della Facolt\u00e0 di Lettere e Filosofia. Viene condannato a diciassette anni di prigione per insulti al re Alfonso XIII, ma la sentenza non viene eseguita. Nel 1921, \u00e8 nominato vicerettore. I suoi costanti attacchi al re, al dittatore Primo de Rivera e al suo ministro e governatore di Barcellona Severiano Mart\u00ednez Anido, al generale Mola, provocano una nuova destituzione e l'esilio a Fuerteventura (febbraio del 1924). Il 9 luglio gli viene concessa l'amnistia, che Unamuno per\u00f2 rifiuta, autoesiliandosi in Francia: inizialmente si reca a Parigi e, poco dopo, a Hendaye, nella Vasconia francese. Di qui riprende gli attacchi a Primo de Rivera, il quale tenta persino, senza effetto, di farlo allontanare dalle autorit\u00e0 francesi. Ci\u00f2 fino al 1930, anno in cui viene meno il regime. Il rientro di Unamuno a Salamanca \u00e8 trionfale.\nLa Repubblica e i franchisti.\nDurante le elezioni del 12 aprile 1931, Unamuno si candida a consigliere comunale nel gruppo repubblicano-socialista e risulta eletto. Il 14 aprile, proclama, dal balcone del Comune di Salamanca, la nascita della Seconda Repubblica spagnola, annunciando una nuova era e la fine di \"una dinastia che ci ha impoverito, svilito e istupidito\". La Repubblica lo reintegra alla carica di rettore dell'Universit\u00e0 salmanticense. \nSi presenta alle elezioni politiche ed \u00e8 eletto deputato alle \"Cortes\" come indipendente. Ma gi\u00e0 poco dopo, inizia in Unamuno un terribile disincanto. Nel 1933, decide di non ricandidarsi. Nel 1934, pone fine alla lunga attivit\u00e0 di docente andando in pensione ed \u00e8 nominato rettore a vita (titolo onorifico) dell'Universit\u00e0 di Salamanca, in cui viene anche creata una cattedra a suo nome. Nel 1935, \u00e8 nominato cittadino onorario della Repubblica. Ma Unamuno, poco sensibile alle onorificenze, esprime pubblicamente le proprie critiche sulla riforma agraria, la politica religiosa, la classe politica, il governo e Aza\u00f1a.\nAll'inizio della guerra civile spagnola, Unamuno appoggia l'Alzamiento nazionalista. Unamuno vede nella sollevazione militare una possibilit\u00e0 di rigenerazione per un paese ormai alla deriva. Quando, il 19 luglio 1936, praticamente la totalit\u00e0 delle autorit\u00e0 salmanticensi vengono sostituite, Unamuno accetta la carica di consigliere offertagli dal nuovo sindaco, il comandante del Valle. \nNell'estate del 1936, lancia un appello agli intellettuali europei perch\u00e9 appoggino i falangisti, indicandoli come ultimo baluardo della civilt\u00e0 occidentale e della tradizione cristiana, ci\u00f2 che causa tristezza e orrore nel mondo. Aza\u00f1a lo destituisce, ma il governo insurrezionale di Burgos lo reintegra. L'entusiasmo per la sollevazione si trasforma prontamente in disinganno, specialmente di fronte al carattere che assume la repressione a Salamanca. Riceve montagne di lettere dalle mogli di amici, di conoscenti e di sconosciuti: le lettere lamentano la ferocia del nuovo regime e gli chiedono di intercedere per i mariti incarcerati e torturati. Alla fine di luglio, i suoi amici salmanticensi Prieto Carrasco (sindaco repubblicano di Salamanca) e Jos\u00e9 Andr\u00e9s y Manso, deputato socialista, erano stati assassinati, e cos\u00ec il suo alunno prediletto, il rettore dell'Universit\u00e0 di Granada Salvador Vila. In carcere si trovavano, poi, diversi intimi amici di Unamuno: il dottor Filiberto Villalobos e il giornalista Jos\u00e9 S\u00e1nchez G\u00f3mez (quest'ultimo in attesa di essere fucilato). Un altro suo amico, il pastore protestante Atilano Coco, era minacciato di morte. All'inizio di ottobre, Unamuno visita Franco per ottenere clemenza per i suoi amici incarcerati, ma \u00e8 tutto inutile.\nUnamuno finisce per pentirsi pubblicamente del suo appoggio alla sollevazione militare. Il 12 ottobre del 1936, durante l'apertura dell'anno accademico, che coincideva con la celebrazione del \"D\u00eda de la Raza\" (Giorno della Razza), nel \"Paraninfo\" (Sala degli Atti) dell'Universit\u00e0, al rettore Unamuno \u00e8 affidato un discorso, che egli onora con delle parole contro l'\"anti-Spagna\". Terminato il discorso ufficiale, Unamuno si lancia, proseguendo a braccio, in una critica durissima del corso preso dalla guerra civile spagnola, sentenziando alla fine: \"Ed ora sento un grido necrofilo e insensato: -Viva la morte!- Ed io che ho trascorso la mia vita a creare paradossi che suscitavano la collera di coloro che non li afferravano, io devo dirvi, come esperto in materia, che questo barbaro paradosso mi ripugna...Questo \u00e8 il tempio dell'intelletto. E io ne sono il sommo sacerdote. Siete voi che profanate il sacro recinto. Voi vincerete perch\u00e9 avete soverchia forza bruta. Ma non convincerete. Perch\u00e9, per convincere, bisogna persuadere. E per persuadere occorre quello che a voi manca: ragione e diritto nella lotta. Io considero inutile esortarvi a pensare alla Spagna. Ho finito\". A ci\u00f2 risponde brutalmente il generale Mill\u00e1n-Astray (che Unamuno aveva inaspettatamente accusato di corruzione), gridando \"A me la Legione\", \"Viva la Morte!\" (motto della \"Legi\u00f3n Espa\u00f1ola\") e \"Abbasso l'intelligenza!\". Unamuno risponde \"Viva la vita!\" (quasi un insulto alla \"Legi\u00f3n\"). Il generale si alza indignato, e Jos\u00e9 Mar\u00eda Pem\u00e1n cerca di sedare gli animi, gridando \"Viva l'intelligenza! A morte i cattivi intellettuali!\". La moglie di Franco, Carmen Polo, prende per il braccio don Miguel e lo accompagna a casa, circondata dalla sua guardia personale. Il giorno stesso, la municipalit\u00e0 si riunisce segretamente ed espelle Unamuno. Il 22 ottobre, Franco firma il decreto di destituzione del rettore Unamuno.\nGli ultimi giorni di vita (dall'ottobre al dicembre del 1936) Unamuno li passa agli arresti domiciliari, in uno stato (secondo le parole di Fernando Garc\u00eda de Cort\u00e1zar) di rassegnata disperazione e solitudine (la moglie era morta nel 1934). Il 20 o il 21 ottobre, in un'intervista ottenuta dal giornalista francese J\u00e9r\u00f4me Tharaud (spesso erroneamente attribuita allo scrittore Nikos Kazantzakis), mantiene il sostegno a Franco e critica le crudelt\u00e0 da ambo le fazioni. Unamuno afferma:\nE pochi giorni dopo (stavolta s\u00ec con Kazantzakis):\nIl 21 novembre, scrive a Lorenzo Giusso:\nMor\u00ec d'infarto nella propria casa di Salamanca il 31 dicembre del 1936, dopo l'abituale \"tertulia\" serale che era solito avere con qualche amico. Nonostante la sua virtuale reclusione, fu esaltato, al funerale, come eroe falangista. In occasione della morte, Antonio Machado scrisse:\nL'opera.\nIl suo pensiero nasce dal contrasto fra le istanze della ragione e quelle della vita in una visione di tragica lotta, senza tregua e senza pace. Cos\u00ec il suo modello ideale \u00e8 la figura di Don Chisciotte, cui dedica il famoso \"Vita di Don Chisciotte e Sancho\" (1905). L'eroe di Cervantes viene da lui inteso come suprema incarnazione dell'idealismo umano, che persegue una meta, ricercata e amata non come termine di possesso, ma come miraggio.\nPersonalit\u00e0 controversa e contraddittoria, \u00e8 sostanzialmente un intellettuale liberale. Nonostante questo, appoggia, agli inizi, la repubblica, ma, a causa del sentimento di delusione dovuto ad alcune scelte del nuovo governo, aderisce, in un primo tempo, al movimento franchista dopo aver sopportato sei anni di esilio (dal 1924 al 1930) per le sue idee repubblicane, ed essersi pi\u00f9 volte scagliato contro il militarismo, da lui considerato sofisticatore del genuino concetto di patria. Rester\u00e0 ben presto deluso anche dal franchismo, una volta resosi conto dei suoi obiettivi totalitari.\nEssendo una personalit\u00e0 importante della cultura internazionale, nonch\u00e9 filosofo e grecista, Unamuno mantiene il suo ruolo di rettore dell'Universit\u00e0 di Salamanca, la pi\u00f9 prestigiosa di Spagna, anche sotto il franchismo, nonostante appoggiasse in modo tiepido il regime.\nAl centro della sua tormentata tematica si pone il problema religioso, di cui parla in \"La mia religione\" (1910), \"Del sentimento tragico della vita\" (1913), \"L'agonia del cristianesimo\" (1925). Svuotando il Cristianesimo di ogni struttura dogmatica, Unamuno si accanisce contro la \"casta sacerdotale\", monopolizzatrice del dogma e mortificatrice del genuino spirito cristiano.\n\"El Rector\", come era conosciuto in Spagna, fu anche importante innovatore del romanzo: attraverso un parallelismo tra la figura dell'autore e Dio, da un lato, e del personaggio e l'uomo, dall'altro, nel suo romanzo \"Nebbia\" del 1914, cerc\u00f2 di alludere al mistero della fede: \"Augusto P\u00e9rez\", il protagonista di quello che Unamuno si rifiuta di chiamare romanzo e per cui inventa il nome \"nivola\", deve infatti alla fine affrontare Unamuno stesso, il suo creatore. A questa impostazione sottende la concezione dell'umanit\u00e0 e della vita come un sogno di Dio. Augusto per\u00f2 si ribella, affermando che \u00e8 in funzione di lui che, in realt\u00e0, il suo creatore esiste.\nUnanumo fu anche poeta di un lirismo rude ed efficace: celebri sono le sue \"Poesie\" (1907) e \"Il Cristo di Vel\u00e1zquez\" (1920).\nFilosofia.\nLa filosofia di Unamuno non ha avuto carattere sistematico. \u00c8, al contrario, un tentativo di negare qualunque sistema e di affermare, sul piano religioso, l'imporsi della fede esclusivamente sulla base della volont\u00e0 disperata di credere, contro ogni evidenza empirica e contro ogni processo razionale. Pur formandosi sull'hegelismo e sulla tradizione razionalista occidentale (che, a cavallo dei due secoli, aveva assunto i caratteri del positivismo), Unamuno \u00e8 indotto, soprattutto alla luce della profonda crisi spirituale del 1897, a rivisitare i luoghi comuni del sistema filosofico occidentale. Il prodotto di questa riflessione \u00e8 un'originalissima analisi del sistema filosofico come genere letterario che abbracci l'intero mondo ad esclusione di un solo \"personaggio\", l'autore del sistema stesso: il sistema \u00e8, dunque, in grado di oggettivizzare le forme della realt\u00e0 ma non \u00e8 affatto in grado di rendere conto della collocazione del suo stesso autore nel piano razionale da esso delineato. Sotto quest'aspetto, non si pu\u00f2 non ravvisare una somiglianza con Feuerbach e, in genere, con la sinistra hegeliana. In giovent\u00f9, Unamuno scrive articoli che denunciano una sua simpatia per il socialismo e, al contempo, una grande preoccupazione per il destino storico della Spagna.\nFu soprattutto l'influenza di pensatori come Harnack a provocare in Unamuno il rifiuto definitivo del razionalismo. Tale abbandono sfocia in modo manifesto in un'importante opera senile, il \"San Manuel Bueno, m\u00e1rtir\", breve racconto sulla vita di un curato di campagna, in cui \u00e8 forte il ricorso alla metafora dei luoghi naturali (caratteristica unamuniana fin dai tempi di \"Paz en la guerra\"): qui, la neve \u00e8 vista cadere sul lago e sulla montagna, la montagna su cui la neve crea forme e paesaggi dalla consistenza incerta, e il lago, in cui si dissolve nella limpida chiarezza del nulla.\nPer quanto Unamuno creda che la morte sia soprattutto la fine biologica di un organismo, vede nella credenza in una vita dopo la morte un elemento indispensabile e quasi sotterraneo al normale scorrere della vita in questa terra. Per molte ragioni, Unamuno \u00e8 considerato un importante anticipatore dell'esistenzialismo che, diversi decenni dopo, sarebbe divenuto di moda nel pensiero europeo.\nLa preoccupazione per il destino storico della Spagna si manifesta in diversi saggi: \"En torno al casticismo\" (1895), \"Vida de Don Quijote y Sancho\" (1905) e \"Por tierras de Portugal y Espa\u00f1a\" (1911).\nDurante la guerra civile e soprattutto a partire dall'agosto del 1936, Unamuno comincia a raccogliere appunti per un libro che non sarebbe arrivato a scrivere e in cui \u00e8 plasmato il suo testamento politico: \"Del resentimiento tr\u00e1gico de la vida. Notas sobre la revoluci\u00f3n y la guerra civil espa\u00f1olas\". Il titolo \u00e8 mutuato dal suo famoso saggio \"Del sentimiento tr\u00e1gico de la vida\" (1913) che, insieme a \"La agon\u00eda del cristianismo\" (1925), rappresenta il suo testo pi\u00f9 eminentemente filosofico.\nTeatro.\nL'opera drammatica di Unamuno \u00e8 stata spesso intesa come strumento per una pi\u00f9 articolata espressione del suo pensiero filosofico. Anche a motivo di ci\u00f2, non ha avuto successo tra il pubblico. L'indagine sulla spiritualit\u00e0 individuale, la fede come \"menzogna vitale\" e il problema della doppia personalit\u00e0 sono alcuni dei temi che pi\u00f9 ricorrono in questo teatro. Vanno ricordate \"La esfinge\" (1898), \"La verdad\" (1899), \"El otro\" (1932). Attualizza la tragedia euripidea in \"Fedra\" (1918) e traduce la \"Medea\" (1933) di Seneca.\nIl teatro unamuniano presenta le seguenti caratteristiche: \u00e8 schematico e spogliato di ogni artificio, e ospita quasi esclusivamente i conflitti e le passioni che affettano i personaggi. Questa austerit\u00e0 \u00e8 direttamente influenzata dal teatro greco classico. Anche la scenografia \u00e8 spoglia, semplificata al massimo.\nCon la simbolizzazione delle passioni e la austerit\u00e0 tanto della parola quanto della scenografia, il teatro unamuniano si collega alle esperienze teatrali europee e apre un cammino che porter\u00e0 al rinnovamento del teatro spagnolo (Ram\u00f3n Mar\u00eda del Valle-Incl\u00e1n, Azor\u00edn e, pi\u00f9 in l\u00e0, Federico Garc\u00eda Lorca).\nNarrativa.\nL'opera narrativa di Unamuno, in ordine cronologico, si compone delle seguenti pubblicazioni:"}
{"id": "393295", "revid": "339392", "url": "https://it.wikipedia.org/wiki?curid=393295", "title": "SWAPO", "text": ""}
{"id": "393299", "revid": "1318658", "url": "https://it.wikipedia.org/wiki?curid=393299", "title": "Era glaciale (disambigua)", "text": ""}
{"id": "393302", "revid": "6923", "url": "https://it.wikipedia.org/wiki?curid=393302", "title": "Storia della Namibia", "text": "La storia della Namibia \u00e8 in gran parte una storia coloniale. La Namibia come Stato indipendente esiste soltanto dal 1990; precedentemente, la zona fu prima colonia tedesca (col nome di Africa Tedesca del Sud-Ovest) e poi (col nome di Africa del Sud-Ovest, e con diverse formulazioni ufficiali) controllata dall'Impero britannico tramite il Sudafrica.\nDall'antichit\u00e0 al XIX secolo.\nSi ritiene che il primo popolo ad abitare quella che oggi si chiama Namibia fosse il popolo San (noti anche come \"boscimani\"). In tempi successivi giunsero nella regione i popoli Nama (o Namaqua) e i Damara. Ancora successivamente (intorno al XIV secolo) giunsero nella zona popoli di origine bantu, gli Ovambo e gli Herero.\nIl deserto del Namib costitu\u00ec un ostacolo notevole all'esplorazione ed espansione europea della zona. I primi viaggiatori, commercianti e cacciatori del vecchio continente raggiunsero le coste della Namibia nel XVI secolo. Si trattava soprattutto di portoghesi, che, nei due secoli successivi, furono gradualmente sostituiti da olandesi. Nel 1878 il Regno Unito prese possesso della zona di Walvis Bay, annettendola alla Colonia del Capo, allo scopo di arginare le ambizioni tedesche sull'area e assicurarsi un punto di scalo strategico.\nNel 1883, il mercante tedesco Adolf L\u00fcderitz acquist\u00f2 da un sovrano locale una porzione di territorio nella zona di Angra Pequena (la citt\u00e0 di L\u00fcderitz e la costa ad essa adiacente sono cos\u00ec chiamate in suo onore). Il 24 aprile 1884, egli pose l'area sotto la protezione dell'Impero tedesco per prevenire un'eventuale invasione britannica.\nL'Africa tedesca del sud-ovest.\nNascita della colonia.\nIl 24 aprile 1884, il Cancelliere tedesco Bismarck dichiar\u00f2 \"colonia tedesca\" un'area corrispondente a gran parte della Namibia moderna, eccetto l'enclave britannica di Walvis Bay. La colonia, che aveva inizialmente un'estensione di 885.100\u00a0km\u00b2, fu battezzata Africa Tedesca del Sud-Ovest (\"Deutsch-S\u00fcdwestafrika\"). Sul suo territorio la bandiera tedesca fu issata il 7 agosto 1884, tre mesi prima l'inizio della Conferenza di Berlino.\nIn ottobre il neo-nominato Commissario per l'Africa occidentale, Gustav Nachtigal, giunse ad Angra Peque\u00f1a a bordo della \"SMS M\u00f6we\". Nell'aprile del 1885 fu fondata la \"Deutsche Kolonialgesellschaft f\u00fcr S\u00fcdwest-Afrika\", la quale presto acquist\u00f2 i beni delle ormai fallite aziende di L\u00fcderitz (annegato nel 1886 mentre prendeva parte ad una spedizione sul fiume Orange). Nel maggio dello stesso anno Ernst Heinrich G\u00f6ring fu nominato Commissario e stabil\u00ec il suo governo a Otjimbingwe. Nel 1888 arriv\u00f2 il primo gruppo di \"Schutztruppe\" (\"Forza di protezione\") per proteggere la base di Otjimbingwe; il distaccamento era formato da 2 ufficiali, 5 sottufficiali e 20 soldati neri.\nLa colonia si espanse nel 1890 mediante l'acquisizione del Dito di Caprivi, nel nord-est, che prometteva nuove rotte commerciali. Questo territorio fu acquisito grazie al Trattato di Helgoland-Zanzibar tra la Gran Bretagna e la Germania.\nL'Africa Tedesca del Sud-Ovest fu l'unica colonia dove i tedeschi si stabilirono in gran numero. I coloni erano attratti dalle opportunit\u00e0 economiche offerte dall'estrazione dei diamanti e del rame, ma specialmente dalla coltivazione della terra. Nel 1902, la colonia aveva 200.000 abitanti, di cui 2.595 tedeschi, 1.354 Afrikaner e 452 inglesi. Negli anni seguenti, sino al 1914, arrivarono altri 9.000 coloni tedeschi. Nello stesso periodo, le popolazioni autoctone comprendevano circa 80.000 Herero, 60.000 Ovambo e 10.000 Nama, a cui ci si riferiva genericamente col nome di Ottentotti.\nLe rivolte delle popolazioni indigene.\nIl potere coloniale tedesco sulla Namibia fu consolidato con la forza e con \"trattati di protezione\" imposti alla popolazione locale. Attraverso questi mezzi, i coloni europei si appropriarono rapidamente del bestiame e della terra coltivabile. La popolazione non bianca non aveva, per contro, nessuna protezione legale da parte delle autorit\u00e0. Questo stato di cose contribu\u00ec a creare una situazione di tensione che sfoci\u00f2, a cavallo fra il XIX e il XX secolo, in una serie di scontri fra le popolazioni indigene e l'esercito coloniale.\nLa prima Rivolta Ottentotta ebbe luogo fra il 1893 ed il 1894; a insorgere furono i Nama, guidati da Hendrik Witbooi. Negli anni successivi altri gruppi seguirono l'esempio dei Nama; particolarmente cruenta fu la rivolta degli Herero nel 1904. Furono attaccate fattorie isolate e vennero uccisi circa 150 coloni tedeschi. Le Schutztruppe, che contavano meno di 800 soldati e pochi ausiliari, ebbero inizialmente notevoli difficolt\u00e0 a contenere gli insorti. Gli Herero arrivarono persino ad assediare le citt\u00e0 di Okahandja e Windhoek e a distruggere il ponte ferroviario verso Osona. Sempre nel 1904, anche i Nama tornarono a sollevarsi, guidati da Hendrik Witbooi e Jakob Morenga (detto \"il Napoleone nero\").\nDi fronte a questa situazione di crisi, il Kaiser invi\u00f2 un contingente militare guidato dal generale Lothar von Trotha, dandogli l'incarico di stroncare la ribellione senza piet\u00e0, al fine di dare una \"punizione esemplare\" agli insorti. Le forze tedesche ebbero la meglio nella Battaglia di Waterberg e, tenendo fede al proprio compito, von Trotha diede inizio a quello che viene spesso indicato come, insieme a quello dei Boeri da parte degli Inglesi, il primo genocidio del XX secolo. Gli Herero dovettero ritirarsi nell'arida Omaheke-Steppe (nella parte occidentale del deserto del Kalahari); i soldati tedeschi ebbero l'ordine di avvelenare le sorgenti d'acqua e di sparare a vista a qualsiasi Herero, anche disarmato. Alla fine della repressione, che si concluse intorno al 1908, i tedeschi avevano ucciso 40.000 Herero (il 75% della popolazione Herero complessiva), circa il 50% dei Nama, e un numero imprecisato di San, subendo un numero di perdite inferiore a 2000 uomini.\nLe guerre portarono il paese a un regime ancora pi\u00f9 duro, in cui il \"lavoro forzato\" dei neri era praticamente indistinguibile da una condizione di schiavit\u00f9, con una netta e invalicabile stratificazione della societ\u00e0 su base razziale.\nLa fine del colonialismo tedesco.\nAll'inizio della Prima guerra mondiale, le truppe britanniche e sudafricane aprirono per prime le ostilit\u00e0; il 13 settembre 1914 assaltarono la stazione di polizia di Ramansdrift. I coloni tedeschi furono trasportati in campi di concentramento vicino a Pretoria e in seguito trasferiti a Pietermaritzburg. A causa della schiacciante superiorit\u00e0 delle truppe britanniche (appoggiate anche dagli Herero sopravvissuti) le Schutztruppen tedesche (insieme a gruppi di volontari boeri che le sostenevano) cedettero rapidamente. Il 9 luglio 1915, Victor Franke, l'ultimo comandante delle Schutztruppen, capitol\u00f2 vicino a Khorab. Con questa sconfitta terminava il lungo periodo di dominazione tedesca sulla Namibia, periodo di cui la Namibia moderna conserva molte tracce, dai numerosi toponimi in lingua tedesca a una presenza di circa 20.000 discendenti dei coloni.\nL'Africa del sud-ovest.\nInizio del controllo sudafricano.\nCon l'allontanamento dei tedeschi, la regione prese il nome di \"Africa del Sud-Ovest\" o, come in alcuni atlanti, \"Africa britannica del Sud-Ovest\". Nell'ambito dell'Impero britannico il Regno Unito amministr\u00f2 l'Africa del Sud-Ovest (da un punto di vista sia economico che legislativo) tramite il governo dell'Unione Sudafricana; questo incarico fu ratificato prima nel Trattato di Versailles e poi, il 17 dicembre 1920, da un mandato della neonata Lega delle Nazioni. Il mandato della Lega chiedeva che il governo sudafricano si impegnasse per il progresso del benessere morale, sociale ed economico delle popolazioni locali. Il Sudafrica mantenne per\u00f2 come enclave, sotto il proprio controllo diretto, la zona di Walvis Bay.\nDopo la Seconda guerra mondiale, quando la Lega delle Nazioni venne soppressa in favore della nuova organizzazione delle Nazioni Unite, l'Unione Sudafricana rifiut\u00f2 di rinunciare al proprio mandato e di accettare che esso fosse sostituito dall'amministrazione fiduciaria delle Nazioni Unite (accordo che prevedeva l'applicazione di meccanismi di controllo internazionali dell'operato sudafricano nell'Africa del Sud-Ovest). Sebbene la cosa non fosse mai ufficializzata, il governo sudafricano inizi\u00f2 ad amministrare l'Africa del Sud-Ovest come una \"quinta provincia\" sudafricana; in particolare, esponenti della minoranza bianca dell'Africa del Sud-Ovest ebbero accesso al Parlamento del Sudafrica.\nPrime pressioni internazionali per l'indipendenza.\nNel 1961 il Sudafrica (e di conseguenza anche l'Africa del Sud-Ovest), divenuto repubblica, ottenne la piena indipendenza dal Regno Unito in un decennio, gli anni sessanta, in cui le potenze europee portarono a termine un processo di affrancamento delle loro colonie africane. In questo contesto, la pressione internazionale contro l'\"occupazione\" sudafricana dell'Africa del Sud-Ovest inizi\u00f2 a crescere. Nel 1966, Etiopia e Liberia protestarono in merito presso la Corte internazionale di giustizia; poco tempo dopo, l'Assemblea Generale delle Nazioni Unite revoc\u00f2 al Sudafrica il mandato per l'amministrazione della zona (sebbene il mandato stesso non fosse mai stato accettato dal Sudafrica). Un'ulteriore pressione simbolica e politica dall'ONU al Sudafrica venne nel 1968: le Nazioni Unite ribattezzarono infatti formalmente \"Namibia\" l'Africa del Sud-Ovest.\nNel frattempo, a partire dal 1966, l'organizzazione indipendentista di ispirazione marxista SWAPO (South-West Africa People's Organisation) diede inizio a un'azione di guerriglia, con ripetute incursioni lanciate dalle sue basi in Zambia. Quando l'Angola divenne indipendente (nel 1975), la SWAPO (appoggiata dal governo dell'Angola, di analoga ispirazione politica) stabil\u00ec nuove basi in questo paese, intensificando gli attacchi contro le forze sudafricane, specialmente nella cosiddetta Ovamboland (la regione che, secondo la politica dell'apartheid sudafricana, era stata riservata alla popolazione Ovambo). Gli scontri fra la SWAPO e l'esercito sudafricano, che si sarebbero protratti fino all'indipendenza della Namibia circa vent'anni dopo, sono ricordati col nome di Guerra d'indipendenza della Namibia.\nNel 1971, la Corte internazionale di giustizia stabil\u00ec l'autorit\u00e0 delle Nazioni Unite sulla Namibia (che per la prima volta acquisiva questo nome), dichiarando di conseguenza illegale l'occupazione sudafricana. Le Nazioni Unite chiesero a tutti gli stati membri di rifiutarsi di riconoscere in alcun modo l'autorit\u00e0 sudafricana sulla zona.\nNel 1977, alcuni membri del Consiglio di sicurezza delle Nazioni Unite tra cui Canada, Francia, Germania Ovest, Regno Unito e Stati Uniti (il cosiddetto Gruppo di Contatto Occidentale) diedero vita a una iniziativa diplomatica volta a ottenere l'indipendenza della Namibia attraverso un processo che potesse risultare accettabile alla comunit\u00e0 internazionale. La Risoluzione del Consiglio di sicurezza delle Nazioni Unite 435, presentata nell'aprile del 1978, pose il problema sul tavolo, dando inizio a una serie di negoziati che coinvolsero Sudafrica, Angola, Botswana, Mozambico, Tanzania, Zambia, Zimbabwe, la SWAPO, le Nazioni Unite e il Gruppo di Contatto Occidentale. In questo contesto vennero richieste elezioni libere in Namibia sotto la supervisione delle Nazioni Unite, la cessazione delle ostilit\u00e0 da tutte le parti, e vennero poste restrizioni sull'attivit\u00e0 delle forze militari, paramilitari e di polizia sia del Sudafrica che della Namibia.\nIl Sudafrica acconsent\u00ec a cooperare al raggiungimento degli obiettivi della Risoluzione 435. Tuttavia, nel dicembre del 1978, lo stesso governo Sudafricano decise unilateralmente di indire le elezioni in Namibia senza la supervisione delle Nazioni Unite. Le elezioni furono boicottate dalla SWAPO e da alcuni altri partiti politici. Da quel momento, il Sudafrica riprese ad amministrare la Namibia attraverso la coalizione politica che aveva vinto le elezioni.\nI negoziati e la Guerra Fredda.\nTra il 1966 e il 1988 furono nominati complessivamente sette commissari delle Nazioni Unite per la Namibia, regolarmente disconosciuti dal Sudafrica. Nel 1982, il quinto Commissario ONU per la Namibia, Martti Ahtisaari, ebbe un ruolo chiave nel riconoscimento dei Principi costituzionali da parte degli Stati Confinanti, dello SWAPO, e del Gruppo di Contatto Occidentale. Questo accordo cre\u00f2 il quadro per la costituzione democratica della Namibia.\nPer tutto questo periodo di trattative, la situazione della Namibia divenne uno degli elementi di un processo di creazione di equilibri politici nell'Africa meridionale che contrapponeva Stati Uniti e Unione Sovietica. Il ruolo del governo degli Stati Uniti come mediatore nei confronti del Sudafrica fu importante e controverso. La politica americana era infatti tesa, almeno in parte, a contenere l'influenza sovietica e cubana in Angola. Coerentemente, pur dichiarando formalmente il proprio \"impegno costruttivo\" rispetto alla causa dell'indipendenza della Namibia, gli Stati Uniti non avevano interesse ad accelerare i tempi, e viceversa tendevano a mantenere forte l'influenza sudafricana sulla zona; contemporaneamente, e insieme al governo sudafricano, facevano pressioni sull'Angola e supportavano l'UNITA, il movimento di opposizione al governo marxista del paese.\nNonostante questi elementi contribuissero allo stallo della situazione, le Nazioni Unite nominarono nel 1987 un settimo Commissario per la Namibia, Bernt Carlsson, dandogli il mandato di amministrare il paese, formularne la struttura costituzionale e indire libere elezioni non appena il controllo sudafricano fosse terminato, evento che si supponeva essere prossimo.\nNel maggio 1988, una squadra di mediazione statunitense guidata dal Segretario di Stato per gli Affari Africani Chester A. Crocker indisse una riunione tra i negoziatori dell'Angola, di Cuba e del Sudafrica (con osservatori sovietici) a Londra. In quel contesto vennero stipulati una serie di accordi che prevedevano, tra l'altro, il ritiro delle truppe cubane in Angola. Il 22 dicembre dello stesso anno il Sudafrica si impegn\u00f2 a cedere il controllo della Namibia entro un breve periodo, e il 1\u00ba aprile 1989 un amministratore sudafricano di nome Louis Pienaar inizi\u00f2 a mettere in atto la transizione del paese verso l'indipendenza. Martti Ahtisaari si rec\u00f2 a Windhoek come osservatore ONU delle operazioni.\nL'indipendenza e la nascita della Namibia moderna.\nL'inizio della transizione fu piuttosto tormentato. Sebbene il presidente della SWAPO, Sam Nujoma, avesse assicurato il cessate il fuoco e avesse garantito che i namibiani in Angola sarebbero rientrati in patria disarmati, fu riferito che circa 2000 miliziani della People's Liberation Army of Namibia (PLAN) (il braccio armato della SWAPO) erano rientrati in armi e avevano stabilito una presenza militare nella Namibia del nord. Su consiglio di Margaret Thatcher, Martti Ahtisaari autorizz\u00f2 l'intervento di un contingente sudafricano in appoggio alla polizia dell'Africa del Sud-Ovest. Seguirono combattimenti molto accesi in cui circa 375 combattenti della PLAN furono uccisi.\nNegli ultimi mesi del 1989, il Consiglio di sicurezza delle Nazioni Unite chiese al governo di Pretoria lo scioglimento di una forza paramilitare nota come Koevoet, che era equipaggiata con mezzi e armi pesanti e controllava diverse zone del nord della Namibia. Poich\u00e9 il Koevoet era stato formato dopo la Risoluzione 435, la Risoluzione stessa non poteva fare menzione di questa particolare forza militare, e vi furono alcune controversie sul fatto che si potesse o dovesse dedurre la necessit\u00e0 di scioglierla durante il processo di indipendenza del paese. Gran parte della Koevoet fu alla fine smobilitata fra il 28 settembre e il 30 ottobre 1989.\nIl periodo successivo fu relativamente tranquillo. Fu concessa l'amnistia ai prigionieri politici, furono abolite le leggi discriminatorie, il Sudafrica ritir\u00f2 l'intero contingente militare e di polizia ancora dislocato in Namibia, e 42000 profughi rientrarono nel paese volontariamente. Nelle elezioni che seguirono, nel novembre 1989, vot\u00f2 il 98% degli aventi diritto. Le elezioni furono certificate come libere ed eque dai rappresentanti ONU. La SWAPO ottenne il 57%, ottenendo la maggioranza ma senza raggiungere la soglia dei 2/3 che le avrebbe consentito di modificare l'apparato costituzionale formulato da Louis Pienaar. L'Assemblea Costituente si riun\u00ec il 21 novembre e decise all'unanimit\u00e0 di adottare i Principi Costituzionali del 1982 come Costituzione della Namibia.\nIl 21 marzo del 1990 la Namibia fu ufficialmente proclamata indipendente, e Sam Nujoma della SWAPO ne divenne il primo Presidente.\nIl 1\u00ba marzo 1994 anche l'enclave di Walvis Bay e le isole dei Pinguini, che erano rimaste possesso sudafricano, vennero cedute alla Namibia."}
{"id": "393304", "revid": "6066", "url": "https://it.wikipedia.org/wiki?curid=393304", "title": "Vecchio testamento", "text": ""}
{"id": "393314", "revid": "182193", "url": "https://it.wikipedia.org/wiki?curid=393314", "title": "Associazione Calcio Trento 1921", "text": "LAssociazione Calcio Trento 1921 S.r.l., meglio nota come Trento, \u00e8 una societ\u00e0 calcistica italiana con sede nella citt\u00e0 di Trento. Milita in Serie C, la terza divisione del campionato italiano.\nLa sua tradizione sportiva, iniziata nel 1921, \u00e8 transitata attraverso alcune rifondazioni e ridenominazioni (tra le altre \"Trento-Caproni\" e \"Trentino Calcio\"). \nDacch\u00e9 le due massime divisioni del campionato italiano di calcio hanno adottato il girone unico, il Trento non \u00e8 mai riuscito ad accedervi, arrivando al massimo a militare in Serie C1, essendo comunque la prima squadra di calcio della propria provincia e, insieme al , della regione Trentino-Alto Adige.\nStoria.\nDalle origini al dopoguerra.\nIl calcio a Trento giunse nel 1921 con la nascita dell\"Associazione Calcio Trento\", che nel 1921 riun\u00ec le preesistenti \"Unione Ginnastica Trento\", i cui colori sociali erano il bianco-celeste con il leone rampante, e \"Sport Pedestre\" (anche detta \"Pro Trento\") le cui divise da gioco erano nero stellate (poich\u00e9 i fondatori erano simpatizzanti del ). Nei primi anni di esistenza il Trento gioc\u00f2 a rotazione con questi due schemi cromatici.\nIl primo terreno di gioco della squadra fu quello dell'ex Piazza d'Armi, poi Piazza Venezia: esso era per\u00f2 sassoso e difficilmente praticabile, sicch\u00e9 qualche anno dopo venne inaugurato lo \"Stadium\" in localit\u00e0 Briamasco. I primi tempi furono travagliati, con la squadra che, dopo alcune buone prestazioni nelle leghe interregionali, incorse in una repentina cessazione d'attivit\u00e0.\nIl 28 settembre 1929 il sodalizio fu riorganizzato con la denominazione di \"Associazione Sportiva Trento\" e, per richiamarsi all'araldica cittadina, adott\u00f2 i colori sociali giallo-blu, ma fall\u00ec subito. Nel 1931 si ricrea l\u2019AC Trento col primo doppio derby regionale contro l'A.C. Bolzano, seguito da tremila spettatori in trasferta e da oltre quattromila allo stadio Briamasco. Nel campionato di Prima Divisione 1934-1935 il Trento disput\u00f2 un girone di andata memorabile arrivando al primo posto; un calo di rendimento nel girone di ritorno lo fece scalare al terzo posto, impreziosito comunque dalla prestigiosa vittoria casalinga (di fronte a pi\u00f9 di cinquemila persone) contro la Fiumana. In forza di ci\u00f2 il Trento fu ammesso nella nuova Serie C per la stagione 1935-36, ove per\u00f2 arriv\u00f2 ultimo, retrocedendo in Prima Divisione.\nDal 1936 al 1937 per il Trento vi fu un periodo di inattivit\u00e0 dovuto a problemi societari e finanziari; si procedette pertanto a rifondare il club recuperando il nome \"Associazione Calcio Trento\" che parteciper\u00e0 alla Prima Divisione e che verr\u00e0 ammesso in Serie C al termine della stagione di Prima Divisione 1938-1939. L'esperienza in Serie C, per\u00f2, dur\u00f2 appena un anno per poi retrocedere e ritornare in Prima Divisione.\nNella stagione successiva il club tridentino si ripresent\u00f2 ai nastri di partenza nel campionato di Prima Divisione 1940-1941 piazzandosi quarto e venendo promosso in Serie C a completamento organici. L'annata successiva in Serie C, la squadra assunse denominazione di \"Associazione Calcio Trento-Caproni\", in quanto filiale dopolavoristica della locale fabbrica di aerei, col solo azzurro come colore sociale. Arriv\u00f2 cos\u00ec un settimo posto; poi, nell'ultimo campionato prima della sospensione per la Seconda Guerra Mondiale, la Trento-Caproni arriv\u00f2 quinta e grazie a questo piazzamento ottiene il diritto a disputare la serie cadetta alla ripresa dell'attivit\u00e0 sportiva.\nDopo la guerra, nella stagione 1945-1946 vide il rifondato Trento disputare la Serie mista B-C Alta Italia, arrivando alla fine dodicesimo e tornando nella semplice Serie C, cui seguirono gravi problemi finanziari.\nNel 1948, alla presidenza del Trento arriv\u00f2 il politico Renzo Helfer che per tanto tempo resse le sorti societarie negli anni dei derby contro il Rovereto, che richiamarono al Briamasco oltre 5.000 tifosi.\nDagli anni cinquanta agli anni ottanta.\nPer il ritorno in Serie C, dopo tre anni in Promozione Interregionale, il Trento dovette attendere la stagione 1950-1951, nella quale mise a segno 119 reti in 34 partite con 62 punti conquistati.\nNella stagione di Serie C 1951-1952, la squadra venne in parte smobilitata per esigenze di bilancio, in cui i sogni dei tifosi giallobl\u00f9 si dovettero fermare al quinto posto che segnarono la retrocessione nella neonata IV Serie e l'addio al sogno della nuova Serie C a girone unico. Da quel momento il Trento visse un periodo di declino interrotto nel 1959 quando giunse alla presidenza degli aquilotti l'imprenditore Ito Del Favero. Nei primi anni della sua presidenza, le cose non andarono bene per un decennio beccandosi le contestazioni da parte della tifoseria, poi, nonostante le aquile fossero arrivate tra le prime posizioni.\nNel 1970, alla vicepresidenza della societ\u00e0 giallobl\u00f9, giunse il Presidente della Giunta provinciale Giorgio Grigolli con l'intento di ottenere la promozione in Serie C. Il suo arrivo spinse l'entusiasmo intorno alla squadra registrando punte di 6000 presenze allo stadio ove, all'ultima giornata, il Trento presentandosi in trasferta a Castelfranco con un punto di vantaggio sul Pordenone secondo in classifica e facendosi riprendere e arrivando pari in classifica dovr\u00e0 disputare uno spareggio-promozione. La partita di spareggio disputato a Valdagno contro il Pordenone vide il Trento vittorioso per 2 a 0 con reti di Scali e Babbo su rigore procurato da Scali che lanci\u00f2 in delirio i tifosi al seguito giunti a Valdagno in 8000 e che improvvisarono cortei festosi.\nIl presidente Del Favero, poi, commosso una volta portato il Trento in Serie C diede seguito a periodi di sofferenza con la tifoseria che chiese un ulteriore salto di qualit\u00e0 in Serie B, che per\u00f2 non arriver\u00e0 mai.\nNella stagione di Serie C 1974-1975, la societ\u00e0 decise di provarci con in panchina Franzoi affiancato da Laudadio che fino all'undicesima giornata misero il Trento nelle posizioni alte della classifica, poi, alla fine del campionato il Trento arriv\u00f2 solo ottavo. L'anno dopo, peraltro, gli aquilotti arrivarono ultimi retrocedendo in Serie D. Con la stagione di Serie D 1976-1977 arriv\u00f2 l'era di David, che subentr\u00f2 in panchina a Franzoi a gennaio segnando l'immediato ritorno in Serie C con propositi ambiziosi come Piergiorgio Lutterotti che divenne una delle bandiere di sempre del calcio trentino.\nL'anno dopo, la squadra si piazz\u00f2 bene ma il campionato ancora successivo vide lo smembramento colmato dalle cessioni importanti di Codognato, Divina, Sgarbossa, Damonti e del bomber Ballarin, cos\u00ec, nonostante l'arrivo in extremis dell'ex azzurro di Inter e Cagliari Angelo Domenghini, non si riusc\u00ec ad evitare una brutta retrocessione in Serie C2.\nNella stagione di Serie C2 1979-1980 con Mario David nel ruolo di direttore sportivo e di Bruno Baveni in panchina si gettarono basi solide per il Trento schierando giocatori regionali quali: Lutterotti, Telch, Daldosso, Andreatta, Joriatti, Bertocchi in attacco e Cianchetti in difesa. Al termine del campionato, il Trento appaiato al Padova arriv\u00f2 al secondo posto dietro alla capolista Modena, disputando lo spareggio-promozione venerd\u00ec 13 giugno a Verona contro i patavini. Il risultato colmato con l'immediata promozione in Serie C1 fin\u00ec 2 a 2 con gol di Lutterotti su rigore e Marchei per i giallobl\u00f9 nei tempi regolamentari con vittoria decisiva ai rigori grazie alla rete decisiva di Parlato.\nDagli anni ottanta agli anni duemila.\nNegli anni '80, la storia del Trento si caratterizz\u00f2 per la presidenza di Giorgio Grigolli e per la creazione di un gruppo formato da imprenditori locali. La prima stagione del nuovo decennio, dopo un avvio difficoltoso, regal\u00f2 ai tifosi un dignitoso piazzamento a met\u00e0 classifica, poi, Baveni lasci\u00f2 la carica di mister per divergenze con il DS David e viene sostituito da Stevanato, cui segu\u00ec una la politica di valorizzazione dei giovani regionali cara a David portando in squadra Dematt\u00e8, Montagni, Bertinato e Pallanch, a rafforzare il reparto arretrato a ottobre arriv\u00f2 dall'Udinese Gigi De Agostini futuro azzurro. Al termine del torneo sar\u00e0 un discreto decimo posto.\nDopo l'ultima stagione di David al Trento, che in estate pass\u00f2 al Bologna, il posto venne lasciato a Claudio Molinari, poi, nel 1983 il Trento, partito addirittura con propositi di Serie B, si ritrov\u00f2 alla fine ultimo con 12 punti ed un valzer di panchine con ben tre allenatori: Cappelli, Ansaloni e infine Bazzarini retrocedendo in Serie C2. L'anno dopo, torn\u00f2 sulla panchina Bruno Baveni ma l'avventura in Serie C2 pur non partendo sotto i migliori auspici, con il ritorno a Trento di Lutterotti e Domenicali, in attacco l'arrivo di Fabrizi, Marchetti ed Araldi, Bencardino e Castioni in difesa, si rivel\u00f2 esaltante e dopo una partenza di rincorsa sulle fuggitive Ospitaletto e Virescit, il colpaccio arriva all'ultima giornata, quando sul campo della capolista Ospitaletto, gli aquilotti sbancarono con un gol di Bencardino e arrivano allo spareggio di Mantova proprio con i bresciani battendoli e ritornando dopo appena un anno in Serie C1 vincendo una partita-promozione ai rigori grazie alle parate di Mair ed al tiro finale di Lomanno.\nIl campionato di Serie C1 1985-1986 si concluse con un finale da batticuore e una salvezza raggiunta all'ultima giornata. A fine campionato Baveni lasci\u00f2 la panchina ed al suo posto arriv\u00f2 Paolo Ferrario rifondando completamente la squadra anche grazie all'arrivo della punta Nico Penzo, raggiungendo cos\u00ec i 37 punti finali, e segnando il miglior risultato di sempre in Serie C1.\nSeguirono, poi, una serie di campionati senza troppe gioie e il Trento, a partire dalla met\u00e0 degli anni '90, visse un periodo non felice culminato da ben due fallimenti societari che videro il Trento retrocedere prima in Serie C2 rimanendoci per quattro anni, dal 1991 al 1995, e poi nei Dilettanti al termine della stagione di Serie C2 1994-1995. Nel frattempo sulla panchina giallobl\u00f9 si sedettero una lunga lista di allenatori tra cui spicc\u00f2 Christian Maraner, una delle bandiere della storia del Trento.\nNelle annate che seguirono al 1995, non ci furono campionati particolarmente esaltanti da parte dei giallobl\u00f9 salvo una sporadica apparizione in Serie C2 nel 1998 e poi dal 2001 al 2003.\nSuccessivamente, in seguito al fallimento del patron Chini, dopo un secondo cambio di denominazione societaria, da Nuovo Calcio Trento a Trentino Calcio Trento, la tifoseria riusc\u00ec nel giugno del 2007 con l'avvento del presidente veronese Mario di Benedetto ad ottenere il ritorno al nome che da sempre identifica gli aquilotti: Trento Calcio. La storia recente registra purtroppo campionati di grande sofferenza culminati con la salvezza ai play-out contro il Rivignano e due retrocessioni consecutive sempre ai play-out, contro Fanfulla (con ripescaggio) e Montecchio.\nL'opposizione e la contestazione al cambio di nome societario da parte della tifoseria pi\u00f9 calda, hanno ottenuto il 29 giugno 2007 il ritorno alla originale denominazione. La squadra porta ora il nome di Trento Calcio 1921 con lo stemma della citt\u00e0 sulle maglie: la millenaria Aquila di San Venceslao.\nNella stagione 2007-2008 ha disputato il girone B del campionato di Serie D, la domenica del 25 maggio 2008 il Trento Calcio retrocede nel campionato di Eccellenza perdendo entrambi gli spareggi play-out contro il Fanfulla per 2-0 a Lodi e 4-1 al Briamasco. Questa retrocessione \u00e8 il peggior risultato della storia della societ\u00e0 giallo-blu. Durante l'estate per\u00f2 gli aquilotti vengono ripescati, ottenendo cos\u00ec il diritto a rimanere in Serie D per la stagione successiva. Poco per\u00f2 cambia rispetto alla stagione precedente ed il Trento retrocede nell'Eccellenza nuovamente, stavolta senza l'ancora di salvezza del ripescaggio, toccando il punto pi\u00f9 basso fino ad allora della sua storia.\nTerzo millennio.\nNella stagione 2009-2010 il Trento partecipa all'Eccellenza regionale nella quale, dopo una penalit\u00e0 di 10 punti poi revocata, ha riconquistato subito la promozione in Serie D. Il successivo campionato \u00e8 disastroso con la squadra stabilmente sul fondo della classifica. All'ultima giornata i giallobl\u00f9 riescono per\u00f2 a battere il Castelnuovo Sandr\u00e0 nello scontro diretto e lo scavalcano in classifica, passando terzultimi e giocandosi le residue chance di salvezza ai play-out. La partita di andata, giocata in casa dalla squadra trentina, si conclude 5 a 0 per la squadra ospite, la Castellana di Castel Goffredo, con tutti i gol segnati nel secondo tempo. Ci\u00f2 fa gridare di rabbia i tifosi locali che avevano gremito la gradinata sud. Il ritorno si conclude 3 a 1 in favore della squadra mantovana che cos\u00ec si salva. La societ\u00e0 nel dicembre 2011 passa all'imprenditore mantovano Piervittorio Belfanti.\nNella stagione 2011-2012 disputa l'Eccellenza. Dopo essere arrivata seconda in campionato, i ragazzi di patron Belfanti approdano ai play-off, validi per salire in Serie D. Nella semifinale il Trento affronta l'Aurora Travagliato, pareggiando in casa 0 a 0 (davanti a circa spettatori), ma il ritorno nel bresciano si conclude 1 a 0 a favore dei trentini, grazie alla rete di Casagrande. In finale la squadra di mister Melone affronta i liguri del Vallesturla. L'andata si rileva negativa, per il 2 a 1 sub\u00ecto sul piccolo campo di Cogorno. Il 17 giugno c'\u00e8 il ritorno, in un Briamasco di altri tempi ( spettatori): nonostante le parecchie assenze, il Trento riesce a centrare l'impresa, riuscendo a vincere per 1 a 0 grazie alla rete di Marzochella. Seguono invasione di campo e grande festa dei supporter trentini.\nLa stagione 2012-2013 non va nei migliore dei modi, cosa che provoca addirittura tre cambi di panchina: si passa da Melone a Gabrielli, sostituito successivamente dall'allenatore della juniores Ivano Martini. A fine novembre l'incarico viene affidato a Luciano De Paola che esordisce alla guida dei giallobl\u00f9 il 1\u00ba dicembre 2012 vincendo 4-2 contro il San Giorgio, ma il Trento non riuscir\u00e0 a salvarsi, tornando cos\u00ec nel campionato di Eccellenza.\nLa stagione 2013-2014 inizia nel peggiore dei modi: la tifoseria organizzata in aperta contestazione con la dirigenza diserta lo stadio Briamasco che non vedr\u00e0 mai pi\u00f9 di 100 presenze.\nEnormi difficolt\u00e0 sul campo ma soprattutto una pesante passivit\u00e0 portano alla retrocessione nel campionato di Promozione (nuovo punto pi\u00f9 basso della storia della societ\u00e0); il 12 maggio 2014 la societ\u00e0 Trento Calcio 1921 SRL viene dichiarata fallita dal Tribunale di Trento.\nIl 26 giugno 2014 i cespiti della cessata societ\u00e0 vengono rilevati per un prezzo di 50.000 euro dall'imprenditore trentino Mauro Giacca, che li conferisce alla neocostituita \"A.C. Trento Societ\u00e0 Cooperativa Sportiva Dilettantistica\", da lui cofondata con altri 33 soci fondatori, tra i quali Diego Schelfi, Giorgio Fracalossi, Alessandro Pacher, l'ex portiere giallobl\u00f9 Alberto Betta, Marcello Scali e Giampaolo Ossola, che ricopre la carica di vicepresidente. Non entra invece tra i soci fondatori Diego Mosna, che rinuncia per propri impegni lavorativi.\nNella stagione 2015-2016 il Trento \"cooperativo\" domina il campionato di Promozione trentina, distanziando di 20 punti l'Arco e centrando la promozione in Eccellenza regionale; anche la stagione 2016-2017 vede i giallobl\u00f9 vincenti, con la vittoria in Eccellenza centrata con 4 giornate d'anticipo ai danni del Bozner.\nTornati in Serie D per la stagione 2017-2018, i giallobl\u00f9 si salvano solo all'ultima giornata, dopo aver disputato un campionato altalenante tra la zona salvezza e la zona retrocessione e aver cambiato tre allenatori (Vecchiato, Filippini, Rastelli). Il risultato non viene confermato nell'annata successiva, con la squadra che retrocede in Eccellenza.\nGli aquilotti riescono bens\u00ec a riorganizzarsi (la societ\u00e0 nel mentre dismette la forma cooperativa e passa a quella di capitali) e a ottenere il doppio salto di categoria, vincendo il campionato di Eccellenza (terminato anzitempo nel mese di marzo a seguito dello scoppio della pandemia di COVID-19), e il proprio girone di Serie D 2020-2021, che riporta il Trento a disputare un campionato professionistico a distanza di 20 anni.\nColori e simboli.\nNei primi anni di esistenza gioc\u00f2 a rotazione con le maglie nero-stellata e bianco-blu, mutuate dai due club che nel 1921 si erano fusi nel nuovo sodalizio. A partire dal 1929 si pass\u00f2 stabilmente al giallo-blu, combinazione cromatica mutuata dalla bandiera cittadina.\nTipicamente la maglia interna vede prevalere il giallo e relega il blu alle finiture; occasionalmente il club ha adottato anche divise palate. Sulle casacche di cortesia le tinte prevalenti sono blu e bianco.\nIl simbolo sociale \u00e8 storicamente l'aquila nera monocefala, a sua volta ricavata dalla simbologia araldica della citt\u00e0.\nStrutture.\nStadio.\nDopo un primo periodo di attivit\u00e0 su un campo non permanente ricavato in piazza Venezia, dal 1922 la squadra gioca allo stadio Briamasco, nell\u2019omonimo quartiere cittadino, che presenta un campo da 105x65 m in erba naturale, tre tribune per il pubblico (con capienza oscillante tra 3000 e 5000 posti) e un ciclodromo (gi\u00e0 pista di atletica).\nSociet\u00e0.\nOrganigramma societario.\nDal sito ufficiale della societ\u00e0.\nTifoseria.\nGemellaggi e rivalit\u00e0.\nI tifosi tridentini hanno coltivato rapporti positivi o rispettosi con le \"curve\" di e .\nUn acceso rapporto di rivalit\u00e0 ha opposto i giallobl\u00f9 al , dando vita al derby tra i due capoluoghi provinciali del Trentino-Alto Adige; venuta meno la societ\u00e0 altoatesina, s'\u00e8 sviluppata un'analoga acrimonia verso il , club fondato nel 1995 e impostosi come leader del movimento calcistico in Alto Adige.\nSono inoltre considerati rivali i supporters di , , e .\nOrganico.\nRosa 2021-2022.\n\"Rosa aggiornata al 12 gennaio 2022.\"\nStaff tecnico.\nStaff aggiornato al 21 novembre 2020."}
{"id": "393319", "revid": "125996237", "url": "https://it.wikipedia.org/wiki?curid=393319", "title": "Augusto Del Noce", "text": "\u00c8 stato titolare della cattedra di \"Storia delle dottrine politiche\" all'Universit\u00e0 La Sapienza di Roma.\nStudioso del razionalismo cartesiano e del pensiero moderno (Hegel, Marx), analizz\u00f2 le radici filosofiche e teologiche della crisi della modernit\u00e0, ricostruendo con cura le contraddizioni interne dell'immanentismo.\nArgoment\u00f2 l'incompatibilit\u00e0 tra marxismo, umanesimo, ed altri sistemi di pensiero che propugnavano la liberazione secolare dell'uomo e la dottrina cristiana (afferm\u00f2: \"solo il Redentore pu\u00f2 emancipare\"). Sostenne tenacemente, per tali motivi, l'impossibilit\u00e0 del dialogo tra cattolici e comunisti e previde il \"suicidio della rivoluzione\" (1978). Studioso del fascismo, sostenne che tale ideologia fosse peraltro in continuit\u00e0 con il comunismo e fosse anch'esso un momento della secolarizzazione della modernit\u00e0. Sostenne, inoltre, l'esistenza di molti punti di contatto tra il fascismo e il pensiero dei \"sessantottini\".\nFilosofo della politica, preconizz\u00f2 la crisi del socialismo reale, mentre esso viveva la sua massima espansione a livello mondiale. Argoment\u00f2 che tale sistema, da una parte applicava coerentemente la filosofia di Marx, ma dall'altra negava le premesse del marxismo: ci\u00f2 in quanto - mostrava Del Noce - lo stesso sistema di Marx si basava sulla contraddizione tra dialettica e materialismo storico. Ribadiva infine la necessit\u00e0 dei valori di verit\u00e0 e di moralit\u00e0.\nBiografia.\nFiglio di Ubaldo Del Noce, un ufficiale dell'esercito, e di Rosalia Pratis, detta Lia, savonese discendente di una famiglia nobile savoiarda, Augusto Del Noce nasce a Pistoia nel 1910. L'anno dopo la madre si trasferisce con il figlio a Savona e, allo scoppio della guerra mondiale, a Torino, presso una zia materna. A Torino, Augusto svolge tutta la sua carriera di studi: dapprima al noto liceo D'Azeglio, frequentato da alcuni dei futuri protagonisti della vita politica e culturale della citt\u00e0 e della nazione (Norberto Bobbio, Massimo Mila, Gian Carlo Pajetta, Cesare Pavese, Felice Balbo e altri), poi all'Universit\u00e0 degli Studi di Torino, Facolt\u00e0 di Lettere e Filosofia, allievo di Adolfo Faggi, Erminio Juvalta e Carlo Mazzantini con il quale si laurea nel 1932 con una tesi su Malebranche. Inizia quindi a insegnare presso istituti superiori (Novi Ligure, Assisi, Mondov\u00ec), mentre sviluppa la sua attivit\u00e0 di studio anche con soggiorni all'estero.\nNel 1936 legge con entusiasmo \"Umanesimo integrale\" di Jacques Maritain, che rafforza in lui, tra l'altro, una sempre pi\u00f9 convinta opposizione al fascismo. Cerca invano di farsi trasferire a Torino e di accedere qui alla carriera universitaria. Nel 1941 si trasferisce a Roma per un distacco propostogli dall'amico Enrico Castelli. A Roma frequenta Franco Rodano che, con Felice Balbo e altri, anima l'esperienza di \u00abSinistra Cristiana\u00bb, un tentativo di conciliazione di comunismo e Cristianesimo dal quale Del Noce resta per breve tempo affascinato. Nel 1944 viene accolta la sua richiesta di trasferimento presso un istituto superiore di Torino, dove torna a risiedere. Accompagna all'insegnamento un'intensa attivit\u00e0 di studio e di collaborazione a diversi periodici, tra cui Cronache Sociali che gli d\u00e0 occasione di incontrare Giuseppe Dossetti.\nNel 1946 scrive e pubblica il saggio \"La non filosofia di Marx\", che ripubblicher\u00e0 vent'anni dopo nella sua opera maggiore (\"Il problema dell'ateismo\") e nel quale fissa i termini complessivi della sua interpretazione del marxismo. Nello stesso anno cura l'edizione italiana di \"Concupiscentia irresistibilis\" di Lev Isaakovi\u010d \u0160estov. Nel 1948, nasce suo figlio Fabrizio Del Noce. Nel 1954 inizia la collaborazione alla \"Enciclopedia filosofica\" del Centro Studi Filosofici Cristiani di Gallarate, diretta da Luigi Pareyson. Dal 1957 al 1961 \u00e8 distaccato a Bologna presso il centro di documentazione diretto da Giuseppe Dossetti. Nel capoluogo emiliano frequenta Nicola Matteucci e collabora stabilmente al neonato periodico \u00abIl Mulino\u00bb. Scrive su \"Ordine Civile\" alcuni saggi, uno dei quali, \u00abIdee per l'interpretazione del fascismo\u00bb, sar\u00e0 all'origine delle future revisioni storiografiche di De Felice e Nolte.\nNel 1959 partecipa al convegno organizzato dalla Democrazia Cristiana a Santa Margherita Ligure con una relazione intitolata \"L'incidenza della cultura sulla politica nella presente situazione italiana\": sugli stessi temi Del Noce intratterr\u00e0 per anni un rapporto difficile con il partito cattolico (altri interventi nei convegni di San Pellegrino del 1963 e di Lucca nel 1967).\nNel 1963 partecipa a un concorso a cattedra a Trieste, ma non ottiene il posto; nel 1964 pubblica \"Il problema dell'ateismo\" e l'anno successivo \"Riforma cattolica e filosofia moderna, Volume I, Cartesio\". Il 30 aprile del 1966 partecipa alla \u00abGiornata rensiana\u00bb con una relazione intitolata \"Giuseppe Rensi fra Leopardi e Pascal. Ovvero l'autocritica dell'ateismo negativo in Giuseppe Rensi\", nella quale espone la sua fondamentale fenomenologia del pessimismo come pensiero religioso. Nello stesso anno vince il concorso per una cattedra di Storia della filosofia moderna e contemporanea all'Universit\u00e0 degli Studi di Trieste, dove diventer\u00e0 professore ordinario e rimarr\u00e0 a insegnare fino al 1970. In quell'anno esce \"L'epoca della secolarizzazione\", che raccoglie molti dei saggi e degli interventi degli anni sessanta. Sempre nel 1970 si realizza il tanto atteso trasferimento a Roma, dove, all'Universit\u00e0 \"La Sapienza\", insegna prima Storia delle dottrine politiche e poi - dal 1974 - Filosofia della politica.\nSi infittisce la sua collaborazione a riviste e periodici, sui quali interviene anche riguardo all'attualit\u00e0 politica e culturale. Diresse la collana \u00abDocumenti di cultura moderna\u00bb, dell'editore torinese Borla (poi passata alla Rusconi) proponendo al pubblico italiano autori come Marcel de Corte, Titus Burkhardt, Manuel Garc\u00eda Pelayo, Hans Sedlmayr ed Eric Voegelin. Partecipa vivacemente al dibattito sul divorzio. Dopo la met\u00e0 degli anni settanta inizia il rapporto con gli universitari di Comunione e Liberazione partecipando a convegni e incontri promossi dal Movimento Popolare. Nel 1978 pubblica il saggio \"Il suicidio della rivoluzione\", dedicato al compimento e alla dissoluzione del marxismo. Nel 1981 con \"Il cattolico comunista\" chiude i conti con l'esperienza di Rodano (che nel frattempo ha lasciato la DC per il PCI) e dei teorici della conciliazione tra Cattolicesimo e marxismo. Dal 1978 inizia anche la collaborazione continuativa con il settimanale \u00abIl Sabato\u00bb e nel 1983 contribuisce alla creazione della rivista \u00ab30 giorni\u00bb, di cui rimarr\u00e0 stabile collaboratore. Nello stesso anno viene candidato come indipendente nelle liste della Democrazia Cristiana per il Senato: primo dei non eletti, entrer\u00e0 in Senato l'anno successivo (1984) a seguito della morte di un collega.\nNel 1986 viene insignito del \u00abPremio Internazionale Medaglia d'Oro al merito della Cultura Cattolica\u00bb. Nel 1989 riceve il \u00abPremio Nazionale di Cultura nel Giornalismo: la penna d'oro\u00bb; nell'agosto dello stesso anno viene premiato dal Meeting di Rimini. Muore nella notte tra il 29 e il 30 dicembre a Roma. \u00c8 tumulato nel Famedio del cimitero di Savigliano.\nNel 1990 esce \"Giovanni Gentile\", volume che raccoglie diversi saggi sul padre dell'attualismo, sul fascismo e sul suo significato nella storia contemporanea, frutto di decenni di studi e rielaborazioni di Del Noce. L'archivio del filosofo e la sua biblioteca sono custoditi a Savigliano dalla \u00abFondazione Centro Studi Augusto Del Noce\u00bb, sorta nei primi anni novanta, diretta prima da Guido Ramacciotti, poi da Francesco Mercadante, da Giuseppe Riconda, e attualmente da Enzo Randone.\nIl pensiero.\nIl problema dell'ateismo.\nNella sua pi\u00f9 celebre opera \"Il problema dell'ateismo\" (del 1964) Del Noce inizia l'analisi della storia della filosofia moderna invertendo il paradigma storicistico e positivistico che nel progressismo aveva la sua cifra comune. Il filosofo afferma infatti che tale paradigma di illuministica origine ha come prima condizione d'esistenza la postulazione dell'ateismo come necessit\u00e0 del progredire dei sistemi filosofici e delle scienze a prescindere dalla teologia cristiana, cio\u00e8 a prescindere dalla Scolastica, anzi in pi\u00f9 o meno esplicita opposizione alla Scolastica.\nLa tesi che Del Noce intende dimostrare in questa sua opera \u00e8 -come evidenzia appunto il titolo- la considerazione dell'ateismo non pi\u00f9 come \u00abnecessit\u00e0\u00bb bens\u00ec come \u00ab\"problema\"\u00bb della modernit\u00e0, il cui ultimo, coerente e necessario sbocco \u00e8 appunto il nichilismo post-nietzscheano distaccato ormai da qualsiasi riflessione filosofica e sfociato in una pura forma di vita, in puro \"way of life\" di distruzione e auto-distruzione dell'uomo. Del Noce pone quindi innanzitutto una distinzione fra tre diverse forme di ateismo, ovvero fra l'ateismo positivo o politico (\u00abdiurno\u00bb), i cui esempi perfetti sono stati l'illuminismo di un Diderot o l'umanesimo di un Feuerbach, l'ateismo negativo o nichilistico (\u00abnotturno\u00bb), esemplificato invece dalla filosofia di Schopenhauer, e infine l'ateismo tragico, detto anche \u00abfollia filosofica\u00bb, cio\u00e8 la forma pi\u00f9 rara e particolare di ateismo che Del Noce trova solo in due casi in tutta la storia della filosofia, ovvero in Nietzsche e in Jules Lequier.\nPosta questa propedeutica distinzione, Del Noce inizia l'anamnesi del pensiero filosofico moderno per rintracciare la genesi di ogni forma di ateismo, impossibile da pensarsi per la filosofia antica come dimostra il fatto che anche la filosofia epicurea -considerata comunemente come ateistica- ammetteva in realt\u00e0 l'esistenza degli d\u00e8i. Per Del Noce appare evidente che la crisi della Scolastica medievale non ha costituito un processo necessario per il semplice fatto che proprio colui che aveva intenzione di riformarla -cio\u00e8 Cartesio- fu invece colui che in realt\u00e0 la trad\u00ec e se ne allontan\u00f2: \u00e8 nelle celeberrime \"Meditazioni metafisiche\" che il filosofo francese -allievo dei Gesuiti- tent\u00f2 di riproporre una nuova prova dell'esistenza di Dio da opporre al naturalismo libertinista del Seicento, che predicava relativismo etico e che sostituiva il Dio-\"Logos\" con la Natura impersonale e senza ordine.\nIn realt\u00e0 per\u00f2 Cartesio, nel suo sforzo apologetico, comp\u00ec il definitivo tradimento della filosofia cristiana riattingendo ad un agostinismo privato di platonismo e considerando cos\u00ec le idee dei semplici \u00abcontenuti della mente\u00bb. In altre parole se l'idea di Dio, quantunque logicamente necessaria, non \u00e8 il riflesso intellettivo di una realt\u00e0 ontologica esterna al soggetto ma \u00e8 una semplice struttura logica, allora vale realmente la critica kantiana della prova ontologica di Sant'Anselmo secondo la quale non \u00e8 lecito aggiungere il predicato dell'esistenza alla perfezione dell'idea se non per un paralogismo.\nDel Noce in sintesi ha mostrato come il tradimento e la perdita della Scolastica, attuata innanzitutto da Cartesio, ha come punto centrale l'idea di Idea, che \u00e8 passata ad essere da struttura del reale a struttura del razionale, passando quindi dal dominio dell'ontologia a quello della psicologia. Per questo non vi \u00e8 alcuna spiegazione se non il rifiuto pregiudiziale di riconoscere uno statuto ontologico all'idea, cosicch\u00e9 non vi sarebbe appunto alcuna \"necessit\u00e0\" di trapasso della Scolastica n\u00e9 tantomeno alcuna necessit\u00e0 di genesi del razionalismo; in tal senso la famosa critica di Kant varrebbe quindi solo contro Cartesio \"e non\" contro Sant'Anselmo, il cui platonismo gli permetteva ancora di inferire \"necessariamente\" la \u00abperfezione\u00bb dell'esistenza dall'idea dell'Essere con ogni perfezione, cio\u00e8 dall'idea di Dio.\nDel Noce prosegue la sua analisi mostrando quindi come in Cartesio, che pur nelle sue intenzioni voleva essere un \"defensor Fidei\", gi\u00e0 sussisteva \"in nuce\" ogni forma di illuminismo che avrebbe poi dominato nel Settecento, per questo egli parla di un pre-illuminismo cartesiano e aggiunge inoltre che proprio Cartesio, fiero avversario del libertinismo dilagante nel suo tempo, fu colui che tradusse l'ateismo libertinistico e irrazionalistico nella sua forma razionalizzata, cio\u00e8 nell'illuminismo, che sarebbe stato appunto un libertinismo razionalistico. Si noti che Del Noce non pone giudizi sulla persona di Renato Cartesio, e anzi sottolinea come al suo tempo egli si poteva davvero credere il grande condottiero vincitore della battaglia culturale del Cristianesimo contro il libertinismo, ma ci\u00f2 perch\u00e9 non era riuscito a prevedere una forma di ateismo non-irrazionalistico e non-relativistico quale fu appunto l'illuminismo settecentesco, che non si limit\u00f2 pi\u00f9 ad opporsi alla Scolastica ma che form\u00f2 una propria dogmatica visione della storia in cui il Cristianesimo, rappresentato dalle leggende nere del Medioevo, era stato solo un ostacolo per lo \u00absviluppo\u00bb e l'\u00abemancipazione\u00bb dell'umanit\u00e0 (si tenga presenta la definizione kantiana di \u00ab\"illuminismo\"\u00bb).\nDa Cartesio in poi -secondo Del Noce- sono comunque due i percorsi filosofici che partono e che sviluppano i due aspetti compresenti in Cartesio, ovvero l'illuminismo e lo spiritualismo: da una parte infatti Condillac, Kant, Condorcet, fino a Hegel e Marx riceveranno il lascito propriamente razionalistico e \"sensu lato\" materialistico di Cartesio, dall'altra invece Pascal, Malebranche, Vico e infine Rosmini saranno gli eredi del suo patrimonio spiritualistico, inteso questo come filosofia di accordo fra ragione naturale e fede cristiana, posta la distanza epistemologica dalla Scolastica; famosa ed illuminante \u00e8 a questo proposito la teoria della \u00abvisione in Dio\u00bb di Malebranche, nonch\u00e9 la distinzione pascaliana fra \u00abDio dei filosofi\u00bb e \u00abDio di Ges\u00f9 Cristo\u00bb. Andando comunque alla radice del problema del tradimento della metafisica cristiana (Tomismo) da parte di Cartesio e del conseguente illuminismo, Del Noce individua come unica possibile condizione per tale tradimento il rifiuto del peccato originale come male metafisico e quindi il rifiuto dello \u00ab\"status naturae lapsae\"\u00bb di cui proprio il Cristo sarebbe il redentore: senza alcuna natura umana da redimere, cio\u00e8 senza necessit\u00e0 di alcun redentore, il razionalismo ha sostituito il peccato con l'ignoranza e Dio con la ragion critica, rifacendosi cos\u00ec ad un pelagianesimo laicizzato che da solo rende possibile una qualsiasi forma di ateismo. Egli nota, infine, che avendo rifiutato la radice metafisica del male se ne \u00e8 dovuta cercare quella fisica o psicofisica, secondo gli schemi ideologici che nel Novecento avrebbero reso la psicanalisi e la psicologia gli elementi complementari allo scientismo per una completa e non riduttiva visione del mondo senza Dio, e per una definitiva \u00ab\"ateologizzazione\"\u00bb della ragione.\nCompimento e dissoluzione del marxismo.\nRiguardo al marxismo e alla sua interpretazione Del Noce scrisse due opere, ovvero \"Il cattolico comunista\" e \"Il suicidio della rivoluzione\", che costituiscono la continuazione de \"Il problema dell'ateismo\" in quanto in esse il filosofo analizza pi\u00f9 dettagliatamente solo una delle linee filosofiche originate da Cartesio, quella razionalistica, cio\u00e8 quella che nella storia moderna fu vincente nella sua estensione politica, nel tentativo di trovare e di dimostrare la continuit\u00e0 necessaria fra razionalismo, materialismo, marxismo e infine nichilismo, quest'ultimo inteso come cifra \"problematica\" della civilt\u00e0 postmoderna.\nLa giustificazione epistemologica di questa analisi \u00e8 data dal fatto incontestabile che la storia del Novecento inizia da un fatto filosofico, ovvero dal passaggio della filosofia marxiana in azione politica, ovvero dalla coerentizzazione di quella che Del Noce definisce la \u00abnon-filosofia di Marx\u00bb: da ci\u00f2 appare non solo giustificato ma anche necessario portarsi sul piano storico della filosofia per comprenderne il suo portato teoretico, e cos\u00ec disinnescarne il suo sostrato ideologico. Del Noce si affianca a diversi studiosi stranieri, quali ad esempio Voegelin, per rintracciare l'inizio della cosiddetta secolarizzazione, il cui compimento sarebbe stato appunto il marxismo e poi il nichilismo, nel sequestro della nozione di \u00abprogresso\u00bb da parte di filosofie laiche dalla teologia di Gioacchino da Fiore, o meglio dall'interpretazione di tale teologia: ben nota \u00e8 infatti la distinzione gioachimita nelle tre et\u00e0 della storia, l'Et\u00e0 di Dio-Padre (Ebraismo), l'Et\u00e0 di Dio-Figlio (Cristianesimo) e infine l'Et\u00e0 di Dio-Spirito che avrebbe dovuto superare i \u00ablimiti\u00bb del Cristianesimo ed estendere l'elezione e la salvezza in modo universale.\nDi tale teologia mistica e profetica si appropri\u00f2 lo gnosticismo sviluppatosi in seno al Cristianesimo stesso ed estesosi pian piano oltre i confini delle filosofie razionalistiche del Settecento e soprattutto dell'Ottocento. Del Noce nota infatti una sorta di dialettica nata all'interno dell'illuminismo settecentesco non tanto fra atei e deisti bens\u00ec fra rivoluzionari e conservatori, ovvero fra il puro giacobinismo ghigliottinatore dell'\u00ab\"ancien R\u00e9gime\"\u00bb e il progressismo che caratterizz\u00f2 invece la fase dell'illuminismo dopo la degenerazione della rivoluzione francese in Terrore, ovvero la fase dei cosiddetti \"ideologues\", fra i quali Cabanis e Condorcet. Il punto attorno a cui si sviluppava tale dialettica fu appunto la differente filosofia della storia che aveva caratterizzato l'illuminismo pre-rivoluzionario e l'illuminismo post-rivoluzionario, in quanto il primo aveva escluso una qualsiasi evoluzione storica e necessaria dell'umanit\u00e0 e aveva anzi condannato il Medioevo con la storiografia della leggenda nera, mentre il secondo aveva invece rivalutato l'intera storia pre-illuministica (sia pagana che cristiana) considerandola come momento dialettico necessario pur se negativo della storia universale.\nIn questo senso Del Noce ha potuto mettere in parallelo l'opposizione fra illuminismo giacobino e spiritualismo in Francia e quella fra kantismo e hegelismo in Germania, ove spiritualismo e hegelismo sono state filosofie vincenti in quanto hanno assorbito in s\u00e9 il momento rivoluzionario e negativo dell'illuminismo per poi superarlo nella formazione di quella filosofia della storia che ebbe certo in Hegel il suo culmine. Riguardo al binomio illuminismo-spiritualismo la critica vincente del secondo sul primo \u00e8 stata quella di un estremo e insostenibile riduzionismo rappresentato dal sensismo di Condillac, in altre parole \u00e8 stata la critica di ridurre la comprensione del mondo al pari di ci\u00f2 che lo stesso illuminismo aveva accusato la religione di aver fatto. In questo contesto \u00e8 la nascita della visione sociologica del mondo a rappresentare il tentativo di superare questa aporia illuministica senza tuttavia dover ritornare alla metafisica tradizionale: Del Noce insomma sostiene il trapasso dell'illuminismo in \"socialismo\", non a caso nato in Francia, intesa questa come dottrina che dell'illuminismo mantiene il carattere utopistico (socialismo utopistico) e quindi anti-tradizionalistico, ma ne sconfessa invece il deprecabile riduzionismo che ancora non permetteva un'adeguata analisi della societ\u00e0 ai fini della rivoluzione politica.\nIn Germania invece la dialettica fra kantismo e hegelismo, con netta vittoria dell'hegelismo, ha come punto di svolta la riconsiderazione hegeliana della storia come storia dell'Assoluto (\u00abstoria di Dio\u00bb), secondo il ben noto schema gioachimita che vedeva in ogni momento storico un grado di manifestazione dell'Assoluto, e quindi \u00ab\"necessario\"\u00bb pur nella sua negativit\u00e0. In questo senso Hegel \u00e8 colui che diede forma alla corrente tradizionalistica dell'illuminismo, ove la tradizione non \u00e8 pi\u00f9 per\u00f2 - come per Tommaso d'Aquino - l'insieme delle verit\u00e0 eterne e immutabili che solcano trasversalmente la dimensione temporale mediante il passaggio delle generazioni, ma \u00e8 bens\u00ec la struttura dialettica eterna che necessita l'evoluzione delle verit\u00e0, e quindi la sua temporalizzazione.\nPer questo Del Noce afferma che l'idealismo hegeliano ebbe nei confronti del kantismo la medesima funzione che in Francia ebbe il positivismo comtiano nei confronti del socialismo utopistico: egli ricorda la critica di Comte nei confronti dell'illuminismo settecentesco, la sua rivalutazione della tradizione (in senso dialettico), nonch\u00e9 la celeberrima teoria degli stadi che costituisce - ancora una volta - una forma secolarizzata della teologia gioachimita. \u00c8 dopo questa dettagliata analisi che Del Noce innesta il discorso sul marxismo, il quale appunto si configur\u00f2 - per stessa ammissione di Marx - come ripresa critica di Hegel attraverso la filtrazione di Feuerbach e della sinistra hegeliana (celebri sono le marxiane \"Tesi su Feuerbach\") e come fusione fra la dialettica hegeliana e la politica del socialismo utopistico: alla base del cosiddetto socialismo scientifico rimane ancora il desiderio di palingenesi politica propria di Saint-Simon o di Fourier, ma onde evitare il risibile utopismo di questi ultimi ad esso Marx applic\u00f2 la dialettica hegeliana con cui solamente si sarebbe potuto analizzare il capitalismo e prevederne cos\u00ec il \u00abnecessario\u00bb fallimento.\nA tal punto per\u00f2 l'analisi marxiana di come potr\u00e0 nascere la societ\u00e0 comunista introduce l'elemento di distacco non solo dall'idealismo hegeliano ma anche dalla filosofia stessa, ovvero la necessit\u00e0 di tradurre il pensiero analitico in azione politica e di affidare alla storia invece che alla ragione il compito di dimostrare la verit\u00e0 delle tesi marxiane. In questo Del Noce si riallaccia a una lunga storiografia socialista, uno dei cui esponenti pi\u00f9 noti \u00e8 per esempio Luk\u00e1cs, che afferma la stretta e necessaria continuit\u00e0 fra filosofia di Marx e di Engels, politica di Lenin e politica di Stalin, senza concedere alcuna differenza n\u00e9 alcuna opposizione fra socialismo reale e socialismo ideale (quasi a guisa di giustificazione storica). Il fattore fondamentale di continuit\u00e0 fra Marx e Lenin \u00e8 infatti quella struttura tipicamente gnostica che equalizza il male all'ignoranza e il bene alla conoscenza e quindi divide il genere umano fra la massa degli ignoranti e la ristretta cerchia degli \u00abilluminati\u00bb, che nella riflessione leniniana erano gli intellettuali borghesi che per una non spiegata differenza dal resto della borghesia avrebbero potuto e dovuto guidare la rivoluzione; in questo senso la politica leniniana, poi proseguita coerentemente nella politica staliniana, sarebbe stata l'incarnazione perfetta nonch\u00e9 l'unica incarnazione possibile della filosofia marxiana, e non invece -come \u00e8 tesi di una certa apologetica socialista- un tradimento di Marx.\nAncora una volta Del Noce si rif\u00e0 a una lunga storiografia critica nel considerare il marxismo non come una filosofia ma come una \"religione\", ma a ci\u00f2 egli aggiunge la dimostrazione non del suo carattere di religione civile bens\u00ec di religione \"gnostica\": in tal modo il marxismo leninista sarebbe davvero il compimento del razionalismo ove quest'ultimo \u00e8 inteso come gnosticismo laico, religione non di Dio ma dell'Idea/ideale che non ha bisogno dell'Incarnazione di un Dio-Uomo in quanto l'uomo stesso avrebbe potuto e dovuto far incarnare tale Idea nel mondo attraverso la sua azione. Questo \u00e8 il senso dell'appellativo delnociano di \u00abnon-filosofia\u00bb per il marxismo, giacch\u00e9 la contemplazione metafisica in esso viene interamente assorbita dall'azione politica, in quanto per Marx la politica \u00e8 la vera metafisica al pari di come per Nietzsche lo \u00e8 la morale.\nEppure \u00e8 proprio questo punto a costituire secondo Del Noce la contraddizione fondamentale interna al marxismo e quindi la causa prima del suo fallimento storico: se infatti la \u00abriconciliazione con la realt\u00e0\u00bb iniziata da Hegel, proseguita da Feurbach a portata a compimento da Marx deve rivoltare l'intera comprensione del mondo in trasformazione del mondo, cio\u00e8 in rivoluzione, allora in ci\u00f2 non rimane giustificato il riferimento ideologico all'avvenire come sede immaginifica della societ\u00e0 comunista, ovvero non rimane giustificato il carattere ancora religioso del marxismo per cui esso ha sostituito il futuro all'eternit\u00e0 e il lavoro dell'uomo alla Redenzione del Dio-Uomo.\nIl fallimento storico del comunismo, quindi, sarebbe stato non solo la dimostrazione sperimentale della falsit\u00e0 delle teorie marxiane ma anche il coerente compimento del marxismo come auto-distruggersi nella sua forma di religione. Con ci\u00f2 si spiegherebbe per Del Noce l'attivismo comunista dopo il 1945 nonch\u00e9 la graduale decadenza del socialismo nel mondo fino alla sua profetizzata fine, simboleggiata dalla caduta del Muro di Berlino. \u00c8 propria di Del Noce infatti la teoria secondo cui il compimento e la dissoluzione del marxismo non siano due momenti separati o addirittura opposti, ma siano bens\u00ec il medesimo momento dispiegato coerentemente nel tempo.\nL'interpretazione del fascismo.\nAl fascismo e alla sua interpretazione in stretta relazione al marxismo Del Noce ha dedicato gran parte dei suoi studi e delle sue opere, partendo appunto dalle opinioni comuni e molte volte ideologiche degli storici nei confronti del fascismo e delineando una struttura paradigmatica tanto controversa quanto precisa e fondata. \u00c8 a partire dalla definizione data dallo storico tedesco Ernst Nolte di ogni movimento fascista come \u00abresistenza contro la trascendenza\u00bb, intesa come trascendenza storica e non metafisica, che Del Noce sottolinea la continuit\u00e0 fra questo serio giudizio e la \"communis opinio\" del fascismo come movimento reazionario, per questo tradizionalista e nazionalista, e per converso di ogni forma di tradizionalismo e di nazionalismo come rimando implicito e forse inconscio al fascismo.\nDi questo Del Noce fa una critica serrata, facendo notare innanzitutto le origini culturali dei due fondatori del fascismo, cio\u00e8 Gentile e Mussolini, come antitetiche rispetto a ogni forma di politica reazionaria, tradizionalista e nazionalista e come invece affini rispetto al socialismo, del quale Mussolini in particolare fu un esponente. Si noti che l'obiettivo che Del Noce intende colpire e abbattere \u00e8 quella generale concezione del fascismo come momento singolare e controcorrente rispetto all'intera storia moderna, dalla rivoluzione francese in poi, mentre ci\u00f2 che intende mostrare \u00e8 la continuit\u00e0 quasi necessaria che \u00e8 posta fra l'hegelismo, il marxismo e il fascismo come tre momenti dell'unico processo di secolarizzazione. Il filosofo inizia quindi dall'analisi della figura storica di Mussolini e della sua formazione culturale, notando il suo giovanile anticlericalismo, il suo spontaneo confluire nel socialismo, e il seguente superamento di quest'ultimo per l'evoluzione fascista del suo pensiero. \u00c8 in particolare sul concetto di \u00abrivoluzione\u00bb che Del Noce pone l'accento, essendo questo un concetto base del marxismo che per\u00f2, attraverso l'incontro mussoliniano con la tedesca \u00abfilosofia dello Spirito\u00bb risorgente in Italia, dovette radicalmente trasformarsi e portarsi dal livello sociale della \u00abclasse\u00bb a quello personale del \u00absoggetto\u00bb.\n\u00c8 insomma -per Del Noce- l'incontro intellettuale di Mussolini con la filosofia di Giovanni Gentile ad aver reso necessaria la trasformazione della rivoluzione in un senso non pi\u00f9 finalistico o escatologico (come era nel marxismo puro, il cui fine \u00e8 appunto la societ\u00e0 comunista) ma in un senso propriamente attivistico e \"lato sensu\" solipsistico, in termini gentiliani cio\u00e8 attualistico. Con ci\u00f2 Del Noce pu\u00f2 connettere la psicologia di Mussolini con il vero e proprio formalismo pratico del fascismo, il quale non aveva in realt\u00e0 alcun contenuto definito, ma proclamava bens\u00ec una \"forma\" di azione tanto vaga e generale da poter attrarre a s\u00e9 ogni sorta di ceto sociale (anche il proletariato) e di frangia ideologica, in alcuni momenti persino quella marxistica.\nIl concetto di \u00abrivoluzione\u00bb infatti contiene in s\u00e9 gi\u00e0 un termine finale ben preciso verso cui lo stato attuale del mondo andrebbe \"rivoluzionato\", mentre nella politica fascista il termine rivoluzione deve necessariamente essere sostituito dal termine \u00abriforma\u00bb (si pensi appunto alla riforma Gentile) in senso non pi\u00f9 tradizionale, cio\u00e8 come ri-formare ci\u00f2 che \u00e8 stato de-formato, bens\u00ec in senso creazionale, cio\u00e8 come dare una nuova forma (indefinita) alle antiche cose, perci\u00f2 rimane un concetto molto affine a quello di marxistico di rivoluzione, e permette l'affiancamento ideale dell'attualismo gentiliano al modernismo teologico fiorente a quel tempo e condannato come eresia dalla Chiesa cattolica."}
{"id": "393322", "revid": "7336", "url": "https://it.wikipedia.org/wiki?curid=393322", "title": "Triumviri", "text": ""}
{"id": "393324", "revid": "7336", "url": "https://it.wikipedia.org/wiki?curid=393324", "title": "Triunvirato", "text": ""}
{"id": "393325", "revid": "7336", "url": "https://it.wikipedia.org/wiki?curid=393325", "title": "Triunviro", "text": ""}
{"id": "393327", "revid": "7336", "url": "https://it.wikipedia.org/wiki?curid=393327", "title": "Triunviri", "text": ""}
{"id": "393329", "revid": "1543377", "url": "https://it.wikipedia.org/wiki?curid=393329", "title": "Metodo degli indivisibili", "text": "In matematica il metodo degli indivisibili \u00e8 un procedimento introdotto negli anni successivi al 1640 da Bonaventura Cavalieri per il calcolo di aree e volumi e che ha contribuito allo sviluppo del calcolo integrale. Esso si pu\u00f2 far derivare dal principio di Cavalieri:\n\"Se due solidi hanno uguale altezza e se le sezioni tagliate da piani paralleli alle basi e ugualmente distanti da queste stanno sempre in un dato rapporto, anche i volumi dei solidi staranno in questo rapporto.\"\nQuesto enunciato, noto anche come \"principio di Cavalieri degli indivisibili\", contiene in s\u00e9 elementi base del calcolo integrale. Il termine usato da Cavalieri, indivisibile, potrebbe tradursi con l'espressione moderna di \"figura geometrica di spessore infinitesimo\".\nPer cercare di giustificare questa affermazione osserviamo come egli \"dimostr\u00f2 un teorema\" che, utilizzando la notazione del calcolo infinitesimale, \u00e8 equivalente alla formula moderna:\nVediamolo nel piano, nel caso formula_2: per dimostrare questa formula egli confrontava le potenze dei segmenti di un parallelogramma paralleli alle basi con le corrispondenti potenze dei segmenti dell'uno o dell'altro dei due triangoli in cui la diagonale divide il parallelogramma.\nIl parallelogramma formula_3 viene diviso dalla diagonale formula_4 in due triangoli e si considera il segmento formula_5 chiamandolo \"indivisibile\" del triangolo formula_6 parallelo alla base formula_7. Prendendo formula_8 e tracciando formula_9 parallelo a formula_7 si individua un \"indivisibile\" formula_9 del triangolo formula_12 il quale \u00e8 sovrapponibile a formula_5 e quindi equivalente ad esso.\n\u00c8 possibile accoppiare tutti gli indivisibili contenuti nel triangolo formula_6 con i corrispondenti indivisibili uguali contenuti nel triangolo formula_12; i due triangoli hanno dunque aree uguali. Poich\u00e9 il parallelogramma \u00e8 la \"somma\" degli indivisibili contenuti nei due triangoli, \u00e8 chiaro che la somma delle prime potenze dei segmenti contenuti in uno dei due triangoli componenti \u00e8 uguale alla met\u00e0 della somma delle prime potenze dei segmenti contenuti nel parallelogramma: in termini moderni: :formula_16.\nCon ragionamenti simili Cavalieri dimostr\u00f2 che la \"somma\" dei quadrati dei segmenti in un triangolo era 1/3 della \"somma\" dei quadrati contenuti nel parallelogramma; per i cubi mostr\u00f2 che il rapporto era 1/4, fino a giungere nel 1647 all'enunciato generale per le potenze n-esime.\nQuesto teorema apr\u00ec la strada a numerosi procedimenti di calcolo effettivo (algoritmi) di aree e volumi, procedimenti successivamente inquadrati nel calcolo infinitesimale.\nSi possono fare alcuni esempi di calcolo utilizzando il metodo degli indivisibili: si \u00e8 visto come Cavalieri consider\u00f2 una figura piana convessa come costituita dalle infinite corde che essa intercetta su un fascio di rette parallele e, successivamente, ciascuna di queste corde come un rettangolo avente per base la corda e un'altezza piccolissima (in linguaggio moderno ogni indivisibile \u00e8 rappresentato dal prodotto formula_17, che rappresenta l'area del rettangolo di base formula_18 e altezza formula_19). Allo stesso modo consider\u00f2 un solido convesso come costituito dalle sezioni con un sistema di piani paralleli chiamando indivisibile il cilindro avente come base la sezione e altezza piccolissima.\nEsempio 1: Area del triangolo.\nUn indivisibile \u00e8 una corda parallela alla base. L'indivisibile distante formula_20 dal vertice si pu\u00f2 scrivere in funzione di formula_20 (ossia \u00e8 una formula_18).\nPer la similitudine dei triangoli formula_23 e formula_24 si ha:\ncio\u00e8\nallora\nL'area dell'indivisibile \u00e8 formula_28.\nL'area di ABC \u00e8 la somma delle aree degli indivisibili cos\u00ec ottenuti, al variare di formula_20 da formula_30 a formula_31, cio\u00e8:\nche \u00e8 la nota formula dell'area del triangolo.\nEsempio 2: Volume del cono.\nUn indivisibile \u00e8 un cerchio parallelo alla base, distante formula_20 dal vertice, di raggio formula_34 (formula_35).\nPer similitudine si ha:\nda cui si ottiene\nIl volume di tale indivisibile \u00e8 quello del cilindro di raggio di base formula_34 e altezza formula_19: \nIl volume del cono \u00e8 dato dalla somma di tutti gli indivisibili cos\u00ec ottenuti, al variare di formula_20 da formula_30 a formula_31, cio\u00e8: \nEsempio 3: Volume della sfera.\nUn indivisibile, un cerchio parallelo al cerchio massimo, distante formula_20 dalla superficie sferica, ha raggio formula_34 che si pu\u00f2 calcolare utilizzando il teorema di Pitagora:\nIl volume dell'indivisibile \u00e8 quello del cilindro con lo stesso raggio di base e altezza dx:\nIl volume della sfera \u00e8 il doppio della somma di tutti gli indivisibili cos\u00ec ottenuti al variare di formula_20 da formula_30 a formula_50, cio\u00e8:\nIl volume della semisfera \u00e8\ncio\u00e8 \u00e8 la differenza tra il volume di un cilindro e di un cono aventi entrambi raggio di base e altezza uguale al raggio della sfera; \nsezionando i tre solidi con un medesimo piano variabile, si trovano tre aree di cui quella del cilindro \u00e8 la somma delle altre due.\nSu questi calcoli sono fondati i calcoli del volume della sfera di Galileo e Torricelli."}
{"id": "393330", "revid": "1494169", "url": "https://it.wikipedia.org/wiki?curid=393330", "title": "Troika", "text": ""}
{"id": "393331", "revid": "38120", "url": "https://it.wikipedia.org/wiki?curid=393331", "title": "Pride and Glory", "text": ""}
{"id": "393332", "revid": "123986952", "url": "https://it.wikipedia.org/wiki?curid=393332", "title": "Quattro dopo mezzanotte", "text": "Quattro dopo mezzanotte (\"Four Past Midnight\") \u00e8 la quarta raccolta di novelle di Stephen King, pubblicata la prima volta nel 1990 e costituita da quattro racconti.\nRacconti.\nI langolieri.\nDurante un volo aereo, tutti i passeggeri svegli spariscono. Solo quelli addormentati rimangono: una ragazza cieca, un insegnante, un inglese con un passato misterioso, un ingegnere, un musicista adolescente, uno scrittore del mistero, un dirigente e (per la fortuna dei passeggeri) un pilota non in servizio su quell'aereo. Dopo il risveglio dei passeggeri, il pilota prende il controllo dell'aereo, ma non riesce a contattare nessuno. Il volo era diretto a Boston, nel Massachusetts, ma viene dirottato alla pi\u00f9 sicura Bangor nel Maine (il pilota non riesce a contattare nessuno a terra e decide che Bangor garantisce un atterraggio pi\u00f9 sicuro rispetto ai potenzialmente affollati cieli di Boston). \nNon appena l'aereo atterra, la \"ciurma\" fa una terrificante scoperta. Scoprono che non solo sono gli unici sull'aereo, anche a terra non si trova nessuno. La ragazza cieca comincia a sviluppare una sorta di \"seconda vista\" ed il dirigente, con la fretta di arrivare a Boston per una riunione, inizia ad impazzire lentamente. Parte della sua follia \u00e8 dovuta ad una storia raccontatagli dal padre, una visione dei Langolieri, bestie demoniache che cacciano i pigri e gli sfaticati, per mangiarli vivi. La giovane ragazza, seguita a breve dal resto delle persone, inizia a cercare la causa di quella situazione, ed ascolta i suoni di qualche mostro disumano che si sta avvicinando lentamente a loro. \nI passeggeri del volo 29 dell'American Pride scoprono presto che il loro problema \u00e8 il tempo, l'aereo \u00e8 in qualche modo volato attraverso uno strappo dello spaziotempo viaggiando in un mondo morto in cui il tempo sta per finire. I \"langolieri\" stanno arrivando, bestie indaffarate che, ogni giorno ora e minuto dell'eternit\u00e0, si muovono tra questi mondi, mangiando chiunque incontrino. Sono delle entit\u00e0 senza volto, hanno solo una grande bocca con denti di squalo che ruotano come seghe elettriche, capaci di tagliare qualsiasi materiale. I sopravvissuti fuggono attraverso lo stesso varco spazio-temporale che li ha portati nella nuova dimensione e li ritrasporta nel loro tempo. Arrivano al loro aeroporto, la vita continua come al solito e lascia un piccolo ricordo dentro di loro.\n\"I langolieri\" \u00e8 stato anche riadattato per una mini serie TV dal titolo omonimo.\nFinestra segreta, giardino segreto.\n\"Finestra segreta, giardino segreto\" \u00e8 simile a \"La met\u00e0 oscura\", una precedente opera di King. Entrambi parlano di scrittori, in questo caso di Mort Rainey, simile allo stesso Stephen King. Mort viene visitato da una persona che dimostra che un suo racconto \u00e8 una copia quasi identica di una storia che Mort scrisse anni prima. L'uomo accusa Mort di avergli rubato la storia e gli chiede di scrivere un nuovo romanzo a nome suo come risarcimento, provare la sua innocenza o prepararsi per le brutte cose che gli accadranno.\nAnche King, a suo tempo, fu accusato di plagio. Una donna disse che entr\u00f2 in casa sua per rubarle un manoscritto (\"Misery\"). In un'altra occasione, un pazzo entr\u00f2 in casa di King e, quando fu scoperto dalla moglie Tabitha, si difese dicendole che il marito gli aveva rubato numerosi libri e che aveva una bomba nella scatola da scarpe che aveva in mano. La bomba si dimostr\u00f2 essere una fandonia.\nLa storia \u00e8 stata trasformata nel film \"Secret Window\" nel 2004, con Johnny Depp nel ruolo del protagonista.\nIl poliziotto della biblioteca.\n\"Il poliziotto della biblioteca\" fu scritto dopo che il figlio di King non volle andare in biblioteca perch\u00e9 aveva paura del poliziotto che la piantonava. King pens\u00f2 che fosse una buona idea e la us\u00f2.\nCosa succederebbe se un uomo severo con un grande cappotto venisse a casa tua per riprendersi il libro che non hai restituito in tempo? E pi\u00f9 importante: cosa succederebbe se avessi perduto il libro che avevi preso in prestito?\nIl fotocane.\n\"Il fotocane\" racconta di un ragazzo che riceve proprio quello che vuole per il suo quindicesimo compleanno: una Polaroid. Ben presto scopre che la fotocamera ha qualcosa di strano. Fa foto molto simili tra di loro, e completamente differenti dal soggetto fotografato. \"Il fotocane\" \u00e8 ambientato nella fantastica citt\u00e0 di Castle Rock nel Maine, ed \u00e8 il preludio del romanzo \"Cose preziose\" pubblicato nel 1991."}
{"id": "393333", "revid": "7336", "url": "https://it.wikipedia.org/wiki?curid=393333", "title": "Triumviro", "text": ""}
{"id": "393334", "revid": "228587", "url": "https://it.wikipedia.org/wiki?curid=393334", "title": "Molnija", "text": "Molnija ( , traslitterato anche Molniya) \u00e8 una parola russa che significa fulmine. Pu\u00f2 indicare:"}
{"id": "393335", "revid": "599013", "url": "https://it.wikipedia.org/wiki?curid=393335", "title": "Social Security Act", "text": "Il Social Security Act \u00e8 una legge degli Stati Uniti d'America, firmata il 14 agosto 1935 da Franklin Delano Roosevelt.\nStoria.\nEmanata nel contesto del \"New Deal\", anche se non si arriv\u00f2 a recuperare il livello di ricchezza antecedente la grande depressione, Roosevelt riusc\u00ec a ricandidarsi alla presidenza e a venire eletto sia nel 1940 che nel 1944, grazie al consenso ottenuto dalla popolazione.\nLa legge sub\u00ec diverse modifiche nel corso degli anni ma le pi\u00f9 importanti sono state quelle approvate dal presidente Lyndon B. Johnson nel 1965 che hanno creato i due programmi di assistenza Medicare e Medicaid, tuttora attivi.\nContenuto.\nIl provvedimento era finanziato dai contributi dei datori di lavoro e dei lavoratori nonch\u00e9 con i fondi del bilancio federale. La norma introdusse una indennit\u00e0 di disoccupazione ed una di vecchiaia (quella di malattia, inizialmente inclusa nel disegno di legge, fu tolta per l'opposizione accanita della \"lobby\" dei medici). In quella circostanza nacque il programma di \"Aid to Families with Dependent Children\" (aiuto alle famiglie con figli a carico).\nI benefici della legge erano supervisionati da un organo definito un \"consiglio della sicurezza sociale\".\nUn effetto del provvedimento \u00e8 stato l'introduzione del Social security number come strumento identificativo."}
{"id": "393336", "revid": "1005847", "url": "https://it.wikipedia.org/wiki?curid=393336", "title": "Partito Radicale del Cile (2018)", "text": "Il Partito Radicale del Cile (Spagnolo: \"Partido Radical de Chile\" - PR) \u00e8 un partito politico cileno di orientamento liberal-socialista fondato nel 1994; designato inizialmente come Partito Radicale Social Democratico (\"Partido Radical Social Dem\u00f3crata\" - PRSD), \u00e8 stato ridenominato nel 2018.\nIl partito fu fondato attraverso la confluenza tra due distinti soggetti politici:\nIl 25 agosto 2018 la formazione ha ripreso ufficialmente la storica denominazione di Partito Radicale, riassumendone altres\u00ec il logo. Tale decisione era stata assunta dai militanti del partito nel luglio del 2015.\nIl partito \u00e8 collocato nell'area ideologica della socialdemocrazia e del radicalismo e ha come principi fondanti la difesa delle libert\u00e0 civili, l'uguaglianza e la solidariet\u00e0; \u00e8 membro dell'Internazionale Socialista.\nStoria.\nIl Partito Radicale del Cile \u00e8 stato uno storico partito di centro liberale socialdemocratico che ha ricoperto un grande ruolo nella vita politica del paese esprimendo Pedro Aguirre Cerda (1938-1941), Juan Antonio R\u00edos Morales (1942-1946) e Gabriel Gonz\u00e1lez Videla (1946-1952).\nIl PRSD nasce con l'unione del PR con la Socialdemocracia Chilena, entrambi i partiti erano in crisi di consensi e con una modestissima rappresentazione al Congresso nazionale cileno e per avere una maggiore rappresentazione all'interno della coalizione di centrosinistra Concertaci\u00f3n de Partidos por la Democracia.\nNel 2009 per la prima volta dalla fondazione un esponente del partito, ossia il leader Jos\u00e9 Antonio G\u00f3mez ha concorso alle elezioni primarie presidenziali, affrontando Eduardo Frei Ruiz-Tagle, esponente del Partito Democratico Cristiano del Cile, ed \u00e8 risultato sconfitto con un onorevole 35%, considerato come una vittoria dato che il radicale non aveva ottenuto nessun sostegno dai partiti socialisti democratici che avevano preferito sostenere il democristiano.\nIdeologia.\nIl PRSD come gi\u00e0 detto in precedenza \u00e8 un partito incline alla socialdemocrazia e al radicalismo:"}
{"id": "393341", "revid": "287204", "url": "https://it.wikipedia.org/wiki?curid=393341", "title": "Cayley", "text": "Pi\u00f9 personalit\u00e0 hanno il cognome Cayley."}
{"id": "393342", "revid": "2175", "url": "https://it.wikipedia.org/wiki?curid=393342", "title": "MTBE", "text": ""}
{"id": "393343", "revid": "2175", "url": "https://it.wikipedia.org/wiki?curid=393343", "title": "ETBE", "text": ""}
{"id": "393346", "revid": "33597", "url": "https://it.wikipedia.org/wiki?curid=393346", "title": "Autocertificazione", "text": ""}
{"id": "393347", "revid": "188116", "url": "https://it.wikipedia.org/wiki?curid=393347", "title": "Unione Democratica Indipendente", "text": "L'Unione Democratica Indipendente (in spagnolo: \"Uni\u00f3n Dem\u00f3crata Independiente\", UDI) \u00e8 un partito politico cileno.\nL'UDI \u00e8 un partito di destra, fondato nel 1987, sul finire della dittatura di Augusto Pinochet. Ha come suo precedente ideale il \"movimento gremialista\", fondato nel 1967 da Jaime Guzm\u00e1n, movimento filo-corporativista nazional cattolico che sostenne il golpe di Pinochet. \u00c8 un partito nazional-conservatore e neoliberista.\nL'UDI \u00e8 favorevole in campo economico al libero mercato e in campo morale a posizioni cristiano-conservatrici. Per molto tempo \u00e8 stato espressione delle classi pi\u00f9 abbienti del Paese, \nDalle origini alla fine della dittatura.\nNel 1983, Guzm\u00e1n fond\u00f2 il \"Movimento Unione democratica indipendente\" che, nel 1987, insieme al \"Movimento di unione nazionale\", al \"Fronte nazionale del lavoro\" e ad alcuni esponenti del Partito Nazionale, diede vita al \"Rinnovamento Nazionale\". L'UDI, per\u00f2, mantenne una sua autonomia organizzativa, che si manifest\u00f2 appieno nel 1988, quando nel referendum su Pinochet, l'UDI rimase, a differenza dell'ala liberale di RN, a fianco del dittatore.\nNel Cile democratico.\nAlle prime elezioni democratiche del 1989, l'UDI si present\u00f2 autonomamente e ottenne il 9,8% alla Camera ed il 5,1% al Senato. Insieme a Rinnovamento Nazionale partito liberale conservatore e neoliberista, nel 1990 ha costituito la coalizione Alianza por Chile.\nNel 1991, Guzm\u00e1n venne assassinato dai militanti del \"Fronte Patriottico Manuel Rodr\u00edguez\". Il partito, dopo una breve transizione, pass\u00f2 nelle mani di Joaqu\u00edn Lav\u00edn, sindaco di Las Condes. Nel corso del tempo l'UDI si \u00e8 andato caratterizzando come un partito pi\u00f9 moderato. Ha ottenuto incrementi consistenti nelle varie elezioni legislative, fino a conseguire il 25,1% dei consensi nelle legislative del 2001. Alle ultime politiche del 2005, \u00e8 sceso al 22,3% dei voti, ma \u00e8 rimasto primo partito del Cile. Ci\u00f2 nonostante dal 1990 l'UDI \u00e8 sempre rimasto all'opposizione. \nNel 2007 i pinochetisti pi\u00f9 intransigenti, guidati da Gonzalo Townsend Pinochet, nipote del generale, hanno fondato un altro partito, situato pi\u00f9 a destra l'Azione Pinochetista Unitaria.\nNel 2009 unita ad altre formazioni di centro destra ha creato il cartello elettorale Coalici\u00f3n por el Cambio, vincendo le elezioni e portando alla presidenza Sebasti\u00e1n Pi\u00f1era, esponente di RN.\n\u00c8 membro dell\"'Unione Democratica Internazionale\", l'internazionale dei partiti democratico-conservatori. Nel 2017 \u00e8 tornato a sostenere l'ex presidente Pi\u00f1era, che \u00e8 stato rieletto.\nNel 2018 alcuni ex membri, guidati dall'ex segretario generale dell'UDI Jos\u00e9 Antonio Kast, hanno fondato il Partido Republicano."}
{"id": "393350", "revid": "21079", "url": "https://it.wikipedia.org/wiki?curid=393350", "title": "Presa di Porta Pia", "text": ""}
{"id": "393352", "revid": "1442080", "url": "https://it.wikipedia.org/wiki?curid=393352", "title": "Benefit", "text": "Benefit \u00e8 il terzo album della band progressive rock inglese Jethro Tull, pubblicato nel 1970.\nIl disco.\n\"Benefit\" \u00e8 stato il primo vero successo di vendite dei Jethro Tull; pubblicato nel 1970, esso \u00e8 caratterizzato da un sound pi\u00f9 duro e cupo che sar\u00e0 poi meglio sviluppato in Aqualung.\nL'album \u00e8 stato composto in un periodo di crescente popolarit\u00e0 per i Jethro Tull che realizzarono i loro primi tour negli Stati Uniti.\n\"Benefit\" si distacca ormai completamente dal blues degli inizi, ancor pi\u00f9 di quanto non si noti in \"Stand Up\". L'album, come il precedente, contiene dieci canzoni che alternano suoni rock e suoni acustici, caratteristica mantenuta in molti album successivi; questa dicotomia si ritrova anche all'interno dei singoli brani; ne \u00e8 un esempio \"Son.\"\nIl tema ricorrente \u00e8 quello del rapporto fra Anderson e la sua prima moglie Jennie Frank (come si evince da \"With You There To Help Me\", \"Alive And Well And Living In\" o \"To Cry You A Song\") e il rapporto familiare in generale (\"Son\"). Nell'album \u00e8 trattato anche il tema del sentimento di alienazione.\nTracce.\nTutte le canzoni sono state scritte da Ian Anderson.\nBonus track presenti nella versione del 2001:\nWith You There To Help Me.\nLa canzone che apre l'album \u00e8 dedicata a Jennie Franks, al tempo segretaria dipendente della Chrysalis Records, che diverr\u00e0 l'anno stesso la prima moglie di Anderson.\nIl testo riflette la fatica per il lungo tour e la voglia di tornare a casa.\nNothing To Say.\nLa canzone \u00e8 una metafora della societ\u00e0 a cui non interessa ci\u00f2 che gli individui pensano. Per questo, per poter apprezzare meglio le proprie idee, il narratore preferisce tenere per s\u00e9 i propri pensieri, fingendo di non avere niente da dire.\nAlive And Well And Living In.\nSi tratta di una canzone d'amore, che pu\u00f2 essere per\u00f2 vista da due diversi punti di vista. Il testo pu\u00f2 infatti essere interpretato come una canzone d'amore rivolta a Jennie Franks (come \"With You There To Help Me\") ma, al tempo stesso, pu\u00f2 riguardare la madre di Anderson.\nSon.\nIl testo descrive la difficile relazione di Anderson con i genitori. In particolare il padre viene presentato come un uomo che d\u00e0 solo ordini al figlio, il quale, in risposta, decide di lasciare la casa.\nA Time For Everything?\nSi tratta di una delle prime canzoni retrospettive di Anderson: l'autore finge di avere 50 anni (all'epoca ne aveva 22) e ripercorre la sua vita passata, facendone un bilancio e considerando ci\u00f2 che avrebbe potuto essere ma non \u00e8 stato per diverse ragioni.\nFor Michael Collins, Jeffrey And Me.\nViene menzionato il modulo lunare (LEM) e, nel titolo, Michael Collins, uno dei tre astronauti partecipanti alla missione Apollo 11 del luglio 1969.\nIl \"Jeffrey\" nominato nel titolo \u00e8 lo stesso gi\u00e0 presente in \"Song for Jeffrey\" e in \"Jeffrey Goes to Leicester Square: \"Jeffrey Hammond che l'anno successivo sostituir\u00e0 Glenn Cornick al basso e rimarr\u00e0 nella band fino al 1975.\nTo Cry You A Song.\nLa canzone presenta lo stesso tema di \"With You There To Help Me:\" Anderson si trova in un aereo di ritorno a casa mentre la moglie Jennie lo attende. Nel 1996 il cantante Glenn Hughes ne ha realizzato una cover.\nInside.\nIl pezzo segue la linea di \"With You There To Help Me\", \"Alive And Well And Living In\" e \"To Cry You A Song\". Ma, mentre nelle tre canzoni precedenti il tema trattato \u00e8 la nostalgia di casa, \"Inside\" descrive il ritorno all'interno delle mura domestiche.\nPlay In Time.\nIl testo riflette la difficolt\u00e0 di Anderson nel riuscire a trovare un proprio metodo per esprimersi musicalmente.\nSossity; You'Re A Woman.\nL'album si chiude con una canzone d'amore che presenta per\u00f2 anche critiche alla societ\u00e0 del momento.\nBenefit Collector's Edition.\nIl 28 ottobre del 2013 \u00e8 stata pubblicata la Collector's Edition dell'album. \u00c8 stato riproposto con 2 CD, 1 DVD e, separatamente, il vinile, contenenti tutti i brani remixati da Steven Wilson e brani extra.\nBenefit The 50th Anniversary Enhanced Edition.\nIl 5 novembre del 2021 \u00e8 stata pubblicata The 50th Anniversary Enhanced Edition. L'album viene riproposto con 4 CD e 2 DVD contenenti tutti i brani remixati da Steven Wilson, brani extra e dal vivo."}
{"id": "393353", "revid": "767487", "url": "https://it.wikipedia.org/wiki?curid=393353", "title": "Cloruro", "text": "Lo ione cloruro (formula chimica Cl\u2212) \u00e8 lo ione di cloro con numero di ossidazione \u22121, cio\u00e8 un atomo di cloro carico negativamente con un elettrone. Esso si forma normalmente sciogliendo acido cloridrico in acqua. I sali che contengono uno ione di questo tipo vengono detti \"cloruri\". Ha una massa molecolare pari a circa ed \u00e8 registrato col numero CAS 16887-00-6.\nPropriet\u00e0.\nI cloruri sono sali colorati o incolori, con diverse strutture cristalline.\nI cloruri sono quasi tutti solubili in acqua; un'eccezione (comunemente sfruttata in analisi chimica) \u00e8 il cloruro d'argento.\nEssi sono inoltre solubili nei solventi polari.\nI cloruri possiedono punti di fusione ed ebollizione molto alti.\nFusi o disciolti in acqua sono buoni conduttori elettrici. Sono inoltre elementi volatili\nChimica organica.\nNella chimica organica si definiscono genericamente cloruri tutti i composti organici che contengono un atomo di cloro, indipendentemente dal tipo di legame.\nCos\u00ec ad esempio il clorometano, ottenuto dal metano per sostituzione di un atomo d'idrogeno con uno di cloro, \u00e8 annoverato fra i cloruri: in questa molecola il legame carbonio-cloro non \u00e8 un legame ionico ma covalente polare.\nEsempi.\nIl cloruro pi\u00f9 universalmente noto \u00e8 il cloruro di sodio di formula NaCl, il normale sale da cucina, presente sulla crosta terrestre in grandi quantit\u00e0 nell'acqua di mare.\nLo ione cloruro si trova in concentrazioni minori anche nelle acque dolci e in numerose bevande di uso comune.\nNel corpo umano il cloruro presiede ad importanti funzioni biologiche e lo si trova, fra l'altro, nel sangue."}
{"id": "393359", "revid": "1005847", "url": "https://it.wikipedia.org/wiki?curid=393359", "title": "Rinnovamento Nazionale", "text": "Renovaci\u00f3n Nacional (\"Rinnovamento Nazionale\") \u00e8 un partito politico cileno di centro-destra e destra. Suo presidente \u00e8 Carlos Larra\u00edn, ma il leader \u00e8 Sebasti\u00e1n Pi\u00f1era, ex presidente del Cile.\n\u00c8 stato fondato nel 1987, dalla fusione tra il \"Movimento di unione nazionale\", il \"Fronte nazionale del lavoro\", esponenti del \"Partito nazionale\" e del \"Partito Cristiano Democratico Cileno\" e dal \"Movimento di Unione dei democratici indipendenti\", poi resosi autonomo come Unione Democratica Indipendente, tutti sostenitori della dittatura militare di Augusto Pinochet. I suoi esponenti, per\u00f2, tranne l'UDI, nel referendum su Pinochet del 1988 non fecero campagna elettorale in favore del generale.\n\u00c8 membro, insieme all'UDI, dell\"'Alleanza per il Cile\", centro-destra, e ne ha rappresentato per molti anni la componente liberale.\nPu\u00f2 essere tranquillamente considerato un partito legato al Liberalismo conservatore.\n\u00c8 membro dell'Unione democratica internazionale.\nCol passare del tempo, il partito si \u00e8 visto scavalcare elettoralmente dall'UDI. Alle elezione del 1989, le prime dopo la dittatura, ottenne il 18,2% dei voti e l'UDI il 9,2%. Nelle consultazioni del 1993 e del 1997 i due partiti ottennero entrambi intorno al 14-16%. Alle legislative del 2001, invece, l'UDI ottenne il 25% e RN il 13,7%. Alle politiche del 2005, Rn \u00e8 salita al 14,1% e l'UDI pur scendendo al 22,4 \u00e8 rimasto il primo partito cileno. Nonostante questa competizione interna, l'Alleanza \u00e8 rimasta all'opposizioni dal 1990 fino al 2009.\nNel 2009, insieme a UDI e Chile Primero ha costituito il cartello elettorale Coalici\u00f3n por el Cambio, e ha vinto le elezioni con Sebasti\u00e1n Pi\u00f1era, presidente eletto del Cile.\nAlle elezioni del 2017 il partito vince nuovamente al secondo turno con Pi\u00f1era nuovamente vincitore."}
{"id": "393360", "revid": "42020", "url": "https://it.wikipedia.org/wiki?curid=393360", "title": "Karak", "text": ""}
{"id": "393367", "revid": "80598", "url": "https://it.wikipedia.org/wiki?curid=393367", "title": "Calypsos (Francesco De Gregori)", "text": "Calypsos \u00e8 un album di Francesco De Gregori pubblicato nel 2006.\nIl disco.\nLa cosa che colp\u00ec molto pubblico e critica fu la tempistica stessa dell'album, uscito nei negozi il 17 febbraio 2006, a neanche un anno dal precedente \"Pezzi\" (25 marzo 2005), tempi strettissimi per gli standard di De Gregori stesso, che altrimenti tendeva a dilatare molto le uscite dei propri lavori di studio (prodigandosi pi\u00f9 spesso in dischi dal vivo o antologici). Forse anche per questo motivo, in copertina \u00e8 riportato il sottotitolo \"9 canzoni nuove\"; quasi una strizzata d'occhio, con annesso gioco di parole.\nIl titolo del cd prende il nome dalla dea Calipso, la ninfa del mare che, per amore, trattenne Ulisse nell'isola di Ogigia per sette anni. Un nome dal profumo esotico e misterioso, quello della ninfa, che ricorda le sonorit\u00e0 raccolte, acustiche e tenere delle nuove canzoni.\nIl disco, registrato tra novembre e dicembre del 2005, \u00e8 stato prodotto, come i precedenti album, dal bassista Guido Guglielminetti. Oltre che in CD, e uscito anche in formato 33 giri.\nL'album ha raggiunto la prima posizione in classifica in Italia."}
{"id": "393368", "revid": "36426", "url": "https://it.wikipedia.org/wiki?curid=393368", "title": "Chiesa dei Santi Apostoli (Firenze)", "text": "La chiesa dei Santi Apostoli \u00e8 un luogo di culto cattolico che si trova in piazza del Limbo a Firenze.\n\u00c8 una delle chiese pi\u00f9 antiche e ricche di storia di Firenze, dove hanno origine alcune delle pi\u00f9 antiche leggende della citt\u00e0 e la sua centralit\u00e0 in feste popolari come lo scoppio del carro le hanno valso il soprannome popolare di \"Vecchio Duomo di Firenze\", nonostante non sia mai stata cattedrale della citt\u00e0.\nStoria.\nUna targa sulla facciata ne farebbe risalire la fondazione addirittura all'anno 800, alla presenza niente di meno che di Carlo Magno e del Paladino Orlando. In realt\u00e0 gli storici dubitano di questa antica iscrizione, risalente a qualche secolo dopo i presunti fatti, e datano pi\u00f9 coerentemente la fondazione della chiesa attorno alla fine dell'XI secolo.\nDescrizione.\nLa facciata \u00e8 in stile romanico con un portale cinquecentesco attribuito al pistoiese Benedetto da Rovezzano. Si affaccia sulla piccola piazza del Limbo, cos\u00ec chiamata perch\u00e9 anticamente ospitava un cimitero per i bambini morti prima di essere battezzati, i quali, come descrive anche Dante nella Divina Commedia, rimanevano in una zona indefinita del mondo ultraterreno chiamata appunto limbo. La piccola torre campanaria \u00e8 di Baccio d'Agnolo del XVI secolo.\nLa pianta risente dello stile paleocristiano, con colonne in marmo verde di Prato e capitelli diseguali recuperate da edifici romani, in particolare i primi due in stile corinzio si pensa provengono dalle terme che sorgevano nelle vicinanze e risalirebbero al I secolo a.C. Il soffitto ligneo con trabeazione a cavalletti riccamente decorati \u00e8 del 1333. Il pavimento con un mosaico primitivo \u00e8 stato recuperato con i restauri e include numerose pietre tombali di personaggi di illustri famiglie fiorenti (Acciaiuoli, Altoviti, Del Bene...). La zona absidale presenta la semplice struttura romanica con le grezze pietre squadrate lasciate a vista. La semplicit\u00e0 dell'interno con gli archi a tutto tondo sulle colonne si dice che possa aver ispirato Brunelleschi nel suo recupero delle forme classiche che port\u00f2 allo stile rinascimentale. Le cappelle laterali risalgono al Cinquecento e non stonano con l'insieme perch\u00e9 piuttosto piccole e sobrie.\nIn fondo alla navata sinistra spicca un pregevole tabernacolo in maiolica policroma di Andrea della Robbia, mentre nella prima parte della navata di sinistra vi \u00e8 una piccola nicchia che custodisce le pietre, secondo la tradizione portate da Pazzino de' Pazzi dalla Terrasanta dopo la prima crociata, con le quali il giorno di Pasqua di ogni anno si accende solennemente il fuoco che infiamma la \"colombina\" per il tradizionale scoppio del carro in piazza del Duomo.\nOpere d'arte.\nNonostante i danni subiti dall'alluvione del 1966 sono presenti notevoli opere d'arte.\nNella navata sinistra, dall'ingresso:\nNell'abside:\nNella navata destra:"}
{"id": "393371", "revid": "124246014", "url": "https://it.wikipedia.org/wiki?curid=393371", "title": "Arthur Cayley", "text": "Biografia.\nCayley fu tra i matematici pi\u00f9 prolifici del XIX secolo. Gi\u00e0 da ragazzo si divertiva a risolvere complessi problemi matematici. Entrato diciottenne al Trinity College di Cambridge eccelse, oltre che in matematica, anche in greco, francese, tedesco e italiano.\nSuccessivamente lavor\u00f2 per 14 anni come avvocato a Londra, e in questo periodo produsse circa 250 articoli di ricerca matematica. \nDivenuto poi professore di matematica pura all'Universit\u00e0 di Cambridge, ne pubblic\u00f2 altri 650 circa. \nA Cayley si devono l'introduzione del prodotto di matrici e la dimostrazione del teorema di Hamilton-Cayley cio\u00e8 del fatto che ogni matrice quadrata \u00e8 una radice del suo polinomio caratteristico. Fu inoltre il primo a esprimere la nozione generale di Gruppo, come insieme munito di un'operazione binaria che soddisfa determinati assiomi (mentre in precedenza \"gruppo\" era sinonimo di gruppo di permutazioni). A lui si deve anche il teorema che porta il suo nome, che afferma l'isomorfismo di ogni gruppo con un gruppo di permutazioni, e pure l'introduzione dei grafi molecolari in chimica.\nI primi anni.\nSuo padre Henry Cayley, cugino alla lontana di Sir George Cayley, discendeva da un'antica famiglia dello Yorkshire, ma si era stabilito come mercante a San Pietroburgo, in Russia. Sua madre era Maria Antonia Doughty, figlia di William Doughty. Secondo alcuni autori era russa, ma il nome del padre di lei indica origini inglesi. Suo fratello fu il linguista Charles Bagot Cayley.\nArthur pass\u00f2 i suoi primi otto anni a San Pietroburgo. Nel 1829 i suoi genitori si stabilirono definitivamente a Blackheath, vicino a Londra. Arthur fu mandato in una scuola privata, dove mostr\u00f2 ben presto una grande predilezione e attitudine per il calcolo numerico. A 14 anni fu mandato alla King's College School. Il preside della scuola ravvis\u00f2 i segni del genio matematico e consigli\u00f2 al padre di far istruire il figlio non per farlo lavorare con lui, come era suo proposito, ma per farlo andare all'Universit\u00e0 di Cambridge.\nFormazione.\nAll'inusuale giovane et\u00e0 di 17 anni, Cayley si trasfer\u00ec stabilmente al \"Trinity College\". La causa dell'Analytical Society aveva avuto la meglio e Gregory e Leslie Ellisera avevano creato il \"Cambridge Mathematical Journal\". A tale giornale, a vent'anni, Cayley contribu\u00ec con tre pubblicazioni, con argomenti che gli erano stati suggeriti dalla lettura della \"M\u00e9canique analytique\" di Lagrange e di alcuni lavori di Laplace.\nCayley fin\u00ec il suo percorso universitario come \"Senior Wrangler\", cio\u00e8 lo studente con voti migliori in matematica, ottenendo il primo \"Smith's prize\". Il suo passo successivo fu la laurea come M.A. (\"Master of Arts\") e vincere una borsa di studio su concorso. Egli continu\u00f2 a risiedere a Cambridge per quattro anni; durante questo periodo ebbe alcuni allievi, ma la sua occupazione principale fu la preparazione di 28 memorie per il \"Mathematical Journal\".\nCome avvocato.\nA causa della limitata estensione della sua borsa di studio, fu necessario scegliere una professione; come De Morgan Cayley scelse legge, e a 25 anni entr\u00f2 al Lincoln's Inn di Londra. Scelse la specializzazione di notariato. Fu mentre studiava per l'esame dell'albo degli avvocati che si rec\u00f2 a Dublino per ascoltare le conferenze di Hamilton sui quaternioni.\nIl suo amico Sylvester, gi\u00e0 da cinque anni prima di lui a Cambridge, era allora un attuario, residente a Londra; solevano camminare insieme per i tribunali del \"Lincoln's Inn\", discutendo la teoria degli invarianti e dei covarianti. Durante questo periodo della sua vita, durato pi\u00f9 di 14 anni, Cayley produsse 200-300 pubblicazioni.\nCome professore.\nAll'universit\u00e0 di Cambridge l'antica cattedra di matematica pura \u00e8 denominata \"Lucasiana\", ed \u00e8 il ruolo che fu occupato da Isaac Newton. Nel 1860 alcuni fondi, lascito di Lady Sadleir all'Universit\u00e0, esaurito il loro scopo originario, furono utilizzati per creare una nuova cattedra di matematica pura, chiamata \"Sadleriana\". I compiti del nuovo professore furono definiti come \"spiegare e insegnare i princ\u00ecpi della matematica pura e dedicare s\u00e9 stesso al progresso di questa scienza.\" Cayley fu eletto a questa cattedra quando aveva 42 anni. Lasci\u00f2 un lavoro remunerativo in cambio di un modesto salario; ma non rimpianse mai questa scelta, perch\u00e9 la cattedra a Cambridge gli consent\u00ec di mettere fine alla difficile convivenza tra matematica e legge, e di dedicare le sue energie agli scopi che preferiva. Si spos\u00f2 subito e si stabil\u00ec a Cambridge. Pi\u00f9 fortunato di Hamilton nella sua scelta, la sua vita privata fu molto felice. Il suo amico e collega di ricerche, Sylvester, una volta osserv\u00f2 che Cayley era stato molto pi\u00f9 fortunato di lui; che entrambi avevano vissuto da scapoli a Londra, ma Cayley si era sposato e si era sistemato, in una vita calma e pacifica,a Cambridge, mentre egli non si era mai sposato e aveva continuato a lottare con il mondo per tutta la sua vita. Questa osservazione corrispondeva perfettamente alla verit\u00e0.\nAll'inizio, la cattedra sadleriana prevedeva un insegnamento limitato a un corso di lezioni per la durata di un trimestre accademico; quando l'Universit\u00e0 fu riformata nel 1886, e parte dei fondi dedicata a migliorare il trattamento dei professori, le lezioni furono estese a due trimestri. Per molti anni il numero di studenti ai corsi fu molto ridotto, di loro quasi tutti avevano terminato la preparazione agli esami di ammissione; dopo la riforma il numero di studenti si contava intorno ai quindici. L'argomento su cui vertevano le lezioni era generalmente quello della monografia su cui il professore stava lavorando in quel periodo.\nL'altro compito del professore - il progresso della scienza matematica - fu adempiuto in modo soddisfacente grazie alla lunga serie di monografie da lui pubblicate, svariando su ogni ramo della matematica pura. Ma fu adempiuto anche in un modo molto pi\u00f9 elegante: egli divenne il garante scientifico indiscusso riguardo alla qualit\u00e0 degli articoli di matematica per molte societ\u00e0 sia inglesi che straniere.\nNel 1876 pubblic\u00f2 un \"Trattato sulle funzioni ellittiche\", che fu il suo unico libro. Si interess\u00f2 molto al movimento per l'istruzione universitaria delle donne. A Cambridge i \"college\" femminili sono Girton e Newnham. Agli inizi del Girton egli diede un aiuto diretto insegnando, mentre per alcuni anni fu rettore del Newnham College, per il cui sviluppo si impegn\u00f2 fortemente fino alla fine.\nNel 1872 fu nominato membro onorario del Trinity College e tre anni dopo membro ordinario, che comportava uno stipendio oltre al prestigio. In questo periodo i suoi amici aprirono una sottoscrizione per fargli un ritratto di presentazione. Maxwell scrisse un discorso per il comitato dei sottoscrittori che aveva la responsabilit\u00e0 dei fondi per il ritratto di Cayley. Le parole del discorso si riferivano agli argomenti trattati da Cayley nelle sue monografie pi\u00f9 elaborate; per esempio, Capitoli sulla Geometria Analitica in formula_1 dimensioni; Sulla teoria dei Determinanti; Memorie sulla teoria delle Matrici; etc."}
{"id": "393372", "revid": "339392", "url": "https://it.wikipedia.org/wiki?curid=393372", "title": "Flautista", "text": ""}
{"id": "393373", "revid": "1005847", "url": "https://it.wikipedia.org/wiki?curid=393373", "title": "Alleanza della Sinistra Democratica", "text": "Alleanza della Sinistra Democratica (in polacco: \"Sojusz Lewicy Demokratycznej\" - SLD) \u00e8 un partito politico polacco di centrosinistra.\nNasce nel 1991 come coalizione e come partito nel 1999. \u00c8 stato al governo dal 2001 al 2005, anno dal quale \u00e8 all'opposizione.\nA livello europeo aderisce al Partito del Socialismo Europeo e i suoi eurodeputati siedono nel gruppo dell'Alleanza Progressista dei Socialisti e dei Democratici. A livello sovranazionale \u00e8 membro dell'Alleanza Progressista, avendo abbandonato l'Internazionale Socialista.\nStoria.\nIl partito si presenta come prosecutore del precedente Socialdemocrazia della Repubblica di Polonia, sorto nel 1990 dallo scioglimento del Partito Operaio Unificato Polacco.\nL'Alleanza della Sinistra Democratica, comunque, era presente gi\u00e0 dal 1991 come coalizione, di cui SdRP era il soggetto predominante, ma solo nel 1999 si trasform\u00f2 in un vero e proprio partito.\nSuccessivamente il partito si allea con l'Unione del Lavoro; la coalizione vince le elezioni parlamentari del 2001 e forma un governo insieme al Partito Popolare Polacco con Primo Ministro Leszek Miller.\nNelle elezioni parlamentari del 2007 ha dato luogo alla coalizione Sinistra e Democratici, a cui hanno aderito anche a Unione del Lavoro, Partito Democratico e Socialdemocrazia di Polonia. La coalizione \u00e8 risultata la terza forza politica a livello nazionale dopo i liberali ed ai conservatori e si \u00e8 messo all'opposizione del governo sostenuto dai primi."}
{"id": "393375", "revid": "1005847", "url": "https://it.wikipedia.org/wiki?curid=393375", "title": "Socialdemocrazia Polacca", "text": "Socialdemocrazia Polacca (in polacco: \"Socjaldemokracja Polska\" - SDPL) \u00e8 un partito politico polacco.\nA livello europeo aderisce al Partito Socialista Europeo.\nStoria.\nIl partito \u00e8 stato fondato nel marzo 2004 per scissione dall'Alleanza della Sinistra Democratica (SLD). Il partito si differenzia dallo SLD per posizioni europeiste pi\u00f9 spinte; in particolare vi \u00e8 stato un appoggio convito alla ratifica del nuova costituzione europea osteggiata dallo SLD. La scissione provoc\u00f2 la caduta del governo Miller il 2 maggio 2004.\nDopo aver superato il 5% dei voti alle elezioni europee del 2004, in occasione delle parlamentari del 2005 si ferma al 3,89%, senza ottenere seggi."}
{"id": "393377", "revid": "339392", "url": "https://it.wikipedia.org/wiki?curid=393377", "title": "South West African People's Organisation", "text": ""}
{"id": "393378", "revid": "339392", "url": "https://it.wikipedia.org/wiki?curid=393378", "title": "South-West Africa People's Organisation", "text": ""}
{"id": "393385", "revid": "228587", "url": "https://it.wikipedia.org/wiki?curid=393385", "title": "Baniyas", "text": "B\u0101niy\u0101s (Bulunyas) \u00e8 l'antica Balanea, borgo siriano sul mare, a 50\u00a0km circa da Latakia (arabo al-L\u0101dhiqiyya), l'antica Laodicea.\nStoria.\nIn et\u00e0 crociata divenne nota per il castello di Marqab che la dominava, affidato all'Ordine militare degli Ospitalieri.\nFu presa nel 1109 e rest\u00f2 in mano crociata, malgrado infruttuosi tentativi di Saladino fino alla definitiva riconquista del sultano mamelucco Qal\u0101w\u016bn nel 1285.\nEconomia.\nLa citt\u00e0 \u00e8 celebre in tutta la Siria per le numerose serre che vi sono presenti.\nNel territorio della citt\u00e0 si trova una delle maggiori raffinerie dell'intero paese e una centrale elettrica."}
{"id": "393391", "revid": "9316", "url": "https://it.wikipedia.org/wiki?curid=393391", "title": "Innere Stadt (Vienna)", "text": ""}
{"id": "393392", "revid": "1543377", "url": "https://it.wikipedia.org/wiki?curid=393392", "title": "Karl Ludwig Hencke", "text": "Divenne famoso soprattutto per la scoperta di due asteroidi, e in particolare per il primo, 5 Astrea, scoperto nel 1845, trentotto anni dopo l'ultimo subito precedente, 4 Vesta.\nBiografia.\nHencke era nato a Driesen, in Prussia (oggi Drezdenko in Polonia). Dopo aver frequentato le scuole nella citt\u00e0 natale, entr\u00f2 nel servizio postale prussiano. Nel 1813, si un\u00ec alle armate prussiane impegnate nella sesta coalizione, che combatterono le armate francesi guidate da Napoleone Bonaparte. Hencke fu ferito a L\u00fctzen. Rientrato a Driesen, riprese il suo lavoro presso l'uffico postale dal 1817 al 1837, quando lasci\u00f2 l'incarico per motivi di salute. Aveva allora 45 anni. Ricopr\u00ec allora l'incarico onorario di giudice cittadino.\nAppassionato di astronomia, allest\u00ec un osservatorio presso la sua abitazione, acquistando un telescopio da Joseph von Fraunhofer nel 1821. Dopo il suo ritiro dall'ufficio postale, si dedic\u00f2 pienamente all'attivit\u00e0 astronomica, stabilendo contatti con Johann Franz Encke. Ricevette cos\u00ec delle mappe del cielo realizzate presso l'osservatorio di Berlino contenenti tutte le stelle fino alla 9 magnitudine entro 15\u00b0 dall'equatore.\nInizi\u00f2 quindi ad osservare sistematicamente una zona del cielo prossima alle orbite dei quattro asteroidi gi\u00e0 scoperti, aggiornando le carte stellari in suo possesso ed aggiungedovi stelle di magnitudine inferiore, essendosi reso conto di quanto ci\u00f2 fosse necessario per distinguere nuovi asteroidi. La sua ricerca fu coronata da un primo successo l'8 dicembre 1845 quando scopr\u00ec 5 Astraea come un oggetto della nona magnitudine, in prossimit\u00e0 di Vesta, allora nella costellazione del Toro. Hencke comunic\u00f2 la scoperta a Johann Encke (a Berlino), cui chiese di scegliere il nome del nuovo pianeta, ed a Heinrich Schumacher (ad Altona), che subito ne diedero annuncio alla comunit\u00e0 scientifica affinch\u00e9 anche altri osservatori potessero partecipare alla fase di raccolta delle osservazioni necessarie a definire l'orbita.\nIncoraggiato dal proprio successo, Henke riprese le osservazioni, concentrandosi nella porzione del cielo prossima all'equatore ed all'eclittica, individuando il 1\u00ba luglio 1847 un secondo oggetto poco meno luminoso della nona magnitudine. Henke comunic\u00f2 la notizia certo che l'oggetto scoperto fosse un nuovo asteroide, avendo notato che il 3 luglio presentava un moto retrogrado apparente, ed invitando Carl Gauss a scegliere il nome. Il matematico opt\u00f2 per Ebe, dea della giovent\u00f9 secondo la mitologia greca, da cui l'asteroide fu indicato 6 Hebe.\nSebbene Henke non scopr\u00ec altri asteroidi, tra il 1851 ed il 1860 individu\u00f2 cinque stelle variabili; elabor\u00f2 439 carte stellari, custodite presso l'Accademia delle scienze di Berlino.\nOnorificenze.\nHenke ricevette una laurea \"honoris causa\" dall'universit\u00e0 di Bonn nel 1847 e onorificenze da vari paesi europei.\nL'asteroide 2005 Hencke \u00e8 stato intitolato in suo onore."}
{"id": "393395", "revid": "767487", "url": "https://it.wikipedia.org/wiki?curid=393395", "title": "Stand Up (Jethro Tull)", "text": "Stand Up \u00e8 il secondo album del gruppo di rock progressivo inglese Jethro Tull, pubblicato nel 1969.\nIl disco.\nL'album, diversamente dal precedente \"This Was,\" \u00e8 caratterizzato da un allontanamento dalle sonorit\u00e0 blues verso un sound pi\u00f9 vicino al rock; ci\u00f2 \u00e8 probabilmente dovuto all'abbandono del chitarrista Mick Abrahams per contrasti con Ian Anderson che diventer\u00e0 cos\u00ec leader del gruppo. Il nuovo chitarrista Martin Barre sar\u00e0 l'unico membro, insieme a Anderson, a rimanere nel gruppo fino al suo scioglimento.\nIn \"Stand Up\" vengono utilizzati strumenti all'epoca inusuali per la musica rock dell'epoca come la balalaica, il mandolino e l'onnipresente flauto traverso. La copertina dell'album rappresenta i Jethro Tull (Ian Anderson, Martin Barre, Clive Bunker e Glenn Cornick), al suo interno vi \u00e8 un pop-up dei membri del gruppo.\n\"Stand Up\" pu\u00f2 essere considerato come il \"crocevia\" nel quale prendono forma i vari stili e generi che i Jethro Tull affronteranno nei decenni successivi. In esso sono contenuti, infatti, i primi abbozzi di musica medievale (\"Jeffrey Goes to Leicester Square\"), di rock e progressive rock (\"Nothing Is Easy\" o \"We Used to Know\"), di musica orientale (\"Fat Man\") e di folk acustico (\"Look Into the Sun\", \"Reasons for Waiting\").\nTracce.\nTutte le canzoni sono state scritte da Ian Anderson, eccetto ove indicato:\nBonus track presenti nella versione del 2001:\nA New Day Yesterday.\nBrano che denota l'ancora forte influenza blues presente nell'album. Il testo lamenta una relazione amorosa impossibile a causa di suoi impegni. La canzone \u00e8 stata spesso riproposta dal vivo in diverse versioni radicalmente riarrangiate.\nJeffrey Goes to Leicester Square.\nCos\u00ec come \"Song for Jeffrey\", anche la seconda traccia dell'album si riferisce a Jeffrey Hammond, amico di Anderson che, due anni pi\u00f9 tardi, diverr\u00e0 il secondo bassista della band per ordine cronologico.\nBour\u00e9e.\nPezzo storico della band; si tratta di un rifacimento in chiave moderna della Bourr\u00e9e inserita nel quinto movimento della suite in mi minore per liuto (BWV 996) di Johann Sebastian Bach.\nIl pezzo \u00e8 strumentale ed esalta i virtuosismi di Ian Anderson al flauto traverso e Glenn Cornick al basso.\nBack to the Family.\nLa canzone riguarda il doppio stato d'animo che il narratore prova in riferimento al proprio stile di vita. Da una parte lo stress che non gli concede un attimo di pace: tornare a vivere in famiglia sembrerebbe la cura migliore. Dall'altra parte, una volta ritornato alla vecchia casa, la noia che lo investe facendogli ricordare i motivi per i quali se n'era andato di casa. Inizia a sentire la mancanza della vita in citt\u00e0, pur con tutti i problemi (\"I think I enjoyed all my problems\").\nMa una volta ripreso quello stile di vita, ritorna lo stress e la voglia di cambiare, come in un circolo vizioso.\nLook into the Sun.\nUna canzone acustica d'amore.\nNothing Is Easy.\nCelebre l'attacco con un la sostenuto al flauto (divenuto un sol nelle odierne esibizioni \"live\"), per poi proseguire con un rock molto frenetico. Il testo, come si intuisce dal titolo, suggerisce che non c'\u00e8 nulla di facile e che per superare ogni genere di difficolt\u00e0 conviene fare buon viso a cattivo gioco.\nFat Man.\nSi tratta di un pezzo umoristico dall'aria orientaleggiante in cui Anderson semplicemente dice che non vorrebbe essere un uomo grasso e che \u00e8 felice di essere magro. Vengono passate in rassegna diverse situazioni in cui l'uomo magro \u00e8 avvantaggiato rispetto all'uomo grasso, tranne nel caso in cui rotolassero entrambi dalla cima di una montagna e quest'ultimo vincerebbe di sicuro. La canzone \u00e8 forse una delle primissime esperienze di musica orientale della band e di Anderson che, molti anni pi\u00f9 tardi, riprender\u00e0 questo genere.\nWe Used to Know.\nIl testo riguarda con ogni probabilit\u00e0 la dura vita dei componenti della band alla fine degli anni sessanta. La progressione armonica del brano ricorda molto quella della successiva \"Hotel California\" degli Eagles, al punto che sono in molti a sostenere che \"We Used to Know\" sia stata in un certo senso il banco di prova per il pi\u00f9 famoso brano della band statunitense.\nReasons for Waiting.\nAltra canzone d'amore acustica, sulla scia di \"Look into the Sun\".\nFor a Thousand Mothers.\nLa canzone riflette il difficile rapporto di Ian Anderson con i propri genitori, una \"topica\" che sar\u00e0 presente in diverse canzoni del successivo album \"Benefit\", ma anche nella stessa \"Back to the Family\".\nDal testo traspare un sentimento di rivincita da parte del narratore nei confronti dei genitori i quali sostenevano, prima della raggiunta fama, che il figlio non sarebbe mai diventato ci\u00f2 che ora \u00e8 (\"Saying I'll never be what I am now\").\nIl titolo (\"Per mille madri\") e la dedica finale suggeriscono che la canzone sia dedicata a tutti quei genitori che non concedono ai figli lo spazio per muoversi e per trovare se stessi, per scegliere la propria strada, anzich\u00e9 quella disegnata da \"mother\" e \"father\".\nLiving in the Past.\nLa prima \"bonus track\" inserita nella rimasterizzazione del 2001 \u00e8 uno dei classici della band, edito nel 1972 nell'omonimo album.\nDriving Song.\nCome \"Living in the Past\" anche \"Driving Song\" \u00e8 stata pubblicata per la prima volta nell'album \"Living in the Past\". Il testo commenta la dura annata in termini di impegni che dovette sostenere la band quell'anno, tre tour negli USA e due in Europa per un totale di centoquarantasette concerti, oltre alla registrazione di \"Stand Up\".\nSweet Dream.\nTerza \"bonus track\" dell'album, inserita nella raccolta \"Living in the Past\" ma edita come singolo nel 1969, il testo tratta di un uomo che cerca di attrarre una giovane adolescente, promettendole l'esaudirsi di tutti i suoi desideri, anche se in realt\u00e0 la vuole sfruttare come prostituta.\n17.\nQuarta e ultima \"bonus track\" edita nel 1969 come \"lato B\" del singolo \"Sweet Dream\". Il narratore ricorda di quando aveva diciassette anni (ne aveva ventuno quando fu composta) e della vita spensierata di quell'et\u00e0.\nStand Up \"Collector's Edition\" (2010).\nDisco 2.\nLive At Carnegie Hall\nDVD.\nLive At Carnegie Hall [DTS Surround Mix, No Video]\n\u00b0 Il concerto tenuto alla Carnegie Hall il 4 novembre 1970 venne pubblicato anche in vinile nel 2015 nell'omonimo album"}
{"id": "393399", "revid": "799790", "url": "https://it.wikipedia.org/wiki?curid=393399", "title": "Mamoru Oshii", "text": "Biografia.\nGli inizi: dalla Tatsunoko allo studio Pierrot.\nAppassionato di fantascienza e di cinema, inizia a scrivere racconti gi\u00e0 a quindici anni. Attivista del movimento studentesco negli anni 1970, dopo la laurea alla \"Tokyo Gakugei Daigaku\", conseguita nel 1976, inizia a lavorare in una radio come direttore della programmazione. Insoddisfatto, decide allora di seguire la sua passione e l'anno seguente entra alla Tatsunoko di Tatsuo Yoshida, lavorando subito come assistente animatore nella serie \"Kagaku ninjatai Gatchaman II\" (\"La battaglia dei pianeti\"), e poi come regista di alcuni episodi della serie \"Zendaman\" delle \"Time Bokan Series\". Nel 1978, dopo l'improvvisa morte di Yoshida, molti dirigenti ed animatori lasciano lo studio Tatsunoko, e da questa diaspora nascono la Ashi Production e la Pierrot, fondato da Yuji Nunokawa e Hisayuki Toriumi, dove dopo poco approda anche Mamoru Oshii. Qui avr\u00e0 modo di mettersi alla prova e farsi conoscere, arrivando alla regia generale gi\u00e0 nel 1981, con il progetto della serie \"Urusei yatsura\" (\"Lam\u00f9 la ragazza dello spazio\"), tratta dal manga di Rumiko Takahashi, di cui dirige ben 129 episodi su 195, e che sar\u00e0 caratterizzata fortemente dal suo senso del grottesco e del surreale, cos\u00ec come dal suo anarchismo di fondo. Nel 1983, sull'onda del clamoroso successo riscosso dalla serie televisiva, la Pierrot inizia a produrre un ciclo di sei lungometraggi dedicati agli stessi personaggi, ed Oshii scrive e dirige i primi due, \"Only You\" e \"Beautiful Dreamer\" l'anno seguente. Proprio il secondo film lo porta all'attenzione della critica e segna quella che pu\u00f2 definirsi la fine dell'adolescenza nell'opera di Oshii, che approder\u00e0 progressivamente ma inesorabilmente a tematiche decisamente pi\u00f9 mature ed inquiete. Sempre nel 1984, cogliendo il potenziale dei dati sulla vendita di videoregistratori in Giappone, la Pierrot realizza il primo OAV della storia degli anime, \"Dallos\", scritto a quattro mani da Hisayuki Toriumi e Mamoru Oshii, che ne cura pure la regia. Cinque mesi dopo, Oshii scrive anche il suo primo manga, \"Todo no tsumari\", pubblicato sulla rivista \"Animage\".\nLa maturit\u00e0: il progetto \"Headgear\" e la \"Kerberos Saga\".\nOrmai emancipatosi dall'ala protettiva del suo maestro Toriumi, nel 1985 Mamoru Oshii lascia definitivamente il nido per dedicarsi alla sua prima vera prova d'autore, il film \"Tenshi no tamago\" (letteralmente \u201cL'uovo dell'angelo\u201d). Prodotto dallo Studio Deen e realizzato in collaborazione con il pittore e character designer Yoshitaka Amano, l'opera narra la criptica storia di un'arca sopravvissuta ad un diluvio, di una bambina che in un mondo oscuro e desolato si preoccupa di proteggere un grosso uovo e di un uomo che \u201cporta una croce\u201d intenzionato a distruggerlo. Disseminato di simboli e citazioni bibliche, il film \u00e8 una sorta di sogno/incubo in cui il significante prevale sul significato, con molteplici esiti interpretativi. Nel 1986, dopo il prevedibile insuccesso commerciale di \"Tenshi no tamago\", inizia un periodo di lavoro molto intenso e fecondo. Nello stesso anno dirige il film dal vivo \"Jigoku no banken: akai megane\", primo capitolo della \"Kerberos Saga\", un \"corpus\" narrativo che Oshii svilupper\u00e0 nel tempo in varie forme, quindi l'anno seguente d\u00e0 vita al progetto \"Headgear\" con Masami Y\u016bki, Kazunori It\u014d, Akemi Takada e Yutaka Izubuchi, ai quali va senz'altro aggiunto Kenji Kawai, il compositore elettivo di Oshii, che scriver\u00e0 la musica per quasi tutte le sue opere. Primo frutto l'OAV \"Twilight Q\", seguito dalla celebrata saga di \"Kid\u014d keisatsu Patlabor\" (\"Patlabor\"), di cui Mamoru Oshii scriver\u00e0 e diriger\u00e0, tra il 1988 ed il 1993, due OAV, una serie TV ed in particolare due lungometraggi memorabili, che elaborano uno dei suoi temi pi\u00f9 ricorrenti e gi\u00e0 presente in \"Akai megane\": il presagio di un futuro cupo e sempre pi\u00f9 socialmente complesso che, anche a causa della tecnologia, inevitabilmente attende l'umanit\u00e0. Nello stesso anno inizia a scrivere il manga \"Kenr\u014d densetsu\", secondo capitolo della \"Kerberos Saga\", pubblicato su Amazing Comics con i disegni di Kamui Fujiwara, e nel 1989, parallelamente alla serie di Patlabor, si occupa della regia dell'OAV \"Gosenzo-sama banbanzai!\", cui segue nel 1990 l'edizione cinematografica intitolata \"Maroko\". Nel 1991 \u00e8 quindi la volta di un altro film dal vivo, \"Jigoku no banken: kerberos\" (in occidente '), terzo capitolo della \"Kerberos Saga\", e l'anno seguente realizza \"Talking Head\", pellicola sperimentale che alterna riprese dal vivo a sequenze animate, ambientata autoironicamente in uno studio di animazione. Nel 1993 si consuma quindi l'addio a Patlabor e la fine dell'esperienza del gruppo Headgear, con il soggetto e la regia del secondo film, ' scritto assieme ad It\u014d. Il successo di critica e di pubblico riscosso dal film ne favorir\u00e0 la distribuzione internazionale, facendo conoscere l'autore in tutto l'occidente, Italia compresa. Dal soggetto originale del film Oshii ha tratto anche un romanzo pubblicato nel 1994, dal titolo \"Tokyo War\", in cui sviluppa ulteriormente la sua critica al Giappone contemporaneo che, insieme a tutto l'occidente, fonda il suo benessere sulla miseria e la guerra imperanti nel resto del mondo.\nGhost in the Shell e la Production I.G.\nIl 1995 \u00e8 sicuramente l'anno d'oro di Mamoru Oshii. Oltre a scrivere il soggetto del manga \"Seraphim 266613336Wings\", disegnato da Satoshi Kon per la Tokuma Shoten, viene infatti chiamato dalla Bandai Visual e dalla Production I.G di Mitsuhisa Ishikawa a dirigere un nuovo ambizioso progetto di lungometraggio, \"Kokaku kidotai\", meglio conosciuto come \"Ghost in the Shell\". Il film, tratto dall'omonimo manga di Masamune Shirow e sceneggiato dall'inseparabile Kazunori It\u014d, non ottiene un grande successo ai botteghini ma diventa nel tempo un autentico \"cult movie\" cyberpunk (pi\u00f9 volte citato dalle sorelle Wachowski come loro fonte di ispirazione), e consacra Mamoru Oshii tra i grandi dell'animazione giapponese. Nel 1996 scrive e produce un film di fantascienza dal vivo, intitolato \"Remnant 6\", dopo di che, divenuto in pochi anni una figura di spicco della Production I.G, si dedica alla creazione di un suo vero e proprio staff (cd. \"Team Oshii\") con il quale affrontare tutti i progetti ancora nel cassetto. E cos\u00ec nel 1999, dopo tre anni di intenso lavoro, Production I.G presenta in una serie di festival cinematografici internazionali (tra cui la Berlinale ed il Future Film Festival di Bologna) il film \"Jin-Roh\", di cui Oshii ha scritto il soggetto e la sceneggiatura traendoli in parte dal manga \"Kenr\u014d densetsu\", per la regia del giovane allievo Hiroyuki Okiura.\nGli anni duemila.\nNel 2000 scrive il romanzo \"Blood the last vampire: Kemonotachi no yoru\", in cui immagina che il secolo appena concluso sia stato l'evo dei vampiri sulla Terra, e da questo trae il soggetto per il mediometraggio cinematografico \"\", affidato alla regia di Hiroyuki Kitakubo e prodotto sempre da Production I.G nello stesso anno. Nel frattempo ritorna alla regia di un film dal vivo con \"Avalon\", girato in Polonia con attori europei e quasi in monocromia, incentrato ancora sul tema della dicotomia reale/virtuale, gi\u00e0 presente in \"Ghost in the Shell\". La pellicola viene presentata in anteprima al Festival di Cannes del 2001 e gode di una distribuzione internazionale, Italia compresa. L'anno successivo scrive il soggetto dei tre minifilm di cui si compone \"Mini Pato\", animazione Super Deformed ambientata nel mondo di Patlabor, e nel 2004 torna alla regia di un lungometraggio animato, il secondo capitolo di Ghost in the Shell, \"Ghost in the Shell 2 - Innocence\", presentato anche a Cannes. Visivamente sontuosa e tecnicamente avanzata nel combinare animazione tradizionale e grafica computerizzata, l'opera svolge ulteriormente i temi, gi\u00e0 affrontati nel primo film, della distanza tra realt\u00e0 e percezione e dell'individualit\u00e0 umana, cercando anche qui una risposta all'eterna domanda su cosa la connoti con certezza. Nello stesso anno supervisiona la serie breve \"F\u016bjin monogatari\", sempre per Production I.G. Tra le ultime regie, il film in \"superlivemation\" (una tecnica di animazione digitale che utilizza la fotografia) \"Tachiguishi retsuden\" del 2006, distribuito anche in Italia, e \"The Sky Crawlers\", lungometraggio d'animazione del 2008 presentato in concorso alla 65\u00aa Mostra internazionale d'arte cinematografica di Venezia. Nel 2009 \u00e8 autore del soggetto originale e della sceneggiatura del film \"Miyamoto Musashi soken ni haseru yume\", sulle epiche gesta del samurai Miyamoto Musashi.\nInoltre, nel 2010 si occupa della regia e della sceneggiatura del videoclip promozionale \"Je t'aime\" per il gruppo j-rock GLAY."}
{"id": "393404", "revid": "125670607", "url": "https://it.wikipedia.org/wiki?curid=393404", "title": "Ian McDonald (musicista)", "text": "Carriera.\nKing Crimson.\nDopo aver collaborato al progetto Giles, Giles &amp; Fripp fond\u00f2, nel dicembre 1968, insieme a Robert Fripp, Greg Lake, Michael Giles e Peter Sinfield, i King Crimson: al loro disco di esordio dette un contributo fondamentale, in quanto unico autore delle musiche di \"I Talk to the Wind\" e \"The Court of the Crimson King\", e coautore di tutto il resto dell'album.\nMcDonald e Giles.\nDopo appena un anno ed un lungo tour negli Stati Uniti decise di lasciare i King Crimson assieme al batterista Michael Giles, con il quale incise poi il disco \"McDonald and Giles\", dove era voce principale. Dopo aver collaborato con i T. Rex nel 1974 fu nuovamente con i King Crimson in \"Red\" suonando il sassofono nei brani \"One More Red Nightmare\" e \"Starless\".\nForeigner.\nNel 1976 fu tra i fondatori dei Foreigner, che gli porteranno un enorme successo commerciale sul finire degli anni settanta. Lascia la band nel 1980 dopo la pubblicazione di tre album in studio; successivamente form\u00f2 la 21st Century Schizoid Band con membri dei King Crimson del periodo 1969-72. Nel 2017 si riun\u00ec temporaneamente ai Foreigner per una serie di concerti commemorativi del 40\u00ba anniversario dal debutto della band.\nHoney West Band.\nSempre nel 2017 fond\u00f2 un supergruppo chiamato Honey West, dove era chitarrista solista.\nDel gruppo fece parte anche il fratello Maxwell McDonald, che suonava il basso.\nVita privata.\nDal 1968 al 1974 fu fidanzato con Judy Dyble, cantante dei Fairport Convention e coautrice di alcuni brani dei King Crimson. "}
{"id": "393405", "revid": "124357124", "url": "https://it.wikipedia.org/wiki?curid=393405", "title": "Vera Vergani", "text": "Biografia.\nNasce a Milano in via Vigna da una famiglia originaria di Cividale del Friuli, sorella maggiore del giornalista e scrittore Orio e legata, per parte di madre, alla famiglia Podrecca, attraverso la quale entrer\u00e0 nel mondo dello spettacolo. Sostiene gi\u00e0 a dieci anni la sua prima prova d'attrice quando, durante una delle frequenti visite alla cittadina di origine famigliare, prende parte ad una recita di beneficenza al Teatro Ristori in cui viene rappresentata da dilettanti \"Cos\u00ec va il mondo bimba mia\" di Giacinto Gallina. \nNel 1909 la sua famiglia si trasferisce a Roma dove lei consegue la licenza tecnica e diventa impiegata nell'azienda editoriale degli zii Guido e Vittorio Podrecca, continuando saltuariamente a prender parte a rappresentazioni teatrali amatoriali. Durante una di queste viene notata da Ferruccio Benini, grande amico dei fratelli Podrecca, che propone loro di farla entrare ancora diciassettenne nella sua compagnia di teatro dialettale, cosa che Vera e la famiglia accettano dopo molte incertezze. \nCarriera teatrale.\nL'esordio di Vera - che a quel tempo, usando il cognome materno, si fa chiamare Vera Podrecca - avviene, in una piccola parte della commedia \"Le distrazioni del Signor Antenore\", che viene rappresentata ancora a Cividale il 4 ottobre del 1912. Resta con Benini circa un anno e mezzo, dove ricopre parti secondarie e con una paga modesta, ma dimostra di aver talento, tanto che sar\u00e0 lo stesso Benini a segnalarla a Talli durante un incontro avvenuto a Salsomaggiore.\nNella nuova compagnia Talli - Melato - Giovannini debutta nel marzo 1914 al Teatro \"Diana\" di Milano con \"Marcia nuziale\", poco pi\u00f9 che comparsa. Ma la sua crescita professionale ed artistica \u00e8 incessante: nel 1915 dapprima sostituisce l'affermata Jone Frigerio e poi appare come protagonista al teatro Olimpia di Milano ne \"L'invasore\" di Annie Vivanti. In questo stesso anno le viene chiesto da Febo Mari di diventare prima attrice nella sua compagnia, ma lei rifiuta. La sua prova ne \"L'invasore\" viene applaudita da Ruggeri che la convince a diventare a soli 21 anni prima attrice nella sua compagnia, dove la Vergani (questa volta con il suo cognome) entra nel 1916 per restarvi nei successivi 5 anni.\nIn questo periodo la sua carriera \u00e8 contrassegnata da un crescente successo che si sviluppa in un grande numero di rappresentazioni, sia drammatiche che brillanti: da \"Macbeth\" al \"Marchese di Priola\", da \"Amleto\" a \"Gli affari sono affari\", a \"La volata\", \"Il rifugio\", \"L'artiglio\", \"La fiammata\", \"Il piacere\" ed \"Enrico IV\". In un'epoca che predilige spesso toni di grande ed enfatica carica emotiva, le sue interpretazioni sono invece sviluppate senza particolari pose o forzature, che le regalano fama ed un apprezzamento crescente, tra cui quello dell'allora critico teatrale Antonio Gramsci.\nNel 1920 lascia la compagnia di Ruggeri e, per un unico anno della sua carriera, si dedica prevalentemente al cinema invece che al teatro. Passa poi con Niccodemi con la quale debutta nel 1921 (Compagnia Cimara - Vergani - Almirante che, l'anno successivo diventa Cimara - Vergani - Lupi). Diventa prima attrice e comproprietaria della compagnia. Recita nel ruolo della Figliastra nella prima di \"Sei personaggi in cerca d'autore\" di Luigi Pirandello, che va in scena al Teatro Valle di Roma il 9 maggio 1921. Nel 1922, la Vergani riceve, per la sua interpretazione de \"La figlia di Iorio\", rappresentata al Teatro Argentina di Roma il 15 aprile, i complimenti dell'autore Gabriele D'Annunzio.\nInizia una serie di trionfali \"tourn\u00e9es\" all'estero, in particolare nel Sud America, e soprattutto a Buenos Aires, dove Niccodemi aveva vissuto per sedici anni. Nell'agosto - settembre del 1922 le previste 65 repliche nella capitale argentina sono aumentate, a seguito della pressione del pubblico a 160, con un successo che Niccodemi descriver\u00e0 come \u00abla resurrezione del teatro e della lingua italiana in America\u00bb. Ormai acclamata come una delle pi\u00f9 importanti attrici italiane del suo tempo, rester\u00e0 ancora per 8 anni con Niccodemi, cogliendo grandi successi sia in Italia che in numerose altre presenze all'estero, sino al suo ritiro.\nCarriera cinematografica.\nL'attivit\u00e0 della Vergani nel cinema non \u00e8 cos\u00ec intensa come quella sui palcoscenici e costituisce una parentesi rispetto ai crescenti impegni e successi teatrali. Essa dura meno di 5 anni, dal 1916 all'inizio del 1921. Esordisce sullo schermo nel 1916 con la \"Monopol\" partecipando a due film diretti da Genina. Passa poi alla \"Caesar\", dove prende parte a poche pellicole tra il 1917 ed il 1919. \nIl solo impegno assiduo e continuativo nel cinematografo della Vergani si realizza nel 1920, unico anno in cui dirada gli impegni teatrali, quando firma un contratto con la \"Cines\", ormai confluita nella U.C.I.. D\u00e0 vita, con la regia dello \"specialista\" Mario Caserini, ad una serie di \"cinedrammi\", basati sulla rappresentazione di intense e sovraccariche passioni drammatiche, nei quali la Vergani porta il suo stile recitativo privo di eccessive forzature. Questa esperienza, tra l'altro molto remunerativa per l'attrice viene per\u00f2 interrotta dalla improvvisa scomparsa di Caserini nel novembre dello stesso 1920 (alcuni titoli saranno distribuiti dopo la sua morte), oltre che dalla crisi profonda che colpisce la cinematografia italiana nei primi anni venti. Torner\u00e0 davanti ad una macchina da presa solo una volta, ben 45 anni dopo, per partecipare al film diretto da Massimo Franciosa \"Il morbidone\" (1965), ma solo perch\u00e9 \u00e8 prodotto da suo figlio Leo Pescarolo.\nVita privata.\nNel 1930, all'apice della fama e del successo, si sposa con il Comandante Leonardo Pescarolo, conosciuto durante un viaggio transatlantico per una \"tourn\u00e9e\", e questo comporta il suo abbandono delle scene, dopo aver detto addio al pubblico con un'ultima recita ancora della \"Figlia di Iorio\" al Teatro Manzoni di Milano il 13 gennaio 1930. Dal matrimonio nascono la figlia Vera, che diventer\u00e0 la moglie del regista Giuliano Montaldo, e Leo Pescarolo (1935-2006) futuro produttore cinematografico. Dopo il decesso del marito lascia Milano e si stabilisce a Procida, dove muore a 94 anni compiuti e dove \u00e8 sepolta."}
{"id": "393406", "revid": "21079", "url": "https://it.wikipedia.org/wiki?curid=393406", "title": "Propriet\u00e0 simmetrica", "text": ""}
{"id": "393407", "revid": "76963", "url": "https://it.wikipedia.org/wiki?curid=393407", "title": "Will Rothhaar", "text": "Biografia.\nFinora il ruolo pi\u00f9 importante ottenuto da Rothhaar \u00e8 stato quello di protagonista nel film \"Kart Racer\", da cui fu realizzata una versione teatrale nel settembre 2003. Nel 2004 l'attore \u00e8 apparso anche nella serie televisiva \"CSI - Scena del crimine\" e nel 2014 nella serie TV \"Castle\". Ha avuto inoltre una presenza regolare in un'altra serie, \"Listen Up!\", con il ruolo di Mickey Kleinman. Nel 2005 era nel cast del film \"Partnerperfetto.com\"."}
{"id": "393409", "revid": "18397", "url": "https://it.wikipedia.org/wiki?curid=393409", "title": "Stand up", "text": ""}
{"id": "393411", "revid": "277947", "url": "https://it.wikipedia.org/wiki?curid=393411", "title": "Basilica di Santa Maria del Carmine (Firenze)", "text": "La chiesa di Santa Maria del Carmine \u00e8 un luogo di culto cattolico di Firenze che domina l'omonima piazza nel quartiere di Oltrarno. \u00c8 famosa per ospitare il ciclo di affreschi della Cappella Brancacci, opera fondamentale dell'arte rinascimentale, decorata da Masaccio e Masolino (e in seguito completata da Filippino Lippi).\nStoria.\nLa chiesa dedicata alla Beata Vergine del Carmine sorse nel 1268 come parte di un convento carmelitano ancora oggi esistente; di quell'epoca restano visibili solo alcuni resti romanico-gotici sui fianchi. Il complesso fu ampliato una prima volta nel 1328, quando il Comune concesse ai frati l'uso del terreno adiacente alla quinta cerchia di mura, e poi nel 1464, con l'aggiunta della sala del capitolo e del refettorio. I lavori ebbero termine nel 1476.\nCome molte altre chiese fiorentine sub\u00ec dei rinnovamenti fra il Cinque e il Seicento ma fu soprattutto il devastante incendio del 1771 che, dopo aver distrutto quasi completamente l'interno, richiese un completo rifacimento, del quale vennero incaricati gli architetti Giuseppe Ruggieri, autore del progetto, e Giulio Mannaioni, responsabile del cantiere. Venne completata, a parte la facciata, tra il 1775 e il 1782.\nL'incendio non aveva investito l'antica sagrestia, n\u00e9 la cappella Corsini, n\u00e9, fortunatamente, la Cappella Brancacci.\nNel luglio del 1954 papa Pio XII l'ha elevata alla dignit\u00e0 di basilica minore.\nArchitettura e corredo artistico.\nLa facciata della chiesa \u00e8 incompiuta (al pari di altre grandi basiliche fiorentine) e presenta un'alta e grezza mole in pietrame e laterizio.\nLa navata.\nL'interno della chiesa \u00e8, sin dall'origine, a navata unica con pianta a croce latina (m. 82x15, per un'altezza della cupola di 35). La navata presenta per ogni parte cinque cappelle laterali con altari, decorate da stucchi e pale dipinte. Tra queste cappelle si trovano i confessionali e le porte in noce che danno accesso al chiostro e alle altre cappelle e ambienti del convento.\nAlla ristrutturazione settecentesca risalgono le pitture del soffitto: le quadrature con architetture illusionistiche sono di Domenico Stagi, mentre le scene figurate ad affresco della navata (\"Ascensione di Cristo\") e della cupola (\"La Trinit\u00e0\" e la \"Vergine in gloria fra i santi dell'Antico e Nuovo Testamento\") sono opera di Giuseppe Romei.\nNelle cappelle sul lato destro spiccano i dipinti della \"Crocifissione\" di Giorgio Vasari (1560, terzo altare), la \"Visitazione\" di Aurelio Lomi (1595 circa) e i \"Funerali di sant'Alessio\" di Bernardino Monaldi. In quelle sul lato sinistro si trovano (dalla controfacciata): \"Adorazione dei Magi\" di Gregorio Pagani (firmata e datata 1603), \"Annunciazione\" di Bernardino Poccetti (firmata e datata 1601), \"Nativit\u00e0\" di Francesco Gambaccini (1782 circa), \"Centurione di Cafarnao che impetra da Cristo la guarigione del figlio\" di Giovanni Maria Butteri e \"Santa Maria Maddalena de' Pazzi ricoperta dal velo della Madonna\" di Giuseppe Fabbrini (1782 circa).\nCappella Brancacci.\nLa Cappella Brancacci si trova all'estremit\u00e0 del transetto destro. Fu miracolosamente salva dall'incendio e fu risparmiata dalla ristrutturazione grazie all'intervento attivo di una nobildonna fiorentina che strenuamente si oppose alla copertura degli affreschi. Conserva il ciclo di affreschi di Masaccio e Masolino, indicato come il punto d'inizio del nuovo stile rinascimentale in pittura. Completata da Filippino Lippi, fu studiata e ammirata dalle generazioni dei maggiori artisti fiorentini: Michelangelo per esempio esegu\u00ec alcune copie delle parti dipinte da Masaccio.\nVi si trova anche la duecentesca \"Madonna del Popolo\".\nCappella Maggiore.\nLa Cappella Maggiore custodisce il monumentale altare in marmi colorati, bronzo e pietre dure. Sotto la mensa si trovano le spoglie del beato Angiolo Mazzinghi. All'interno del coro si trova il monumento funebre in marmo a Pier Soderini, opera di Benedetto da Rovezzano (eseguita nel 1512-1513, prima della morte del Soderini nel 1522), tra le rare testimonianze superstiti della chiesa cinquecentesca.\nIl badalone dietro l'altare \u00e8 di Domenico Atticciati (1594 circa) e proviene dalla Certosa del Galluzzo. A ridosso della parete di fondo, al di sopra della cantoria, si trova l', caratterizzato da una monumentale cassa lignea decorata barocca.\nCappella Corsini.\nLa famiglia Corsini nel 1675 fece edificare nel transetto sinistro della chiesa del Carmine una cappella dedicata al santo di famiglia Sant'Andrea Corsini, vescovo di Fiesole nel XIV secolo e appena canonizzato nel 1629. Fu chiamato l'architetto Pier Francesco Silvani che scelse uno stile barocco allora di gran moda a Roma, inaugurando questo stile a Firenze. Fu affrescata nella cupoletta da Luca Giordano nel 1682 con la \"Gloria di Sant'Andrea Corsini\" e decorata da stucchi di Giovan Battista Foggini (\"Sant'Andrea Corsini e la Battaglia d'Anghiari, la Messa di Sant'Andrea e l'Apoteosi di Sant'Andrea Corsini\" del 1676-83). Anche questa struttura fu miracolosamente risparmiata dall'incendio di un secolo dopo. L'elaborato soffitto in stile rococ\u00f2 \u00e8 stato affrescato da Giovanni Domenico Ferretti.\nCappella del Crocifisso della Provvidenza.\nNel braccio sinistro del transetto si trova anche la Cappella del Crocifisso della Provvidenza, decorata tra il 1771 e il 1782 dagli stucchi di Domenico e Girolamo Ruschi e dagli affreschi di Agostino Rosi. Sull'altare, nel tabernacolo di Giuseppe Piamontini del 1740, si trova un \"Crocifisso\" dipinto su carta ritenuto miracoloso. L'opera \u00e8 composta assieme a una \"Madonna\" in stile bizantino e un \"Padre Eterno\" entro una cornice con dodici angeli adoranti, dipinti nello stile di Botticelli.\nLe pareti sono decorate da pale sul tema della Santa Croce, che alludono appunto al crocifisso miracoloso. A destra si trova il \"Rinvenimento della Croce\", copia della tavola di Gregorio Pagani distrutta nell'incendio, mentre a sinistra l\"Esaltazione della Vera Croce\" di Gesualdo Ferri.\nAltre cappelle del transetto.\nL'altra cappella del transetto sinistro, davanti alla Cappella del Crocifisso e accanto alla Cappella Corsini, presenta una pala d'altare di Gian Domenico Ferretti con la \"Deposizione\" (1758 circa). Gli affreschi sulla cupoletta sono opera coeva di Giuseppe Romei, con il \"Re Melchidesec che offre pane e vino ad Abramo\". Qui, sugli sguanci laterali della parete, si trovavano anticamente gli affreschi perduti del \"San Paolo\" di Masaccio e del \"San Pietro\" di Masolino (1424 circa), che pare fruttarono ai due pittori la commissione della cappella Brancacci.\nNel transetto destro, oltre alla Cappella Brancacci, si trovano la Cappella Nerli, con stucchi del 1780 e la pala di \"Sant'Anna, la Vergine e il Bambino\" della scuola di Andrea del Sarto, e un'altra cappella che unific\u00f2 tre antiche cappelle gotiche, dove oggi si trova un altare con decorazione a stucco di Domenico e Giuliano Ruschi e affreschi di un certo Cipriano Lensi, oltre alla tela con il \"Beato Bonagiunta Manetti dell'Antella\" di Francesco Gambacciani.\nSagrestia.\nLa sagrestia \u00e8 un altro degli ambienti sopravvissuti all'incendio, con l'antica struttura architettonica gotica, risalente al 1394. Vi si conservano alle pareti gli affreschi con \"Storie di santa Cecilia\", attribuite a Lippo d'Andrea (1400 circa). Le lunette sulle due porte sono affrescate con una \"Piet\u00e0\" e una \"Madonna col Bambino\" vicine allo stile di Agnolo Gaddi. Anche le vetrate sono originali e sono decorate con gli stemmi dei Serragli e dei Corsini.\nLa pala dell'altare \u00e8 una \"Crocifissione\" alla maniera di Jacopo del Sellaio, con predella raffigurante le \"Storie di sant'Andrea\". Sopra un mobile alla parete destra si trova un busto di Santa Maria Maddalena dei Pazzi di Dante Sodini (1908). I dipinti appesi sono il polittico con la \"Madonna col Bambino e santi\" attribuito a Andrea Bonaiuti, il \"Martirio di san Jacopo\" di Lorenzo Lippi (1641) e, di lato, \"Andrea Corsini che guarisce un cieco\" di Bernardino Poccetti (1600 circa).\nIl bancone in noce al centro della stanza \u00e8 del 1660, mentre la cattedra vescovile di sant'Andrea Corsini, accanto alla porta, venne eseguita verso il 1629 quando venne canonizzato.\nIl convento.\nL'ampio complesso attiguo alla chiesa fu anch'esso soggetto nel corso dei secoli a numerose distruzioni e ricostruzioni, incendi, bombardamenti, fino all'alluvione del 1966, tanto che risulta ormai difficile ricostruirne gli originali contorni. Pare tuttavia che il complesso del Carmine sia nato proprio come un convento a cui era annessa una piccola chiesa e solo successivamente la seconda abbia prevalso sul primo. Molte confraternite sia laiche che religiose si stabilirono nei locali del convento, in particolare si ricorda la compagnia di Sant'Agnese, composta da vedove che curavano l'allestimento di periodiche rappresentazioni teatrali di argomento sacro che attiravano moltissimi spettatori da tutta la citt\u00e0.\nSi accede al convento dalla porta a destra della facciata della chiesa. Nell'androne coperto da volta a botte si trova, appeso sopra l'arco del chiostro, un tondo dipinto con la \"Vergine in atto di donare lo scapolare a san Simone Stock\" di Giuseppe Romei.\nIl chiostro risale al 1597-1612 ed \u00e8 a pianta quadrata, con arcate a tutto sesto poggianti su colonne in pietra serena, mentre al primo piano esiste una loggia architravata. Le lunette sono decorate da affreschi sei-settecenteschi di vari autori (Galeazzo e Giovan Battista Ghidoni, Domenico Bettini, Cosimo Ulivelli, Antonio Nicola Pillori e altri), anche se oggi solo alcune si sono conservate. Alcune, restaurate, sono esposte nella sala capitolare, duecentesca, dove oggi si trova la biglietteria e lo \"shop\" della Cappella Brancacci. Anticamente su una di queste lunette si trovava il perduto affresco della \"Sagra\" di Masaccio (1423-1424 circa). Nel chiostro si trovano vari stemmi di famiglie dell'Oltrarno, monumenti funebri e un busto del matematico carmelitano Giuliano Ristori da Prato.\nLa sala del Cenacolo deve il suo nome alla monumentale \"Ultima Cena\" di Alessandro Allori, del 1582, dove compaiono anche, alle due estremit\u00e0, l'autoritratto dell'Allori (a sinistra) e il ritratto del committente, padre Luca da Venezia (a destra). Qui sono stati collocati anche alcuni frammenti affreschi staccati con \"Storie della Passione, Annunciazione e Santi\" a monocromo, di ignoto autore fiorentino della fine del Trecento, che provengono dalla Compagnia di San Niccol\u00f2.\nLa sala della Colonna ha un affresco della bottega di Paolo Schiavo con un \"Crocifisso e carmelitani\", oltre a una raccolta di affreschi staccati frammentari del Tre-Quattrocento, provenienti dal chiostro e dall'antica chiesa, tra i quali spiccano le \"Storie della vita di San Girolamo\" di Gherardo Starnina (frammenti dalla cappella Del Pugliese, 1401-1404), una \"Madonna in trono e santi\" attribuita a Pietro Nelli (1385 circa) e il \"Conferimento della regola del Carmelo\", opera giovanile di Filippo Lippi anteriore al 1431.\nIl secondo refettorio, detto anche Sala Vanni (usata per concerti) \u00e8 affrescato con la \"Cena in casa di Simone Fariseo\" di Giovan Battista Vanni (1645 circa) e qui sono raccolti anche alcuni affreschi staccati provenienti dalla cappella Nerli raffiguranti \"Storie della Passione di Cristo\" attribuiti a Lippo d'Andrea (1402): una \"Crocefissione\" con sinopia, una \"Flagellazione\" frammentaria e una lacunosa \"Ultima cena con santi\". Vi si trovano anche un \"San Vivaldo\" di un anonimo pittore della fine del Trecento e un \"San Cirillo\" attribuito a Spinello Aretino.\nPer visitare la Cappella Brancacci si attraversano un paio di piccoli ambienti che collegano il capitolo al transetto della chiesa. In uno di questi, un vestibolo, si trova una lunetta con due angeli ad affresco (1420-1430 circa) e al centro una \"Madonna col bambino\" in marmo attribuita al giovane Michelozzo.\nConfraternite.\nNella grande basilica e nei suoi annessi si riunirono nel tempo molte confraternite. Tra le pi\u00f9 importanti ci furono:"}
{"id": "393412", "revid": "1305772", "url": "https://it.wikipedia.org/wiki?curid=393412", "title": "Recipiente in pressione", "text": "Un recipiente in pressione \u00e8 un recipiente progettato per contenere gas o liquidi ad una pressione differente da quella esterna. Solitamente il fluido contenuto dal recipiente \u00e8 ad una pressione pi\u00f9 alta di quella esterna.\nAlcuni esempi di recipienti in pressione sono: polmoni smorzatori per compressori alternativi, colonne di distillazione in raffinerie e impianti petrolchimici, recipienti di reattori nucleari, serbatoi di gas e di liquidi.\nProgettazione dei recipienti in pressione.\nNella progettazione strutturale di un componente in pressione il progettista riceve come input un \"data sheet\" meccanico che include tutti i dati e le specifiche di progetto e il suo compito \u00e8 quello di dimensionare le membrature in pressione. Per farlo vengono utilizzati codici di calcolo che variano in funzione del Paese di destinazione. Tra i pi\u00f9 importanti si ricordano Ispesl VSR (Italia), Asme VIII Div. 1 e Div. 2 [1, 2] (Usa), Stoomwezen (Paesi Bassi), PD 5500 (Regno Unito), AD 2000 (Germania), Codap (Francia), Swedish Pressure Vessel Code (Svezia), Tbk (Norvegia), Gost (Russia), JIS (Giappone), AS 1210 (Australia) e, nell'ambito della normativa PED, si cita il codice europeo EN-13445.\nI recipienti in pressione devono essere progettati in modo da essere eserciti in sicurezza ad una determinata pressione. La differenza di pressione tra interno ed esterno, infatti, crea uno stato di tensione nel materiale con cui il recipiente \u00e8 costruito. Il progettista deve realizzare un recipiente che resista a questo stato di tensione senza sollecitazioni che possano causare perdite, rotture o situazioni di pericolo per persone e cose.\nLa pressione \u00e8 il parametro operativo pi\u00f9 importante, ma ve ne sono altri che non possono essere trascurati.\nLa temperatura di esercizio influenza le propriet\u00e0 meccaniche del materiale e pu\u00f2 provocare deformazioni permanenti (fenomeni di scorrimento a caldo).\nI fluidi a contatto con il recipiente sono un altro parametro dimensionante, in quanto possono determinare attacchi chimici ai materiali, tali da causare fenomeni di corrosione o di fragilizzazione.\nInfine \u00e8 importante valutare le condizioni di esercizio del recipiente, in quanto variazioni cicliche della pressione e della temperatura (sollecitazione a fatica) tendono a ridurne la vita residua.\nI parametri su cui il progettista pu\u00f2 agire, compatibilmente con i vincoli di costo e di progetto (ingombri massimi, necessit\u00e0 di bocchelli, etc.), sono:\nLa forma pi\u00f9 conveniente per minimizzare la tensione nel recipiente \u00e8 quella sferica. In tal caso la tensione vale:\nNella formula formula_2 \u00e8 la tensione, formula_3 la pressione, formula_4 il raggio, formula_5 lo spessore del recipiente, se raggio e spessore sono espressi nelle stesse unit\u00e0 la sollecitazione sul recipiente \u00e8 nelle stesse unit\u00e0 della pressione.\nViste le difficolt\u00e0 pratiche che si incontrano nel costruire un recipiente di forma sferica, la forma pi\u00f9 comunemente adottata \u00e8 quella cilindrica. In tal caso, si avr\u00e0 anche tensione circonferenziale nel tratto lineare:\nUn altro importante accorgimento relativamente alla forma \u00e8 la necessit\u00e0 di ridurre le discontinuit\u00e0 geometriche, come spigoli, brusche variazioni di spessore, intagli, etc.\nLe formule sopra menzionate sono calcolate mediante una teoria semplificata (teoria della membrana) e valgono nel caso che lo spessore sia trascurabile rispetto al raggio. Si considerano applicabili se lo spessore \u00e8 inferiore a circa 7-10% del raggio.\nUna volta selezionato il materiale di costruzione, la tensione ammissibile \u00e8 fissata (\u00e8 strettamente correlata alle caratteristiche meccaniche del materiale). Si osserva dalle formule \nche al crescere della pressione e del raggio occorre aumentare lo spessore del recipiente affinch\u00e9 la tensione effettiva non superi la tensione ammissibile.\nQuando lo spessore non \u00e8 pi\u00f9 trascurabile rispetto al raggio, le formule sopra menzionate non sono pi\u00f9 abbastanza precise, quindi \u00e8 necessario valutare lo stato di tensione in ogni punto del recipiente.\nSi pu\u00f2 dimostrare che in un recipiente di grande spessore, con pressione interna maggiore di quella esterna, la tensione varia parabolicamente nello spessore del recipiente e la regione pi\u00f9 sollecitata \u00e8 quella interna, a contatto con il fluido.\nFissato il raggio interno del recipiente, non \u00e8 conveniente, dal punto di vista economico, aumentare lo spessore oltre un certo limite, per le difficolt\u00e0 ed i costi che si presentano nella costruzione di recipienti di forte spessore. Per questo motivo, per la costruzione di recipienti a pressioni molto alte, vengono adottate soluzioni costruttive particolari.\nRequisiti costruttivi di recipienti a pressione.\nTutte le normative per recipienti a pressione, pur essendo diverse per quel che riguarda i particolari, concordano su alcuni requisiti relativi alla costruzione dei recipienti stessi:\nIl primo requisito viene dalla rilevanza che ha la sollecitazione ammissibile, e la costanza di questo parametro, nella sicurezza di progetto del recipiente.\nIl secondo requisito viene dal fatto che, salvo limitate eccezioni, i recipienti a pressione sono costruiti per saldatura di lamiere, quindi \u00e8 necessario garantire che la presenza di giunti saldati non deprima le caratteristiche meccaniche del materiale base, e, nel caso di recipienti soggetti ad ambiente aggressivo, che non rappresenti un punto debole nei confronti della corrosione.\nInfine le verifiche ed i controlli servono a garantire che la qualit\u00e0 del recipiente sia quella richiesta dalle normative.\nAccorgimenti costruttivi per recipienti ad alte pressioni.\nAutoforzatura per plasticizzazione.\nUna volta costruito il recipiente, prima di metterlo in esercizio, lo si sottopone ad una pressione interna, che deve essere opportunamente determinata, pi\u00f9 elevata di quella di esercizio. In tal modo l'interno della parete si plasticizza, ovvero esce dal proprio campo di elasticit\u00e0 e resta permanentemente deformato. Per effetto della plasticizzazione, nel materiale permane uno stato di tensione anche quando esso non \u00e8 sollecitato dalla pressione. Questo stato di tensione \u00e8 benefico perch\u00e9 si oppone a quello dovuto alla pressione, migliorando quindi la resistenza del recipiente.\nRecipienti multi-strato.\nAnzich\u00e9 realizzare un recipiente cilindrico con un'unica parete deputata a resistere alla pressione, si pu\u00f2 realizzare un recipiente multi-strato. Questo consiste di due (o pi\u00f9) recipienti cilindrici concentrici. Per migliorare lo stato di tensione i cilindri devono essere montati con interferenza, ovvero il cilindro interno deve essere pi\u00f9 grande della cavit\u00e0 del cilindro esterno. Ovviamente sarebbe impossibile accoppiare i due cilindri a temperatura ambiente. Occorre quindi scaldare il cilindro esterno fino a quando esso si dilata a sufficienza per permettere l'inserimento del cilindro interno. Dopo l'accoppiamento, il raffreddamento tende a riportare il cilindro esterno alle dimensioni originarie e quindi a comprimere il cilindro interno (vedi figura). Lo stato di tensione dovuto alla compressione \u00e8 opposto a quello indotto dal fluido in pressione durante l'esercizio e quindi migliora la resistenza del recipiente.\nQuesto accorgimento costruttivo \u00e8 particolarmente benefico per recipienti che contengono fluidi chimicamente aggressivi. Infatti in tal caso \u00e8 necessario che il solo strato interno, e non l'intero recipiente, sia costruito con un materiale speciale.\nRecipienti fasciati.\nI recipienti fasciati sfruttano lo stesso principio dei recipienti multi-strato, ma sono pi\u00f9 semplici.\nIl recipiente \u00e8 costituito da un unico cilindro, sulla cui parete esterna sono avvolti alcuni nastri che comprimono il cilindro. Anche in questo caso i nastri sono avvolti e fissati a caldo. La compressione avviene a seguito del raffreddamento e genera uno stato di tensione favorevole per la resistenza del cilindro alla pressione interna.\nAnalisi delle sollecitazioni di recipienti in pressione.\nL'analisi delle sollecitazioni \u00e8 la fase fondamentale nella valutazione della sicurezza progettuale dei recipienti in pressione. La prima normativa che ha imposto la verifica di componenti con l'analisi delle sollecitazioni \u00e8 stata ASME Boiler and Pressure Vessel Code Sez. III (Nuclear Vessels) - 1969.\nOrigine delle sollecitazioni.\nLe sollecitazioni in un corpo sottoposto a carichi e vincoli esterni possono essere dovute a due cause:\nLe sollecitazioni di equilibrio sono quelle legate direttamente ai carichi meccanici (es. lo sforzo normale dovuto ad una forza di trazione esterna su una barretta prismatica). Queste sollecitazioni sono indipendenti dal materiale della struttura quindi non esistono meccanismi interni di limitazione.\nLe sollecitazioni di congruenza sono legate alla geometria del corpo ed al sistema di vincoli esterni, (es. le sollecitazioni che si generano all'attacco fra un fondo emisferico ed un fasciame cilindrico in un recipiente a pressione), quindi sono diverse a seconda della rigidezza delle strutture (o, in modo leggermente meno preciso, a seconda del modulo di elasticit\u00e0 dei materiali componenti la struttura). Questo comporta che, aumentando le deformazioni della struttura, ed in particolare se una parte della struttura supera il limite di elasticit\u00e0, queste sollecitazioni vengono limitate al limite plastico del materiale.\nIn alcuni casi sia le sollecitazioni di equilibrio sia le sollecitazioni di congruenza possono avere un distribuzione che porta ad un sensibile aumento di sollecitazione in un volume estremamente ridotto del materiale (es. le sollecitazioni in prossimit\u00e0 di un intaglio geometrico). Queste sollecitazioni hanno la caratteristica di non essere legate a deformazioni diffuse nella struttura.\nClassificazione delle sollecitazioni.\nIl codice ASME Boiler and Pressure Vessels fornisce una classificazione delle sollecitazioni, imponendo limiti diversi per le diverse categorie. In questa categorizzazione, data l'applicazione particolare per cui \u00e8 stata studiata, sono presenti alcune ipotesi che non sempre possono essere estrapolate ad altri tipi di struttura.\nNella della voce analisi delle sollecitazioni (ASME) \u00e8 riportato un esempio di analisi delle sollecitazioni per un recipiente a pressione.\nPressione massima (teorica) per recipienti cilindrici.\nLa pressione interna massima teorica che pu\u00f2 essere sostenuta da un recipiente cilindrico \u00e8 uguale alla sollecitazione limite che si impone al materiale per sollecitazioni flessionali. Infatti la sollecitazione al lembo interno di un recipiente cilindrico soggetto a pressione interna \u00e8 data da:\ndove \u03c3 \u00e8 la sollecitazione circonferenziale sul recipiente (componente massima delle sollecitazioni principali), p \u00e8 la pressione agente, R \u00e8 il raggio esterno del recipiente e r \u00e8 il raggio interno del recipiente.\nQuindi, se si impone una certa \u03c3 massima e si vuole calcolare R in funzione della pressione (lasciando r costante) si ha:\nCome si vede questo significa che per p \u2192 \u03c3 R \u2192 \u221e, mentre per p &gt; \u03c3 non esistono soluzioni reali per R."}
{"id": "393413", "revid": "183694", "url": "https://it.wikipedia.org/wiki?curid=393413", "title": "James Joseph Sylvester", "text": "Diede contributi fondamentali alla teoria delle matrici, alla teoria degli invarianti, alla teoria dei numeri, alla teoria della divisibilit\u00e0 e al calcolo combinatorio. Collabor\u00f2 con varie istituzioni, incluse la Johns Hopkins University di Baltimora e Oxford, inoltre partecip\u00f2 alla creazione del primo giornale matematico in America.\nDa lui prendono nome il cratere Sylvester sulla Luna e l'asteroide 13658 Sylvester.\nBiografia.\nSylvester nacque con il nome \"James\" ed il cognome \"Joseph\" (suo padre si chiamava Abraham Joseph), ma adott\u00f2 il cognome \"Sylvester\" quando suo fratello maggiore fece lo stesso. Suo fratello emigr\u00f2 negli Stati Uniti, una nazione che a quel tempo richiedeva a tutti gli immigrati di avere un nome, un \"middle name\" ed un cognome.\nAll'et\u00e0 di 14 anni Sylvester inizi\u00f2 a frequentare l'Universit\u00e0 di Londra, dove fu studente di Augustus De Morgan. Tuttavia, fu presto espulso per aver rubato un coltello dal refettorio con l'intento di attaccare un compagno di corso. In seguito, frequent\u00f2 il Royal Institution di Liverpool. Sebbene eccellesse negli studi, Sylvester, che era ebreo, fu tormentato dai compagni di corso a causa della sua religione. A causa di questi soprusi ricevuti, decise di scappare a Dublino. Durante il suo soggiorno fu riconosciuto per strada da Richard Keatinge, che era Giudice delle Prerogative Court d'Irlanda e sposato con una cugina di Sylvester. Keatinge organizz\u00f2 il suo rientro a Liverpool.\nSylvester inizi\u00f2 i suoi studi in matematica al St John's College di Cambridge nel 1831. A causa di una prolungata malattia interruppe i suoi studi per quasi due anni. Finalmente nel 1837 pot\u00e9 sostenere i famosi esami matematici di Cambridge, i \"Tripos\", classificandosi secondo. Nonostante questo non ottenne la laurea, in quanto a quel tempo ai laureandi era richiesto di dichiarare la loro accettazione dei 39 articoli della Chiesa d'Inghilterra, e Sylvester rifiut\u00f2 di farlo a causa della sua fede ebraica. Per la stessa ragione non pot\u00e9 competere per il \"Premio Smith\". Nel 1838 Sylvester divenne professore di filosofia naturale all'Universit\u00e0 di Londra. Nel 1841, ricevette il Bachelor of Arts e un Master dal Trinity College di Dublino. Nello stesso anno si trasfer\u00ec negli Stati Uniti per assumere il ruolo di professore all'Universit\u00e0 della Virginia, ma fece presto ritorno in Inghilterra.\nAl suo ritorno in Inghilterra studi\u00f2 Legge al fianco del collega inglese giurista/matematico Arthur Cayley, con cui diede un significativo contributo alla teoria delle matrici mentre lavoravano come attuari, occupandosi dell'impatto finanziario negli eventi legati al rischio. Uno dei suoi pupilli fu Florence Nightingale. Sylvester non ottenne un incarico di professore universitario in matematica fino al 1855, quando fu nominato professore di matematica alla Royal Military Academy (Reale accademia militare) a Woolwich. And\u00f2 in pensione nel 1869 avendo raggiunto i 55 anni, et\u00e0 di pensione obbligatoria. L'Accademia di Woolwich inizialmente rifiut\u00f2 di pagare a Sylvester la sua pensione; riusc\u00ec ad ottenerla soltanto dopo una prolungata polemica pubblica, durante la quale Sylvester present\u00f2 il suo caso sulle pagine del \"The Times\".\nUna delle passioni di Sylvester fu la poesia; lesse e tradusse lavori dal francese, tedesco, italiano, latino e greco; molti dei suoi lavori matematici contengono citazioni prese dalla poesia classica. Nel 1870, dopo essere andato in pensione, pubblic\u00f2 un libro intitolato \"The Laws of Verse\" nel quale tent\u00f2 di codificare delle regole di metrica per la poesia.\nNel 1877 Sylvester attravers\u00f2 ancora l'oceano Atlantico per diventare il primo professore di matematica nella nuova Universit\u00e0 Johns Hopkins di Baltimora. Il suo stipendio era di $5.000 (abbastanza generoso per quei tempi), che Sylvester richiese di essere corrisposto in oro.\nNel 1878 fond\u00f2 l\"'American Journal of Mathematics\", il primo giornale matematico americano.\nNel 1883, ritorn\u00f2 in Inghilterra per prendere l'incarico di Professore Saviliano di Geometria all'universit\u00e0 di Oxford. Mantenne questa carica fino alla sua morte, anche se nel 1892 l'universit\u00e0 nomin\u00f2 un altro professore come delegato del suo incarico.\nSylvester ha inventato molti termini matematici come discriminante, ha dato un nome alla funzione \u03c6 di Eulero \u03c6(\"n\"). La raccolta del suo lavoro scientifico riempie quattro volumi. Nel 1880, la Royal Society di Londra premi\u00f2 Sylvester con la medaglia Copley, il pi\u00f9 alto riconoscimento per il successo scientifico; nel 1901, istitu\u00ec in sua memoria la medaglia Sylvester per aiutare la ricerca matematica.\nSylvester House, un dormitorio per gli studenti all'Universit\u00e0 Johns Hopkins \u00e8 stata intitolata in suo onore.\nBibliografia.\nPrimari\nSecondari"}
{"id": "393417", "revid": "57248", "url": "https://it.wikipedia.org/wiki?curid=393417", "title": "Mamoru Oshi", "text": ""}
{"id": "393419", "revid": "123232184", "url": "https://it.wikipedia.org/wiki?curid=393419", "title": "Leda (film)", "text": " \u00e8 un OAV scritto e diretto da Kunihiko Yuyama, e coprodotto dalla Toho e dalla Kaname Productions nel 1985. \u00c8 una delle prime opere del regista giapponese, gi\u00e0 noto per aver diretto la serie de \"Il magico mondo di Gig\u00ec\". Dopo la prima edizione in home video, venne anche proiettata al cinema in Giappone dal 21 dicembre 1985.\nL'OAV, della durata di circa 70 minuti, presenta una qualit\u00e0 dei disegni e delle animazioni non eccelsa. La trama, che non presenta spunti particolarmente originali, risulta per\u00f2 coerente e lineare. Ci\u00f2 che risalta \u00e8 la tecnologia del mondo di Leda, con fortezze, navette volanti e moto che ricordano vagamente gli speeder di Star Wars, insieme alla natura incontaminata e bellissima; sono questi gli elementi di maggiore contrasto.\nTra gli artisti dello staff, la disegnatrice Mutsumi Inomata nel ruolo di \"character designer\", e l'animatore Tsukasa Dokite.\nTrama.\nYoko.\nYoko Asagiri \u00e8 una ragazza che frequenta le scuole superiori, innamorata di un suo compagno di liceo. Temendo di non riuscire mai a rivelare i suoi sentimenti, si schermisce e cerca di distrarsi suonando il pianoforte, e compone una delicata lirica, che incide su una musicassetta. Quando decide di confessare il suo amore al ragazzo, che incontra in un parco cittadino, porta con s\u00e9 un walkman con cui sta ascoltando la sua registrazione; decisa ad avvicinarlo, d'improvviso prova uno strano senso di timore e voglia di fuga dalla realt\u00e0 e, ascoltando la melodia che aveva suonato, viene trasportata in un mondo parallelo: Ashanti.\nAshanti.\nAd Ashanti Yoko si ritrova immersa in un mondo surreale, dove la natura \u00e8 selvaggia e ambigua, con animali giganteschi o insetti dalle forme volubili, fioriture abnormi, funghi sommersi nei ruscelli, piante dall'aspetto paradossale e dalle forme variegate. Qua incontra un cane che vola e parla, Ringan, che le spiega cosa dev'essere accaduto: probabilmente il walkman \u00e8 una chiave fra i due mondi di Ashanti e Noa, la terra che cos\u00ec chiama il cane, che per Yoko \u00e8 il mondo reale. Il registratore \u00e8 anche ricercato da alcuni abitanti di Ashanti, che sono stati mandati dal generale Zell a recuperare il Cuore di Leda, e attaccano Yoko. La ragazza intimorita allora fugge, ma non cede il suo registratore, perch\u00e9 ha capito che la musica l\u00ec registrata \u00e8 l'unico modo per tornare a casa; cos\u00ec cerca di difendersi dalle violente creature che l'attaccano e scopre di avere dei superpoteri. I nemici di Yoko volano su degli strani animali meccanici a forma di cigno e sono scortati da robot monoculari volanti di forma fallica. Con una spada estratta da un fiore Yoko recide il capo di uno dei robot e riesce ad impadronirsi di un cigno-robot. I suoi nemici intanto sono riusciti a prenderle il registratore e lei parte all'inseguimento.\nIl cuore di Leda.\nYoko non riesce a riprendersi il walkman. L'inseguimento dei ladri la porta a vagare ad altissima velocit\u00e0 nel mondo di Ashanti, una terra abbandonata, dove ovunque vi sono le tracce di un'antica civilt\u00e0 perduta, deserti ed esplosioni atomiche. Attaccata dai robot monoculari di forma fallica, viene difesa da un robot gigante guidato da una bambina, Yoni, che la salva. Yoni porta Yoko al suo rifugio e, vedendola armata e in aspetto da guerriera, le spiega che non pu\u00f2 essere una semplice studentessa di liceo ma che, stando ad Ashati, lei \u00e8 una guerriera di Leda. A Yoko tutto ci\u00f2 sembra assurdo. Quando per\u00f2 poi ricorda che nella registrazione in realt\u00e0 c'\u00e8, sotto forma di musica, una dedica d'amore, capisce che il walkman effettivamente \u00e8 una chiave tra i due mondi, infatti ascoltandolo lei ebbe il desiderio di lasciare la realt\u00e0, e fin\u00ec su Ashanti. Yoni la avverte che si tratta effettivamente del cuore di Leda, e che ora, in possesso del generale Zell, potrebbe essere usato dagli abitanti di Ashanti per distruggere la terra.\nIl generale Zell.\nYoni porta Yoko in un bunker sotterraneo, rifugio della piccola ash\u00e0ntite. Intanto la bambina le racconta che un tempo Ashanti era una terra felice e ricca, governata da Leda, la regina che controllava l'ordine e l'equilibrio fa il mondo di Yoni e Noa, la realt\u00e0 secondo Yoko. Un giorno per\u00f2 gli abitanti di Ashanti entrarono in lotta fra loro e tutto quel mondo fu distrutto. Da allora alcuni sacerdoti decaduti e perversi ex-ministri di Leda vogliono abbandonare Ashanti ed invadere Noa per imporre l\u00e0 il loro dominio. Yoko \u00e8 preoccupata, gli abitanti di Noa non sarebbero pronti ad affrontare la potenza degli ash\u00e0ntiti e decide di allearsi con Yomi per combattere il generale Zell, il capo dei nemici di Noa. Con una potente arma, un gigante nucleare, che Yoko \u00e8 destinata a guidare, le due ragazze cercano di combattere Zell, chiuso in un immenso castello volante a forma di uovo, che col cuore di Leda, cerca di aprire il varco dimensionale fra Ashanti e Noa.\nIl sogno di Yoko.\nAl castello Zell, con il consiglio di un sinistro sacerdote, scopre che in realt\u00e0 il nastro che ha rubato a Yoko \u00e8 completamente inutile per aprire il varco dimensionale senza la ragazza. Quando costei giunge per combatterlo e riprendersi il nastro, Zell la ipnotizza e la fa cadere in un sonno profondo. Chiusa in un uovo di vetro, \u00e8 collegata ad un immenso cuore artificiale, il centro dell'uovo di Zell; il generale e il sacerdote le ispirano uno strano sogno: Yoko ha il suo uomo, il ragazzo di cui \u00e8 innamorata. Stanno insieme al mare, ma lei insistentemente gli chiede del nastro, che dovrebbe essere la confessione del suo amore; a scuola lui la invita a seguirlo dopo le lezioni, ma lei di nuovo gli ricorda della musica, ma lui non sa di cosa parla. In realt\u00e0 il ragazzo \u00e8 Zell che \u00e8 entrato nei suoi sogni e, infuriato perch\u00e9 respinto, si trasforma in un orrendo mostro, a forma di manta volante, che si aggira per le classi e i corridoi della scuola. Anche Yoko \u00e8 oggetto di metamorfosi: torna la guerriera di Leda e con la spada trafigge il mostro.\nIl ritorno a Noa.\nA quel punto Yoko si risveglia e si ribella a Zell. Il sacerdote decaduto predice che \u00e8 impossibile controllare il cuore di Leda con la menzogna e la violenza. Zell tenta ancora di ipnotizzare Yoko ma lei gli infilza nel monocolo della sua corona la spada e lo lascia precipitare in una voragine del suo castello, il grande uovo volante. Il cuore artificiale esplode e il castello precipita sulle rovine di Ashanti. Noa \u00e8 salva e Yoko scopre che solo ascoltando la musica pu\u00f2 tornare alla realt\u00e0. Saluta la piccola Yumi e Ringam, il cane parlante, e, trasportata dalla sua composizione, torna nel parco dove aveva incrociato il ragazzo che ama sorpassandolo. Si ritrova pochi metri pi\u00f9 avanti; spegne il registratore e va a conoscere il ragazzo.\nRiferimenti culturali.\nTutto l'OAV \u00e8 pieno di riferimenti alla mitologia greca. Leda nella letteratura greco-romana \u00e8 la madre di Elena di Troia e dei Dioscuri, nati da due uova che la donna partor\u00ec dopo esser stata fecondata da Zeus, sotto forma di cigno. Yoko nella storia cavalca dei cigni robotici e Zell \u00e8 acquartierato nel centro di un immenso uovo meccanico, nel mondo di cui un tempo fu regina una certa \u00abLeda\u00bb. Il riferimento non \u00e8 diretto, ma almeno i nomi e i simboli riconducono alla storia greca. Le chiavi di lettura possono essere molte; Yoko impedisce all'uovo di Zell di entrare nella terra e d'altra parte per far ci\u00f2 si serve di cigni-robot, combattendo robot fallici e monocolari con una spada.\nEdizione italiana.\n\"Leda\" venne doppiato nei primi anni '90 dalla CRC - Cooperativa Rinascita Cinematografica a partire da un master internazionale e pubblicato in VHS varie volte ad opera della Eden Video e della Avo Film; da allora \u00e8 stato trasmesso diverse volte su TV locali o minori (fra cui AB Channel). Il film \u00e8 anche uscito in DVD per l'editore Quadrifoglio nel 2012."}
{"id": "393420", "revid": "77358", "url": "https://it.wikipedia.org/wiki?curid=393420", "title": "Progetto genealogia matematica", "text": ""}
{"id": "393427", "revid": "767487", "url": "https://it.wikipedia.org/wiki?curid=393427", "title": "Ora pro nobis", "text": "La locuzione latina ora pro nobis (lett. \"prega per noi\") deriva direttamente dalla preghiera cristiana Ave Maria, che, verso la fine, recita: \"Sancta Maria, mater Dei, \"ora pro nobis\" peccatoribus, nunc et in hora mortis nostrae. Amen\" (santa Maria, madre di Dio, prega per noi peccatori, adesso e nell'ora della nostra morte. Amen.\"). \nIn realt\u00e0, la locuzione deriva dalle Litanie dei santi, sempre in latino, nelle quali si alterna \"ora pro nobis\" a \"orate pro nobis\", e a \"ora pro eo\", \"ora pro eis\" (durante le litanie per i defunti); tali litanie erano sicuramente note a tutti, perch\u00e9 si cantavano diverse volte nell'anno liturgico, soprattutto nelle Quattro tempora e nella liturgia pasquale. \nCurioso \u00e8 l'esito di tale invocazione alla Madonna in alcuni dialetti d'Italia, in cui, talora, originariamente forse con intento parodistico o ironico, \u00e8 stata mutata in \"ora(te) pro me\", espressione che si \u00e8 poi mantenuta nel tempo per indicare un egoista o chi pensa al proprio guadagno (ad esempio nel friulano e nel triestino; e nel bolognese \"fare un'ora pro me\" equivale a \"prendersi tutto\")."}
{"id": "393428", "revid": "30610", "url": "https://it.wikipedia.org/wiki?curid=393428", "title": "Walter Lima Jr.", "text": "Biografia.\nSi laurea in Giurisprudenza all'Universidade Federal Fluminense della sua citt\u00e0 natale, Niter\u00f3i, nella provincia di Rio de Janeiro, per poi lavorare come giornalista e critico cinematografico. Fu uno dei fondatori della cineteca del Museo de Arte Moderna di Rio de Janeiro.\nInizia la sua carriera cinematografica come aiuto-regista di Glauber Rocha, uno dei fondatori del movimento Cinema Novo, nel film \"Il dio nero e il diavolo biondo\" (1963).\nEsordisce dietro la macchina da presa nel 1965 con il lungometraggio \"Menino de Engenho\", del quale scrive anche la sceneggiatura, adattata dal romanzo omonimo di Jos\u00e9 Lins do Rego.\nCon il film \"Brasil Ano 2000\" vince l'Orso d'Argento al festival di Berlino nel 1969 e con \"A Ostra e o Vento\" il premio Cinema D'Avvenire al Festival di Venezia del 1997.\nOltre che regista e sceneggiatore, \u00e8 oggi professore di cinema-documentario all'interno del corso di laurea in Giornalismo e di regia e montaggio nel corso di laurea in Cinema dell'Universit\u00e0 Cattolica di Rio de Janeiro (PUC- Rio). Conduce diversi stage e corsi di formazione in regia, aiuto-regia e interpretazione per attori in tutto il Brasile. Ha realizzato anche diversi documentari per cinema, fiction per la TV e dal 2003 si occupa anche di regie teatrali."}
{"id": "393439", "revid": "80030", "url": "https://it.wikipedia.org/wiki?curid=393439", "title": "Giuliano da Rimini", "text": "Firmato e datato al 1307 \u00e8 il paliotto raffigurante la \"Madonna in trono e santi\", gi\u00e0 ad Urbania ma ora conservato al Gardner Museum di Boston. Notevole \u00e8 la precoce acquisizione da parte di Giuliano degli insegnamenti di Giotto, che potrebbe aver recepito direttamente nel cantiere pittorico del San Francesco di Rimini, dove il fiorentino realizzava i perduti affreschi commissionati dai francescani e Giuliano potrebbe essere stato uno dei suoi collaboratori .\nSulla base di questa unica opera firmata sopravvissuta, gli storici dell'arte hanno attribuito a Giuliano diverse opere con caratteristiche simili: \nDell'artista resta anche il ricordo di un polittico collocato sull'altar maggiore della Chiesa degli Eremitani a Padova, firmato insieme a Pietro da Rimini e datato 1324."}
{"id": "393440", "revid": "1005847", "url": "https://it.wikipedia.org/wiki?curid=393440", "title": "Elezioni presidenziali negli Stati Uniti d'America del 2004", "text": "Le elezioni presidenziali negli Stati Uniti d'America del 2004 si sono tenute il 2 novembre. Esse hanno visto la vittoria di George W. Bush, Presidente uscente sostenuto dal Partito Repubblicano, che ha sconfitto John Kerry, sostenuto dal Partito Democratico.\nLe elezioni si sono tenute contestualmente alle elezioni parlamentari.\nIn diversi Stati si sono altres\u00ec tenute le elezioni governatoriali.\nIl tema dominante della campagna elettorale fu la politica estera, in particolare la guerra al terrorismo e la guerra d'Iraq.\nCome nelle elezioni del 2000, ci furono controversie e dubbi sulla regolarit\u00e0 del voto emersi durante e dopo la votazione. Il vincitore fu proclamato il giorno seguente, quando Kerry decise di non contestare la vittoria di stretto margine di Bush in Ohio, dato che difficilmente una differenza di circa voti (pari al 2%) avrebbe potuto essere colmata. I grandi elettori di questo Stato furono decisivi nel determinare la vittoria.\nGrazie all'affluenza record Bush ricevette 62 milioni di voti, il maggior numero raggiunto da un candidato alla presidenza sino ad allora, mentre i voti per Kerry (59 milioni) erano il secondo maggior risultato.\nRisultati.\n(a) \"Uno dei grandi elettori democratici del Minnesota espresse un voto presidenziale per il candidato alla vicepresidenza.\""}
{"id": "393441", "revid": "2196166", "url": "https://it.wikipedia.org/wiki?curid=393441", "title": "Chiesa di San Frediano in Cestello", "text": "La chiesa di San Frediano in Cestello \u00e8 un luogo di culto cattolico che si trova in piazza di Cestello, nel quartiere Oltrarno a Firenze, una delle chiese pi\u00f9 importanti del quartiere. La chiesa ha un impianto barocco piuttosto severo, a tre navate monumentali con pianta a croce latina.\nStoria e descrizione.\nMonastero carmelitano.\nL'edificio odierno fu costruito sul luogo di una pi\u00f9 antica chiesa, il \"monastero di Santa Maria degli Angeli\", eretto nel 1450 circa per le \"Nostre Sorelle bianche\", ossia donne consacrate secondo la Regola del Carmelo. Solo in seguito, per motivi storici, divennero monache di clausura. Qui visse e mor\u00ec Santa Maria Maddalena de' Pazzi, come ricorda una lapide posta sulla parete esterna del monastero su Borgo San Frediano.\nQuesta santa, entrata in clausura nel 1582, era famosa per le sue estasi, durante una delle quali ebbe la visione della volont\u00e0 divina di riforma della chiesa. Mor\u00ec nel 1607, fu beatificata nel 1626 e canonizzata nel 1662. Nel 1628 le monache scambiarono letteralmente il loro edificio con quello dei Cistercensi in Borgo Pinti, dove fu traslato anche il corpo della consorella beatificata. Quella chiesa \u00e8 oggi Santa Maria Maddalena de' Pazzi che conserva anche il famoso \"affresco della Crocifissione\" del Perugino.\nI monaci cistercensi.\nCon i monaci cistercensi la chiesa prese il nome di \"Cestello Nuovo\", cio\u00e8 chiesa cistercense nuova, in opposizione alla chiesa \"vecchia\" di Borgo Pinti. I cistercensi, pur volendo continuare ad utilizzare in parte le antiche strutture, sentirono presto l'esigenza di rinnovare integralmente il convento e soprattutto la chiesa, affidata per la ricostruzione all'architetto Gherardo Silvani, che mor\u00ec nel 1675. Nel 1680 il progetto fu modificato da Giulio Cerruti che ruot\u00f2 l'asse della chiesa mettendo l'ingresso verso l'Arno e nel 1689 Antonio Maria Ferri termin\u00f2 la cupola a tamburo, affrescata nell'interno \"Scene della Gloria della Maddalena e della Virt\u00f9\" di Antonio Domenico Gabbiani. Questi affreschi, cos\u00ec come la decorazione a stucchi e a pittura sei-settecentesca, tributano in varie forme la santa che qui visse la sua vita claustrale. Per esempio anche nella cappella dedicata a lei dedicata Giovanni Camillo Sagrestani dipinse per l'altare l\"Estasi della Santa\" nel 1702.\nNel 1783, dopo che la chiesa fu trasformata in parrocchia e il monastero soppresso, i locali divennero la sede del Seminario arcivescovile o \"Seminario Maggiore\", attivo tutt'oggi e famoso per possedere una ricchissima biblioteca di antichi codici medievali, fra i quali il famoso Codice Rustici (1448).\nNel 1798 le fu dato il nome attuale, ereditando il titolo di San Frediano da una chiesa distrutta all'angolo tra borgo San Frediano e piazza del Carmine. Nell'Ottocento le occupazioni dei francesi prima e degli austriaci poi provocarono temporanei trasferimenti e chiusure, ma i locali del seminario vennero poi restaurati ed ingranditi all'inizio del XX secolo. Tutt'oggi in questo luogo vengono formati i giovani desiderosi di diventare sacerdoti. All'interno del complesso, che conserva alcune strutture del primitivo convento di Santa Maria degli Angeli, si trovano due chiostri: il primo con al centro la statua di Santa Maria Maddalena de' Pazzi di Antonio Montauti (1726) e un \"San Bernardo di Chiaravalle che calpesta il demonio\" di Giuseppe Piamontini (1702); il secondo chiostro fu realizzato da Gherardo e Pierfrancesco Silvani.\nNell'ex refettorio (ora aula magna) si ammira il grande affresco della \"Cena di Ges\u00f9 dopo il digiuno nel deserto\" di Bernardino Poccetti, un tema variante rispetto all\"Ultima Cena\", tipica dei refettori conventuali.\nLa prima chiesa di San Frediano.\nUn po' pi\u00f9 verso est, ma sempre in prossimit\u00e0 del monastero, all'angolo con la piazza del Carmine, sorgeva una delle pi\u00f9 antiche parrocchie fiorentine, intitolata appunto a San Frediano. Secondo la leggenda il santo irlandese, vescovo di Lucca, in questo luogo avrebbe miracolosamente solcato le acque in piena dell'Arno e le avrebbe deviate evitando un'inondazione. La chiesa, fondata nell'XI secolo, \u00e8 documentata come di propriet\u00e0 prima dei Vallombrosani e poi dei Cistercensi di Badia a Settimo. L'edificio religioso pass\u00f2 in seguito sotto il patronato del cardinal Soderini, che nel 1514 vi costitu\u00ec un convento di monache agostiniane: esse custodivano anche la preziosa mitria di san Frediano.\nNel 1793, in piena epoca di secolarizzazioni e soppressioni di ordini monastici non fu risparmiato il monastero, che fu abbattuto per permettere l'allargamento del palazzo Magnago Feroni, in seguito al trasferimento delle monache a Monticelli. Anche la vecchia chiesa di San Frediano venne demolita e nel 1798 il suo titolo, assieme alla reliquia del santo, fu trasferito al \"Cestello Nuovo\", chiamato da quel momento San Frediano in Cestello."}
{"id": "393444", "revid": "256896", "url": "https://it.wikipedia.org/wiki?curid=393444", "title": "Istituto Nazionale d'Alta Matematica", "text": ""}
{"id": "393446", "revid": "1888309", "url": "https://it.wikipedia.org/wiki?curid=393446", "title": "Messale de Firmonibus", "text": "Il Messale de Firmonibus \u00e8 un codice miniato scritto a caratteri gotici a duplice colonna. Il messale, ora conservato nel Museo diocesano di Fermo, venne miniato da Giovanni di Ugolino da Milano nel 1436 e fatto scrivere su commissione di Giovanni de Firmonibus, allora vescovo di Fermo.\nLa firma del miniatore e la data 1436 sono alla carta 296v: \nIl messale, consta di 800 fogli con 30 maiuscole miniate.\nNel margine inferiore della c. 296v \u00e8 raffigurata la cavalcata dell'Assunta in uno spazio di mm. 263 x 90.\nA sinistra, tra altri edifici, la parte posteriore della cattedrale, verso cui si dirige la processione. Sull'alto si intravede il gallo di bronzo segnavento. Il corteo \u00e8 preceduto da un gruppo di bambini in tunica che saltellano, segue un suonatore di piva e due trombiettieri del comune a cavallo e due suonatori di pifferi. Dietro, un altro gruppo di giovani ben vestiti. A questo punto troviamo la cosiddetta \"taberna\", carica di fiori e nastri colorati e portata dagli uomini appartenenti alla corporazione degli osti, seguito da giovani e soldati. Segue, portata parimenti a spalle, la barca del pescatori di Porto San Giorgio poi si vedono gli stendardi dei paesi vicini e un gruppo di personaggi con costumi sfarzosi."}
{"id": "393447", "revid": "287204", "url": "https://it.wikipedia.org/wiki?curid=393447", "title": "Karl Wilhelm Wach", "text": "Allievo a Berlino di Carl Kretschmar dal 1797 al 1804, poi frequent\u00f2 a Parigi, dal 1815 al 1817, l'atelier di Jacques-Louis David. Dal 1817 al 1819 fu a Roma, dove studi\u00f2 l'opera di Raffaello. \nTornato a Berlino fu insegnante presso la locale Accademia. Dipinse ritratti e soprattutto\ncomposizioni, talvolta religiose, ispirandosi a Raffaello, Giulio Romano, Andrea del Sarto."}
{"id": "393449", "revid": "599", "url": "https://it.wikipedia.org/wiki?curid=393449", "title": "Augustus de Morgan", "text": ""}
{"id": "393450", "revid": "9733", "url": "https://it.wikipedia.org/wiki?curid=393450", "title": "Filecchio", "text": ""}
{"id": "393451", "revid": "1591878", "url": "https://it.wikipedia.org/wiki?curid=393451", "title": "Monete italiane medievali", "text": "Dalla seconda met\u00e0 dell'VIII secolo con la riforma monetaria di Carlo Magno riprende la monetazione in Europa occidentale. Anche se la diffusione \u00e8 inizialmente limitata, gradualmente con il seppur limitato aumento degli scambi l'uso della moneta si affianca al baratto che, dopo il crollo dell'Impero romano, era tornato ad essere il principale mezzo di scambio. \nGradualmente le monete si diffondono e si parla in questo contesto di monetazione medievale. \nLa data del passaggio dalla monetazione medievale a quella moderna non \u00e8 condivisa da tutti gli studiosi. In genere \u00e8 fissata tra l'inizio del XV secolo e la met\u00e0 del XVI.\nQui sono elencate e brevemente illustrate le monete italiane medievali.\nPer le monete del periodo successivo vedi Monete italiane moderne"}
{"id": "393452", "revid": "1149807", "url": "https://it.wikipedia.org/wiki?curid=393452", "title": "Andrew Lawrence (attore)", "text": "Conosciuto anche come Andy Lawrence o Andrew J. Lawrence, \u00e8 il fratello minore degli attori Joey e Matthew Lawrence."}
{"id": "393453", "revid": "110157", "url": "https://it.wikipedia.org/wiki?curid=393453", "title": "Chiesa di San Giovanni Battista della Calza", "text": "La chiesa di San Giovanni Battista della Calza \u00e8 un luogo di culto cattolico facente parte del complesso della Calza, nato nel 1362 come Ospedale di San Giovanni Battista, che si trova in piazza della Calza, dirimpetto a Porta Romana, nel quartiere di Oltrarno a Firenze.\nStoria.\nLungo le attuali via Senese e via Romana molti erano infatti gli oratori, gli ospedali e i ricoveri che davano ospitalit\u00e0 ai pellegrini ed ai viaggiatori diretti a o provenienti da Roma. Nel 1373, Bindo Benini fond\u00f2 in questo punto un ospizio per i pellegrini, dedicato a san Niccol\u00f2 \"dei Frieri\" e sotto il patronato dei cavalieri di Malta.\nNel 1392, fra Riccardo Caracciolo, gran maestro di Rodi, cedette questo convento alle monache gerosolimitane o cavalleresse di Malta, le quali, poich\u00e9 si trasferirono nel convento di San Pietro da Morrone in via San Gallo, nel 1531 lo passarono a loro volta ai frati ingesuati, che usavano portare appoggiato sulla spalla un cappuccio allungato a forma di calza. Da tale soprannome deriv\u00f2 il nome di tutto il complesso.\nI frati ingesuati erano abilissimi maestri nel fabbricare vetrate artistiche a colori: essi abitavano nel convento di San Giusto alle Mura, fuori di porta a Pinti. La chiesa fu allora dedicata a san Giovanni Battista, secondo alcuni a , ma poi prese il nome di san Giovanni Battista della Calza. Soppresso l'ordine degli ingesuati nel 1668, il convento pass\u00f2 alla Congregazione dei sacerdoti di San Salvatore del Vescovo, che vi trasfer\u00ec la sua sede nel 1689. Poi divenne sede del convitto ecclesiastico dei Chierici o Seminaristi, che si dedicavano al sacerdozio.\nDescrizione.\nLa chiesa.\nNella piccola chiesa, che in origine era un semplice oratorio, sono conservate alcune opere che i frati portarono dal loro convento fuori da Porta a Pinti distrutto in occasione dell'assedio di Firenze del 1529 dalle truppe imperiali. L'architettura al suo interno \u00e8 semplice in ricordo della regola dei frati, mentre all'epoca precedente risale il tipico coro rialzato, dal quale le monache assistevano alla funzione nascoste dalle grate. Sull'altar maggiore si trova la pala dell'Empoli con \"San Giovanni evangelista e l'arcangelo Gabriele\".\nIl convento.\nAl Quattrocento risale il bel chiostro di forma inconsuetamente a trapezio allungato, sul quale si trovano alcune opere d'arte come la robbiana della \"Deposizione\", nello stile di Giovanni della Robbia, e alcuni affreschi, come una \"Crocifissione\".\nNel refettorio dell'ex-convento \u00e8 conservato il \"Cenacolo\" dipinto dal Franciabigio nel 1514. Nello stesso ambiente si trovano alcuni affreschi alle pareti con varie scene, tra cui una serie delle \"Opere di Misericordia\"\nIl convento dal 2000 \u00e8 adibito a sede congressuale dell'arcidiocesi di Firenze, grazie ai fondi per il Giubileo."}
{"id": "393455", "revid": "633110", "url": "https://it.wikipedia.org/wiki?curid=393455", "title": "Henry de Montherlant", "text": "Di nobile famiglia, ultimo esponente della tradizione del decadentismo, fu combattente volontario nella prima guerra mondiale e, come intellettuale, ispirato da Nietzsche e Gabriele D'Annunzio nella concezione eroica e aristocratica della vita. Durante la sua vita oscill\u00f2 tra estetismo paganeggiante e cattolicesimo, esprimendo nelle sue opere un certo anti-sentimentalismo, il culto dell'uomo d'azione e un forte individualismo. Dopo la seconda guerra mondiale, fu accusato di collaborazionismo \"morale\" con il regime filonazista di Vichy e gli fu impedito di scrivere per un anno. Riprese in seguito la sua attivit\u00e0. Si diede la morte nel 1972. Fu Accademico di Francia dal 1960.\nBiografia.\nDi origini bretoni e catalane, figlio unico di Joseph e Marguerite Camusat de Riancey e nobile progenie, trascorse i primi anni dell'infanzia accanto a un padre preoccupato delle finanze familiari, a una nonna materna corrucciata e ansiosa, agli zii e al nonno, il Conte de Riancey, uomo politico, campione della monarchia e della religione (la nobilt\u00e0 risale fino a Robert Millon, Seigneur d'Abb\u00e9mont, nel sedicesimo secolo; il trisavolo era stato deputato all'Assemblea nazionale e della Costituente, poi ghigliottinato); ovvero in una atmosfera di memorie dotate di spessore, castellani, antichi lombi, oggetti d'arte e da collezione, belle donne e cavalli da corsa.\nStudi\u00f2 a Sainte-Croix de Neuilly e super\u00f2 il baccelleriato nel 1912. Nel 1909, avendo assistito a Bayonne a una corsa di tori, concep\u00ec grande passione per la corrida, si esercit\u00f2 nell'arte di toreare, e fu proprio in occasione di una becerrada che il suo nome comparve per la prima volta su un giornale, \"Le Torero\" di N\u00eemes.\nLa tauromachia, di cui fu particolarmente appassionato (a quindici anni uccise il suo primo toro), gli ispir\u00f2 uno dei suoi migliori libri: \"Les Bestiaires\" (1926). Nell'arte del toreare Montherlant vide l'antico culto mitraico oltre che un simbolo della passione umana; la tauromachia \u00e8 trattata anche con \u00abl'intenzione di dare al fatto di sangue radici mitiche, senso divino\u00bb. Nel 1925, durante una corrida ad Albacete, un toro gli perfor\u00f2 il polmone destro, ferendolo gravemente.\nDivideva il suo tempo tra il circolo sportivo \u00abL'Auto\u00bb e il patronato cattolico \u00abLe Bon Conseil\u00bb, leggendo avidamente, disegnando e facendo i primi tentativi di scrittura giovanile (\"La vie de Scipion\" \u2013 mai pubblicato\u00a0\u2013 quando aveva appena dieci anni e \"Pro Un\u00e0 Terr\u00e0\", in collaborazione con Faure-Biguet, nel 1907); a venti anni pubblic\u00f2 a sue spese, dopo il rifiuto di undici editori, \"La Releve du Matin\", un omaggio ai soldati della Grande Guerra, a cui aveva preso parte, volontario, come soldato semplice; sul fronte dei Vosgi, nel 1918, fu ferito da sette schegge di granata.\nRimpiangendo lo spirito della guerra e trovando il mondo del dopoguerra abietto, Montherlant sent\u00ec la necessit\u00e0 di dar vita con alcuni amici ad una societ\u00e0 segreta, che fu chiamata \u00abl'Ordre\u00bb.\nI membri de \u00abl'Ordre\u00bb si richiamavano ai cavalieri o ai samurai e al pari di questi disprezzavano la societ\u00e0 borghese; \u00abnon potrebbe essere altrimenti per uno che possiede una civilt\u00e0 interiore pi\u00f9 rara e pi\u00f9 avanzata di quella che circola intorno a lui\u00bb. Alla base dell'\u00abOrdre\u00bb erano sottesi valori come la \"droiture\", la \"fiert\u00e9\", il \"courage\", la \"sagesse\", poi la \"fid\u00e9lit\u00e9\", il \"respect de sa parole\", il \"ma\u00eetrise de soi\", il \"d\u00e9sint\u00e9ressement\" e la \"sobri\u00e9t\u00e9\". I colori erano il nero e il bianco; le donne non erano ammesse e il cristianesimo \u2013 \u00abtra le cause dell'indebolimento dell'esercito romano alla fine dell'Impero\u00bb \u2013 era assente. La vita dell'\u00abOrdre\u00bb dur\u00f2 circa dieci mesi.\nNel 1922 scrisse \"Le songe\" e nel 1923 \"Les Olympiques\", opera nella quale celebrava i cultori dell'atletica leggera. Entrambi i testi sono una rassegna dei sogni eroici del giovane Montherlant. Egli cesella personaggi c\u00f2lti nella solennit\u00e0, quasi religiosa, dei campi di battaglia o delle palestre, esalta lo sforzo fisico, il coraggio, la virile abnegazione, il gusto dell'avventura, il superamento delle debolezze tipiche degli uomini comuni. Parallelamente, in \"Aux fontaines du d\u00e9sir\" (1927), abbracci\u00f2 il culto della rinuncia come dominio di s\u00e9; il rifiuto, per Montherlant, \u00e8 pi\u00f9 nobile del desiderio.\nI suoi primi successi furono la tetralogia \"Les jeunes filles\" (1936-1939; composto da: \"Le ragazze da marito\", \"Piet\u00e0 per le donne\", \"Il demone del bene\", \"Le lebbrose\") e \"Les c\u00e9libataires\" (1934). In \"Les jeunes filles\" Montherlant si scaglia contro il richiamo della \"tendresse\", contro il sentimentalismo (a cui poi contrapporr\u00e0 la carit\u00e0), particolarmente vivi nell'animo femminile e che rischiano di corrompere l'uomo: \u00abLa storia dell'umanit\u00e0, da Eva in poi, \u00e8 la storia degli sforzi fatti dalla donna, perch\u00e9 l'uomo sia sminuito e soffra, e divenga il suo uguale\u00bb.\nMontherlant, in quest'opera, alza la sua protesta contro un'epoca in cui i grandi valori individuali vanno spegnendosi e la democrazia diffonde conformismo. All'anticonformismo virile si contrappone, secondo l'autore, il conformismo femminile: cio\u00e8 la mimetica capacit\u00e0 delle donne di adattarsi alla vita, di sposarla nella sua contradditoriet\u00e0 e mediocrit\u00e0, senza mai misurarla al paragone di un'ideologia, di un assoluto. Uno dei protagonisti \u00e8 Pierre Costals, un alter ego dell'autore, una sorta di esteta dannunziano simile ad Andrea Sperelli che proclama: \nL'opera, tacciata di misoginia, fu definita da Simone de Beauvoir una \u00abcafoneria\u00bb. In questo periodo lo scrittore viaggi\u00f2 molto, specie in Spagna, Italia ed Algeria.\nDa cattolico, con venature pagane, Montherlant vide nella Chiesa romana l'erede ideale della tradizione imperiale. Nella sua opera risent\u00ec molto degli scritti di Paul Adam, Maurice Barr\u00e8s (dal quale eredit\u00f2 il culto dell'individualismo e della forza), Paul Bourget, Andr\u00e9 Gide; ma anche dell'influsso della grande tradizione religiosa del Seicento francese, da Racine e Corneille a Bossuet \u2013 soprattutto per lo splendore magniloquente della sua prosa e per la statura grandiosa dei suoi personaggi \u2013, di Marco Aurelio e Seneca, dei poeti persiani Firdusi, Sa\u02c1di, Hafez, dei cinesi Li Bai e Du Fu, della cultura giapponese dell'epoca Tokugawa.\nNon bastano tuttavia questi autori a spiegare interamente in Montherlant l'uomo e l'artista. Ad essi si aggiungono lo Stendhal dei cinici e risoluti eroi, e Maurras, evidente nella sua influenza quando Montherlant si dichiara cattolico di tradizione ma incredulo cattolico, per la difesa di un determinato ordine temporale ma anticristiano. Su tutto incombe l'ombra di Nietzsche e quella di Gabriele d'Annunzio, che si spinse d'altra parte a complimentarsi con lui e a cui Montherlant rese ampiamente omaggio negli ultimi \"carnets\".\nAvant-guerre.\nDal 1932 al 1940 visse l'avant-guerre dialetticamente. Rinunci\u00f2 alla pubblicazione integrale della \"Rose de sable\", per non mettere ulteriormente in difficolt\u00e0 la sua nazione ripetutamente attaccata dagli Stati totalitari, che conteneva pagine a favore dei musulmani dell'Africa del Nord, quindi un atteggiamento critico nei riguardi della dominazione francese in Algeria (\u00abIn guerra, negli stadi, avevo visto la violenza solo da pari a pari: violenza sana. Nel Nord Africa la vedo esercitata dal forte, dall'europeo, sul debole, sul nativo\u00bb). Prese a collaborare a periodici di opposte tendenze politiche (\"L'Echo de Paris\", \"Le Figaro\", \"L'Intransigeant\", \"Le Jour\", \"Candide\", ma anche \"Le Quotidien\", \"La Volont\u00e9\" e \"Marianne\"). Si compiaceva nel ricordare che il suo \"Le Songe\" era stato ammirato da Mussolini e Masaryk; il \"Chant fun\u00e8bre\" da Poincar\u00e9 e Hindenburg, ma anche da Romain Rolland e Vandervelde. Rifiut\u00f2 premi non compatibili con alcune sue convinzioni, versandone l'ammontare equamente a soldati francesi e marocchini perch\u00e9, per quanto nemici, \u00abavevano fatto ugualmente il loro dovere\u00bb; firm\u00f2 manifesti pro russi bianchi e rossi; ruppe il secondo fidanzamento nel 1934, dopo averne rotto un altro dieci anni prima.\nPur non aderendo alle battaglie portate avanti dagli intellettuali vicini all'Action fran\u00e7aise, sembr\u00f2 risentirne in alcune dichiarazioni (ma non condivideva n\u00e9 lo spirito germanofobo n\u00e9 il \u00abnationalisme attentiste\u00bb) nelle quali si scagli\u00f2 contro la democrazia e il pacifismo, ritenuti tra le cause della mancanza di qualit\u00e0 e dell'onore nella Francia contemporanea. In una intervista rilasciata al quotidiano algerino \"Oran-Matin\", pose a confronto l'efficacia delle misure di governo della Germania con la politica di \"sabotage\" della vita morale e dei regimi economico e sociale condotta dall'\u00e9lite francese.\nL'8 maggio 1933, sbarcato dall'Algeria, incontr\u00f2 Martin du Gard con il quale avrebbe cos\u00ec commentato l'ascesa dei nazisti: \u00abMi sono sempre rifiutato di andare in Germania dopo questa guerra; eppure ero persuaso che la vita nuova [...] s\u00ec, che la vita era l\u00ec. Oggi non voglio andarci perch\u00e9, in questo momento, mi piacerebbe troppo\u00bb.\nNel 1935 firm\u00f2, pi\u00f9 per solidariet\u00e0 verso gli indigeni che per convinzione politica, un manifesto che criticava il colonialismo in genere e la politica coloniale dell'Italia in Etiopia. Critico verso lo schieramento capeggiato dai franchisti durante la guerra civile spagnola, rifiut\u00f2 tuttavia l'invito di Louis Aragon a nome del governo spagnolo a recarsi a Barcellona per una conferenza, \u00abpresentendo\u00a0\u2013 scrive nei \"Carnets\" \u2013 che una volta laggi\u00f9 mi farebbero fare un giro nelle trincee, e allora sarebbe pi\u00f9 forte di me, prenderei un fucile e ci resterei\u00bb. \nLa seconda guerra mondiale.\nNel 1938 pubblic\u00f2 \"L'Equinoxe de septembre\", contro la pace di Monaco e il pacifismo francese, in cui accus\u00f2 i suoi compatrioti di opporre alla \u00abmorale leonina\u00bb degli Stati totalitari una morale da \u00abprovinciali\u00bb. La storica inimicizia tra Francia e Germania avrebbe dovuto risolversi, in modo cavalleresco, sul campo di battaglia. Montherlant parlava di una guerra \u00abonorevole\u00bb contro l'\u00abonorevole\u00bb nemico tedesco; \u00abl'\u00e9lite tedesca, afferm\u00f2, aveva salvato la Germania dalle conseguenze della sua sconfitta\u00bb. La Francia stava disertando la guerra, minata dall'\u00ab\u00e9tranger de l'int\u00e9rieur\u00bb, da un nemico interno; si trattava di uno dei temi anti-dreyfusard per eccellenza propagandati dall'Action fran\u00e7aise. Nel 1940, inabile al servizio militare, si fece inviare come corrispondente di guerra del settimanale \"Marianne\" in Oise-et-Aisne, dove fu ferito leggermente da una bomba, riportando sette scheggie non pi\u00f9 estratte.\nScrisse inoltre per il teatro, specie dopo la seconda guerra mondiale, pubblicando opere come \"La reine morte\" (1934), \"Pasipha\u00eb\" (1949), \"Malatesta\" (1950) e la trilogia - segnata da un rigorismo di derivazione giansenista - dei \u00abdrammi sacri\u00bb; ovvero: \"Le Ma\u00eetre de Santiago\" (1947), \"La ville dont le prince est un enfant\" (1951), \"Port-Royal\" (1954).\nTra gli ultimi eredi del decadentismo europeo, Montherlant un\u00ec il gusto estetizzante del passato a una vena di inquieto moralismo, che lo port\u00f2 sia nei romanzi che nel teatro a scrutare il dramma di anime belle e tormentate, superiori alla comune umanit\u00e0: nei suoi romanzi, in particolare, amava ritrarre personaggi eroici e moralmente perfetti.\nQuesto culto per l'eroismo lo port\u00f2 a pubblicare nel 1941, su \"Le Gerbe\" e sulla \"Nouvelle Revue Fran\u00e7aise\" diretta da Pierre Drieu La Rochelle, \"Le solstice de Juin\"; una raccolta di articoli in cui, tra l'altro, esprimeva la sua ammirazione per l'esercito tedesco, dichiarava che la Francia era stata giustamente sconfitta e conquistata e auspicava che i tedeschi (eredi ideali pagani di Licinio sconfitto da Costantino) giungessero a far sventolare la \u00abruota solare\u00bb (termine indicante vari simboli, dalla svastica alla croce solare al sole nero), ossia la bandiera nazionalsocialista su Notre-Dame de Paris (sorgente su un antico tempio pagano costruito da Giulio Cesare) per instaurare un nuovo ordine. Nella \u00abruota solare\u00bb l'autore vide per\u00f2, secondo una sua personale interpretazione, un simbolo di uno dei concetti chiave che caratterizzarono sia la sua vita sia le sue opere: e cio\u00e8 l'alternanza. Tutto ci\u00f2 che esiste \u00e8, per l'autore, \u00absottomesso all'alternanza. Chi lo comprende ha compreso tutto. Gli antichi Greci ne sono impregnati. E sembra che la Cina antica assunse come emblema il drago dalla coda oscillante, per testimoniare tale principio. La natura avanza di contrario in contrario. Nell'uomo, quel segreto piacere che egli prova a \"rinnegarsi\", che non \u00e8 niente altro che portare alla luce le parti di se stesso che prima soffocava, \u00e8 il piacere di sentire il proprio accordo profondo con l'ordine delle cose\u00bb.\nIn quest'opera riprendeva anche alcune argomentazioni gi\u00e0 affrontate in precedenza (in \"Chant fun\u00e8bre pour les morts de Verdun\", \"L'Exil\" e \"L'Equinoxe de septembre\") come l'impossibilit\u00e0 di bandire la guerra dalla vita umana in quanto connaturata a quest'ultima.\nIl libro non piacque per\u00f2 ai nazisti che ne vietarono la circolazione in Francia, anche se per sole tre settimane; in Belgio e in Olanda, l'interdizione dur\u00f2 fino alla fine della guerra. L'opera spiacque ancor pi\u00f9 alla resistenza; inoltre Andr\u00e9 Gide accus\u00f2 l'autore di \"d\u00e9sinvolture\" e nel dopoguerra Andr\u00e9 Rousseaux lo attacc\u00f2 violentemente in un articolo, per \u00absottomissione al nemico\u00bb; nel 1962 Philippe Soupault e Robert Kanters istituirono una sorta di processo contro di lui sul settimanale \"Arts\".\nGli anni del dopoguerra.\nAccusato di collaborazionismo, finito sulla lista di proscrizione, nel dopoguerra gli fu proibito di pubblicare per un anno. L'adesione dello scrittore al governo del Mar\u00e9chal P\u00e9tain fu essenzialmente \u00abmorale\u00bb e \u00abspirituale\u00bb; a P\u00e9tain lo legava l'aver preso parte, in qualit\u00e0 di segretario generale, alle operazioni di allestimento dell'Ossario di Douaumont, ma non ebbe incarichi attivi nel regime come altri, ad esempio Robert Brasillach, e difficili furono i suoi rapporti con Louis-Ferdinand C\u00e9line. Durante il procedimento epurativo ai suoi danni, Montherlant ebbe, tramite lettera pubblica, il sostegno di Odette Mich\u00e9li, delegata francese della Croce Rossa, dove vengono ricordati l\u2019\"aiuto morale e intellettuale\" e le \"generose donazioni alla Croce Rossa svizzera\" da parte di Montherlant durante la guerra, per aiutare i bambini in grave difficolt\u00e0.\nNon mancheranno critiche dell'autore al regime di P\u00e9tain, soprattutto in merito all'educazione dei giovani: Montherlant ritenne degradante la produzione cinematografica (il suo giudizio sul cinema fu in generale negativo: defin\u00ec il cinematografo \u00abfogna del XX secolo\u00bb e Charlie Chaplin \u00abun mediocre pagliaccio di cinema\u00bb), le riviste e le trasmissioni radiofoniche e detestabile l'istituzione della \"Loterie Nationale\". In linea con la politica famigliare del regime fu invece la seguente dichiarazione rilasciata a \"Radio-Jeunesse\": \u00abCon le signorine far\u00f2 in fretta: quando avr\u00f2 detto loro \"tenete in ordine la casa, fate la cucina, dei figli e l'amore\", avr\u00f2 detto loro tutto\u00bb. Ma le critiche non riguardarono mai la politica estera; egli si limit\u00f2 a denunciare gli stessi mali che avevano condotto alla disfatta della Terza Repubblica, invocando misure da parte del regime.\nNella Parigi occupata dai nazisti svolse un ruolo di mediatore tra la cultura francese e quella tedesca e collabor\u00f2 con il \"Deutschland-Frank-reich\", l'annuario edito dall'Istituto tedesco di Parigi. L'invito alla collaborazione con il nemico \u00e8 stato individuato in un passaggio del \"Solstice de juin\" in cui Montherlant afferma che si deve \u00abfare tutto ci\u00f2 che \u00e8 necessario per annientare l'avversario. Ma una volta che questi ha dimostrato di avere in mano la partita, allearsi con lo stesso spirito con lui\u00bb. In una conferenza del Comit\u00e9 France-Allemagne, introducendo l'ambasciatore tedesco Otto Abetz, ribad\u00ec quanto aveva gi\u00e0 affermato nel 1929 in una allocuzione agli studenti tedeschi sulla \"Europ\u00e4ische Revue\": ossia il rispetto del nemico secondo un codice dei samurai del XVI secolo. Durante gli anni di Vichy fu rappresentata in serata di gala alla Com\u00e9die-Fran\u00e7aise, davanti ad una sala occupata in massima parte da ufficiali della Wehrmacht, la pi\u00e8ce \"La reine morte\", diretta da Jean-Louis Vaudoyer, che raccolse consensi da parte di Pierre Drieu La Rochelle e Lucien Rebatet. Tuttavia l'opera conteneva riflessioni amare, ma non golliste, che la censura tedesca non scopr\u00ec. Nel marzo 1944 lo scrittore sub\u00ec anche una perquisizione da parte della Gestapo nella sua abitazione, ma senza conseguenze.\nNel dopoguerra, nel rispondere alle accuse di collaborazionismo, Montherlant sostenne che la libert\u00e0 di espressione sulla stampa collaborazionista era cos\u00ec grande da consentirgli anche di esprimere idee opposte alla politica del regime. Tra gli articoli critici verso la dominazione tedesca l'autore indic\u00f2 \"Redevenons une insolente nation\" e un articolo sui moralisti persiani; a proposito del quale Montherlant afferm\u00f2 che nulla vi \u00e8 di pi\u00f9 contrario al nazionalsocialismo della morale e della civilt\u00e0 persiana del Medioevo. Ribad\u00ec, tuttavia, il proprio rispetto verso l'avversario.\nAffascinato dalla figura di Sigismondo Malatesta, al quale si sentiva unito da un fantasioso legame di sangue, nel 1950 fece mettere in scena il dramma in quattro atti \"Malatesta\", che ripercorreva gli ultimi mesi di vita, dal giugno all'ottobre 1468, del condottiero e signore di Rimini. L'opera fu rappresentata eccezionalmente a Rimini, all'anfiteatro romano di Lecce, a Pescara, a Fano (che fu tra i possedimenti di Malatesta) e al Teatro Romano di Gubbio.\nInquadrabile nel contesto dell'anarchismo di destra o del radicalismo politico, estraneo ai movimenti politici o d'avanguardia e lontano dalla vita mondana della capitale, Montherlant fu vivacemente contestato per le sue posizioni conservatrici durante una rappresentazione del \"Cardinale di Spagna\" (1960) alla Com\u00e9die-Fran\u00e7aise. Pi\u00f9 che di vero conservatorismo, per Montherlant, si pu\u00f2 parlare di un superbo, anche se anacronistico, tentativo di riportare nelle lettere francesi, in piena civilt\u00e0 di massa e letteratura sperimentale, lo splendore della tradizione.\nNel 1963 pubblic\u00f2, con discreto successo, \"Il caos e la notte\"; un ritratto, in parte grottesco, di un anarchico spagnolo incapace di approdare ad alcun significato universale; una critica sia del comunismo che della societ\u00e0 statunitense, ma anche della Chiesa cattolica e della Spagna franchista, anche per la sua compromissione con gli Stati Uniti.\nAppassionato di storia romana, nel 1965 fece rappresentare a Parigi il dramma \"La Guerre civile\", la cui trama \u00e8 imperniata sulla fase conclusiva del duello tra Cesare e Pompeo. Allo scrittore interessano non le alterne vicende belliche, bens\u00ec il conflitto fra le ambizioni rivali dei due aspiranti alla supremazia entro lo Stato romano. Nel dramma tale contrasto di idee e di programmi anima il dialogo tra Pompeo e Catone, uniti soltanto nell'avversione a Cesare che non figura sulla scena, ma la domina ed \u00e8 presente come un incubo minaccioso. Nel 1970 pubblic\u00f2 \"Le Treizi\u00e8me C\u00e9sar\", una raccolta di saggi composti fra il 1955 e il 1970 e consacrati a Roma antica. Nell'ultimo saggio, l'et\u00e0 del tredicesimo Cesare\u00a0\u2013 che secondo l'autore si potrebbe chiamare anche \u00abProgr\u00e8s\u00bb \u2013 egli condanna amaramente l'epoca contemporanea.\nEsteta armato, \u00abanarca\u00bb \u2013 Ernst J\u00fcnger vedr\u00e0 nella prefazione di \"Service inutile\" il Montherlant pi\u00f9 vicino al prototipo dell'\u00abanarca\u00bb\u2013, la sua vita fu segnata da uno spirito di profondo anticonformismo, che lo port\u00f2 nella vita come nell'arte, a sdegnare ogni forma di convenzione in contrasto con le proprie convinzioni.\nQuando fu eletto nell'Acad\u00e9mie fran\u00e7aise \u2013 di cui fu membro dal 1960 al 1972 \u2013, senza aver proposto come da consuetudine la propria candidatura, egli rifiut\u00f2 di indossare l'uniforme di gala e anzich\u00e9 pronunciare, secondo la tradizione, l'elogio funebre del suo predecessore, non esit\u00f2 ad esprimere la sua divergenza di idee verso il sociologo Andr\u00e9 Siegfried.\nGli ultimi anni e la morte.\nNel 1971 pubblic\u00f2 il suo ultimo romanzo \"Un assassin est mon ma\u00eetre\"; giudicato una satira della societ\u00e0 psicanalitica, costituisce anche una presa d'atto dell'antitesi tra societ\u00e0 umanistica e cristiana e societ\u00e0 psicanalitica, quest'ultima caratterizzata dalla assenza di carit\u00e0, scopo invece essenziale \u2013 secondo l'autore \u2013 di tutte le religioni, come sintetizzato anche dal detto musulmano: Il protagonista, influenzato dall\"'Introduzione alla psicoanalisi\" di Freud, finisce per credere di essere affetto da una nevrosi; ma in realt\u00e0 non c'\u00e8 alcuna nevrosi in lui, a parte quella che viene considerata una forma di nevrosi e che si chiama \u00abdelicatezza d'animo\u00bb. All'origine della sua nuova condizione c'\u00e8 il crollo delle difese psicologiche che permettono all'individuo di sopravvivere\u00a0\u2013 anche aggredendo a sua volta\u00a0\u2013 di fronte allo spettacolo dell'\u00abeterna bassezza dell'uomo egoisticamente integrato nella societ\u00e0\u00bb.\nIn seguito a un'insolazione nel 1959, cominci\u00f2 a soffrire di vertigini e di perdite d'equilibrio, a cui si aggiunsero l'agorafobia e la perdita quasi totale della vista in seguito a un ictus cerebrale nel 1968.\nIl suicidio.\nDivenuto quasi cieco, si suicid\u00f2 nel 1972, ripetendo il gesto dei filosofi stoici che aveva pubblicamente ammirato per tutta la vita.\nQuattro ore prima di morire dichiar\u00f2 al pittore Mac'Avoy: \u00abSono sulla lista nera. [...] So che tutto \u00e8 finito per me\u00bb. Pierre Pascal, conoscente dell'autore, addit\u00f2 Roger Peyrefitte \u2013 noto per le sue uscite diffamatorie (anche lo scrittore cattolico e premio Nobel Fran\u00e7ois Mauriac e papa Paolo VI furono tra i bersagli di Peyrefitte) \u2013 quale responsabile morale della morte: \nDurante la sua vita Montherlant fu sempre molto riservato e non scrisse mai nulla sulla propria vita sentimentale e sessuale; nei romanzi ritenuti a sfondo autobiografico i personaggi praticano la sessualit\u00e0 eterosessuale. In una pagina dei suoi \"Carnets\" definir\u00e0 l'omosessualit\u00e0 come una pratica del tutto naturale al contrario delle religioni, che la condannano, tutte contro-natura e irrazionali: \u00abL'homosexualit\u00e9 est la nature m\u00eame: on la fait passer pour vice ou maladie; elle m\u00e8ne \u00e0 la prison, au b\u00fbcher. [...] les religions, toutes fond\u00e9es sur la contre-nature et la contre-raison\u00bb.\nNel citato libro di memorie Peyrefitte alluse a un segreto, e nel 1968 pubblic\u00f2 parte della corrispondenza, secondo lui cifrata, intercorsa con Montherlant tra il 1938 e il 1941, fornendo una chiave di decifrazione che accusava lo scrittore di discutere spesso della pederastia e, indirettamente nel romanzo \"Le amicizie particolari\" (trasposto in film nel 1964), sostiene implicitamente che Montherlant avesse avuto rapporti omosessuali con giovani ragazzi. Questo \u00e8 riportato da Pierre Sipriot nella sua biografia di Montherlant.\nPrevedendo in un certo senso queste \"rivelazioni\", negli ultimi \"Carnets\" Montherlant le descrisse come falsit\u00e0 e appunt\u00f2: \nSecondo Marie-Christine Giquel, figlioccia dell'autore, Montherlant avrebbe confidato a suo padre di avere due figli non riconosciuti (spesso si era dichiarato contrario nei suoi scritti ad avere una famiglia propria), la cui identit\u00e0 non \u00e8 stata tuttavia stabilita. Si sa che frequent\u00f2 a lungo l'insegnante e critica letteraria Marguerite Lauze (1892-1973), incontrata la prima volta nel 1926 e rivista nel 1940 a Grasse. Nel 1952 istitu\u00ec un fondo a loro favore e nomin\u00f2 lei e suo figlio, Jean-Claude Barat, come suoi eredi testamentari. Lauze ottenne l'usufrutto dei beni dello scrittore, mentre il figlio la nuda propriet\u00e0 ereditando il patrimonio di Montherlant alla morte della madre, oltre che l'incarico di esecutore testamentario. Marguerite Lauze mor\u00ec solo quattro mesi dopo Montherlant. A Jean-Claude Barat fu chiesto chi fosse suo padre ed egli rispose cos\u00ec: \"Quando mi viene chiesto se sono figlio di Henry de Montherlant, non rispondo. Ma dal momento che ha avuto quest'amicizia per noi, andr\u00f2 cos\u00ec lontano da dirti: c'\u00e8 una buona possibilit\u00e0 che sia cos\u00ec.\" Jean-Claude Barat fu antiquario e padre a sua volta di una figlia.\nTre mesi prima di togliersi la vita, Montherlant trascrisse in un messaggio indirizzato a Gabriel Matzneff una frase di Ernst J\u00fcnger sul suicidio: \u00abLe suicide fait partie du capital de l'humanit\u00e9\u00bb. Questo tema era ricorrente nei suoi scritti, quasi ossessivo negli ultimi della sua vita.\nL'ultimo giorno di vita lo scelse nell'estremo dell'estate, l'equinozio celebrato in uno scritto precedente, gioved\u00ec 21 settembre 1972. Come sempre, fece colazione in un ristorante vicino a casa, quindi dorm\u00ec un poco secondo una sua abitudine. Poco prima delle quattro pomeridiane allontan\u00f2 con un semplice pretesto la segretaria, poi ruppe tra i denti una capsula di cianuro e immediatamente si spar\u00f2 un colpo di pistola alla gola. La segretaria, quando sent\u00ec l'esplosione del colpo, corse nella stanza da poco lasciata. La testa di Montherlant era rovesciata all'indietro e la pistola era ancora stretta nella mano.\nAccanto al corpo, insieme a tre lettere (una per la segretaria, una per l'ufficiale giudiziario, in cui spiega che trattasi realmente di suicidio per evitare aperture di indagini, e una per suo cugino, lo scrittore cattolico Michel de Saint Pierre), fu rinvenuto un documento firmato e datato diversi mesi prima in cui lasci\u00f2 scritto, accanto ad un breve messaggio d'addio (\"Mio caro Claude, sto diventando cieco. Mi uccido. Ti ringrazio per quello che hai fatto per me. Tua madre e tu, siete i miei unici eredi. Molto affettuosamente\") a Jean-Claude Barat, le proprie ultime volont\u00e0:\nFu la coerente conseguenza di un particolare modo concepire la propria esistenza. L'idea del suicidio in Montherlant non nacque da un momento di debolezza, ma trov\u00f2 la sua radice in una concezione pagana della vita e nel fortissimo ideale estetico che lo animava e che lo portava a respingere ogni appannamento, ogni deterioramento. A ci\u00f2 si univa la convinzione di avere esaurito il proprio compito terreno: cos\u00ec egli volle uscire di scena, scegliendo il suicidio, una \u00abparticella di libert\u00e0, nella necessit\u00e0\u00bb.\nMontherlant tuttavia comprendeva le ragioni della morale cristiana che si opponeva al suicidio: \u00abSe ammiro il coraggio di coloro che si suicidano \u2014 aggiungeva nello stesso testo \u2014 ammiro anche il coraggio di coloro che per quindici secoli - secoli del cristianesimo - hanno sopportato tutto, perfino le cose pi\u00f9 atroci, senza suicidarsi. Il coraggio di morire e di non morire\u00bb.\nPer questo motivo, Montherlant pensava che il suo gesto finale non contraddicesse i principii del cristianesimo. Egli stesso annota in \"La mar\u00e9e du Soir - Carnets 1968-1971\": \nMa anche: \u00abQuest'uomo che si considera cristiano, si \u00e8 tirato un colpo di revolver perch\u00e9 non era pi\u00f9 d'accordo col mondo che \u00e8 stato creato. Ha fatto un segno di croce sul revolver, l'ha baciato e se n'\u00e8 andato\u00bb.\nInoltre, afferma di avere consultato un cattolico eminente: questi gli rispose che le cerimonie ufficiali che generalmente accompagnano la morte dei cattolici non erano necessarie e che contava soprattutto l'intenzione. Secondo questa spiegazione, che Montherlant fa sua, i funerali religiosi sono un onore che la Chiesa riserva ai suoi fedeli e che questi ultimi possono rifiutare.\nNegli stessi \"Carnets\", alla data del 14 gennaio 1971, \u00e8 scritto: \nE ancora: \nIn un primo testamento aveva lasciato scritto: \u00abDesidero che il volto del mio cadavere venga ricoperto con la maschera di guerriero romano, che mi si posi sul letto l'Eros funebre e sul basso ventre la testa di toro di Guadalest. Che le mie ceneri vengano disperse in Roma\u00bb. Le sue ceneri furono cos\u00ec sparse, alla presenza di un funzionario del governo italiano, dall'esecutore testamentario e presunto figlio naturale Jean-Claude Barat e dallo scrittore Gabriel Matzneff sulle lastre del pavimento del Tempio di Portuno, nel Tevere, nei pressi dell'Isola Tiberina e\u00a0\u2013 come raccont\u00f2 Matzneff nel \"Figaro\" \u2013 sul Foro, lanciate da \u00abun muretto a gomito che domina l'arco di Settimio Severo e la Curia e che, secondo una tradizione antica, \u00e8 il punto preciso in cui Remo e Romolo furono allattati dalla Lupa\u00bb. Era la notte tra il 21 e il 22 marzo 1973, equinozio di primavera: \u00abLa luna alta nel cielo\u00bb \u2013 scrive Matzneff \u2013 \u00abrischiarava il paesaggio di morte ed un complice vento port\u00f2 Montherlant verso l'angolo occidentale della basilica Emilia, l\u00e0 dove l'Argileto sfocia sul Foro... Simili alle ali diafane di una farfalla, alcune ceneri caddero volteggiando sulle foglie degli oleandri\u00bb. Matzneff aggiunse che: \nQuesto desiderio, \u00abessere ridotto in ceneri dal fuoco, affinch\u00e9 fossero disperse a brezza leggera sul Foro, tra i Rostri e il Tempio di Vesta\u00bb, riferito da Pierre Pascal a Julius Evola (autore elogiato da Montherlant nei suoi ultimi anni), fu alla base della volont\u00e0 testamentaria simile espressa dal filosofo italiano alla sua morte nel 1974. I suicidi di Yukio Mishima (1970) e Dominique Venner (2013) sono stati paragonati all'estremo gesto di Montherlant, e in particolare si \u00e8 sostenuta un'influenza sul pensiero di Venner (suicida nella cattedrale di Notre-Dame), dello scritto di Montherlant \"Il solstizio di giugno\".\nTemi.\nHenry de Montherlant elabora una vasta opera narrativa in cui parla dei beni della vita con una lirica esaltazione che spesso rasenta l'estetismo ma anche un acuto senso di psicologia virile. Sull'alveo aperto da Barr\u00e8s, Montherlant rende la sua materia con alta tenuta di stile, in forma brillante, densa e sostenuta nello stesso tempo.\nGli autori che preferiva erano Montaigne, Racine, Pascal; i \"moralistes\" del XVI e del XVII secolo, La Rochefoucauld, Jean de La Bruy\u00e8re, Vauvenargues, Chamfort, Rivarol, Joubert. Nel XIX secolo Chateaubriand, Stendhal, Barr\u00e8s (soprattutto il primo Barr\u00e8s). In Svizzera, Amiel. In Germania, Goethe e Nietzsche. In Italia, D'Annunzio. In \"La Mar\u00e9e du soir\" scrisse che Dante e Racine erano gli unici poeti che lo interessassero; e riteneva che il primo sarebbe stato odiato dai contemporanei per la sua \u00abenergia\u00bb, il secondo sarebbe stato incompreso a causa della sua \u00absensibilit\u00e0\u00bb.\nNel dopoguerra, scrive che gli scrittori che mancano oggi, della sua generazione, sono quelli che hanno scritto o fatto i pi\u00f9 grandi \u00aberrori\u00bb: Drieu, Bernanos; perch\u00e9 non hanno cercato di essere \u00abimportanti\u00bb.\n\"Syncr\u00e9tisme et alternance\".\nAll'incirca verso il 1927, con \"Aux fontaines du d\u00e9sir\" (1927), \"La petite infante de Castille\" (1929), \"Les C\u00e9libataires\" (1934) e soprattutto \"Service inutile\" (pubblicato nel 1935 in Francia e nel 1939 in Germania), Montherlant sembra attenuare il culto dell'eroismo e dell'onore per approdare a una riedizione del biblico \u00abvanit\u00e0 delle vanit\u00e0, tutto \u00e8 vanit\u00e0\u00bb.\nUn solo valore, una sola realt\u00e0 \u00e8 degna di galleggiare sul mare del nulla: l'individuo, l'anarca, che sceglie la libert\u00e0 di dire di no, privo di norme cui regolare la propria condotta, solo di fronte a se stesso, solo giudice di se stesso. Montherlant a questo punto si autoproclama cavaliere \u00abdu n\u00e9ant\u00bb e, sulla base di questa visione tragica, tenta di edificare una filosofia della prassi, che si sintetizza nel concetto di \"alternance\": dal momento che in assoluto non vi \u00e8 nulla di vero, tutto \u00e8 vero.\nCentrale nelle sue opere, da questo momento, \u00e8 il principio eracliteo dell'alternanza, teorizzato in \"Syncr\u00e9tisme et alternance\", per cui valori incompatibili tra loro coesistono e si equivalgono; \u00e8 la perpetua oscillazione tra i valori dell'azione e quelli della rinuncia, che consiste nel conquistare il mondo delle cose per misurarne la nullit\u00e0. Perci\u00f2 \u00e8 stato affermato che egli ha fatto proprio lo sguardo nietzschiano del \u00abbiologista dei valori\u00bb. Montherlant teorizza il suo \"service inutile\", la gratuit\u00e0 dell'azione; esemplare \u00e8 in tal senso una frase dell'arcivescovo di Parigi Georges Darboy, posta in epigrafe al saggio \"Service inutile\": \u00abIl vostro errore consiste nel credere che l'uomo deve fare qualcosa in questa vita\u00bb. Il motto dell'autore \u00e8 \u00abvivere la vita come se ci si credesse\u00bb, ma senza credervi veramente, affinch\u00e9 non diventi una cosa seria e non si disperda la gioia della sua \u00abinconcludenza sublime\u00bb. Da tale visione derivano il distacco e l'indifferenza verso la realt\u00e0 circostante e l'azione intesa come diversivo:\nPur negando ogni prospettiva fideistica, Montherlant conserva nella sua opera il senso del religioso o del profondo, che gli sugger\u00ec la \"Pr\u00e9sentation du Capitaine Romero\", una riflessione su un dipinto di El Greco:\nMontherlant vede questo stesso concetto espresso anche nella cultura giapponese e lo fa coincidere con lo \"y\u016bgen\": \u00abI giapponesi del Medioevo chiamavano \"y\u016bgen\" questo fiore di delicatezza, e lo rappresentavano nei loro manoscritti sotto forma di un augello bianco recante un fiore bianco al becco. [...] lo \"y\u016bgen\", ossia quello che si trova \"al di sotto della superficie\", e non pu\u00f2 essere intravisto dai fatui\u00bb.\nInoltre, la sua visione della realt\u00e0 risente della filosofia stoica, delle opere di Seneca e di Marco Aurelio, i cui insegnamenti egli considera fondamentali per il conseguimento della padronanza di s\u00e9.\nDalla frequentazione dei presocratici gli deriva la concezione dell'universo basata sulla coniunctio oppositorum: l'anima del mondo \u00e8 questo \u00abfuoco diffuso in ogni membra dell'universo, come la vita nei viventi. Goethe e Attila sono emanazioni della medesima fonte di energia universale. Fenomeni della natura, in quanto tali sono legati l'un l'altro. La bellezza dell'universo, e la sua grandezza, sono costituite sia da ci\u00f2 che chiamate male che da ci\u00f2 che chiamate bene\u00bb.\nLa morale di Montherlant \u00e8 quella dell'agire per agire, senza alcuno scopo, per il puro gusto di agire, di muoversi; azione totalmente libera, priva di ragione. Cercare, \u00absapendo che il problema \u00e8 insolubile\u00bb; servire, sorridendo all'ideale a cui si serve; ma \u00abriconoscere, comprendere e sopportare\u00bb ci\u00f2 avendo continuamente la \u00abdolorosa e inutile\u00bb convinzione di essere nel giusto: infatti \u00ab\u00e8 necessario che io conquisti un punto fermo da cui poter slanciare verso l'alto, superando finalmente me stesso. Ma come e con quale mezzo? [...] Io mi getto nelle braccia dell'assurdo. O anima!\u00bb.\nIl concetto di alternanza ritorna pi\u00f9 volte nelle sue opere, associato ora alla ruota solare, ora all'equinozio d'autunno, come nei saggi de \"L'Equinoxe de Septembre\": il 24 settembre, il giorno dell'equinozio, quando il giorno \u00e8 uguale alla notte; \u00abnella festa di questo santo mistero, nel quale il s\u00ec e il no si equivalgono. \u00c8 il giorno della pace e la notte della guerra. Uno o l'altro, \"ni m\u00e1s, ni menos\", n\u00e9 pi\u00f9 n\u00e9 meno, come \u00e8 scritto nel famoso quadro di Juan de Vald\u00e9s Leal\u00bb. Due concezioni opposte non sono che deviazioni differenti di una \u00abstessa verit\u00e0\u00bb.\nNei \"Carnets\" il medesimo concetto \u00e8 reso mediante una metafora legata alle onde del mare: \u00abNel vederle cos\u00ec lontane [le onde], si penserebbe che copriranno la terra; arrivano, un movimento opposto le cancella; la pi\u00f9 audace non ha guadagnato un metro in pi\u00f9 delle altre, quando gi\u00e0 si ritira e cessa di essere nel seno senza gloria del mare. L'uccello degli spazi guarda questo movimento eterno, e vede l'immobilit\u00e0\u00bb.\nEsteta armato, i nemici di Montherlant sono tutti coloro che partecipano al mondo falso e convenzionale degli adulti: scrittori impegnati, politici, confessori, parentele, eredi. Al vertice quale nemico per antonomasia \u00e8 il \"civis\" che insidia la cittadinanza poetica dell'eterno \"J\u00fcngling\".\nPerci\u00f2, l'estata armato \u00e8 costretto all'esilio permanente in luoghi che gli consentano di sfuggire al controllo e alle regole della societ\u00e0 civile: ecco l'arena, lo stadio, la trincea, poi la fontana, il giardino, l'oasi nel deserto. Lo sfondo per eccellenza \u00e8 quello dell'Europa mediterranea e del Nordafrica.\nLa guerra e lo sport.\nAltro tema che caratterizza la sua opera e sul quale il suo giudizio rimase immutato \u00e8 la centralit\u00e0 della guerra nella vita umana. Gli uomini, nel battersi tra loro, scoprono una realt\u00e0 \u00abfamiliare\u00bb alla loro natura pi\u00f9 profonda, rimasta nascosta fino a quel momento dalle \u00absovrastrutture della societ\u00e0\u00bb, ovvero dal \u00abprogresso civile\u00bb e dalle banalit\u00e0 da \u00abmidinettes\u00bb della vita borghese. Ai valori della pace Montherlant contrappone quelli della \u00abcivilt\u00e0 della guerra\u00bb (coraggio, complicit\u00e0, \"compagnonnage\") che i soldati sperimentano sul campo di battaglia.\nMontherlant sembrava accettare l'idea della guerra secondo una visione futurista quasi come \u00abigiene del mondo\u00bb, un fatto capace di rivelare negli uomini le loro qualit\u00e0 e soprattutto il loro coraggio poich\u00e9, a volte, proprio dalla guerra vengono i buoni e i migliori. Era senza dubbio una concezione aristocratica che gli faceva considerare in teoria anche un principio autoritario. Non quello \u00abbiondo\u00bb come definiva il tedesco e neppure quello \u00abdilettantistico\u00bb come supponeva il gollista ma preferiva l'italiano sia per l'influenza che gli veniva dalla simpatia per D'Annunzio sia dalla comprensione per Marinetti.\nL'esperienza della guerra non \u00e8 connessa al patriottismo, ma piuttosto alla necessit\u00e0 di fuggire dalla mediocrit\u00e0 della vita quotidiana. La guerra si configura come un'esperienza \u00abstimolante e purificatrice\u00bb, di \u00abelevazione spirituale e sfogo degli istinti, dedizione a un ideale\u00bb.\nMontherant non concepisce un eroismo che conduca al sacrificio, ma un eroismo che permetta all'uomo di assaporare pienamente la vita. Il coraggio dovrebbe andar di pari passo con una certa stanchezza della vita, con una pronunciata indifferenza a rischiarla. Al contrario, quanto pi\u00f9 si ama la vita, tanto pi\u00f9 la si vuol possedere completamente. L'eroismo \u00e8 stimolo alla vita, non negatore e distruttore di essa. La morte eroica, quindi, non sarebbe che un casuale incidente in colui che aspira e sogna una vita integrale.\nLa guerra \u00e8 inoltre concepita per essere vissuta in modo cavalleresco, nel rispetto del nemico, secondo la lezione dei samurai; a tal proposito risulta esemplare l'aneddoto che Montherlant riporta in \"Le parapluie du samoura\u00ef\" (\"L'\u00e9quinoxe de septembre\", 1938): si racconta di due guerrieri giapponesi che si recano sul terreno per battersi, ma sopraggiunge la pioggia e dal momento che uno dei due \u00e8 sprovvisto di ombrello l'altro lo ripara sotto il proprio, prima di sguainare la spada e di uccidersi l'un l'altro.\nAlla cultura giapponese si richiam\u00f2 anche quando ebbe a commentare amaramente il tramonto dell'onore. Nel saggio intitolato \"Un senso perduto\" comment\u00f2 un fatto di cronaca con un altro, ma occidentale e non meno ammirevole: Montherlant elogi\u00f2 lo stoicismo di una donna giapponese, moglie di un tenente, la quale si uccise affinch\u00e9 il marito si sentisse liberato di ogni preoccupazione nei suoi confronti, mentre era in servizio. Dopo essersi vestita con l'abito tradizionale ed essersi dedicata a preparativi estremamente complicati, la giovane donna si era seduta dinnanzi agli d\u00e8i della sua famiglia e si era recisa una arteria del polso.\nAlla guerra segue l'elogio dello sport, come mezzo di sviluppare, non solo fisicamente, ma intellettualmente la propria personalit\u00e0; di evadere da un ambiente, da consuetudini di vita che su tale sviluppo sortiscono effetti perniciosi; di sottrarsi ai tormenti della cosiddetta et\u00e0 ingrata e di conquistare una castit\u00e0 che nulla abbia di morbosamente ascetico. Montherlant richiama inoltre l'attenzione degli intellettuali sui campi sportivi dove ognuno di loro avrebbe dovuto trascorrere fin dall'adolescenza qualche giornata ogni mese; e il richiamo \u00e8 carico di rimprovero in quanto il dualismo fra intellettualit\u00e0 e vita fisica \u00e8 ritenuto una delle cause dirette della crisi di ogni cultura.\nCi\u00f2 che viene attaccato \u00e8 il disprezzo verso l'attivit\u00e0 fisica, considerata come inferiore con il risultato che, ogniqualvolta si trova davanti a una prova seria, l'intellettuale d\u00e0 in una crisi di coscienza o nell'isterismo. L'esperienza sportiva offre infine nuove possibilit\u00e0 di poesia, come nelle \"Olympiques\" e nel \"Songe\", in cui convergono tematiche tipiche degli autori greci Pindaro e Tirteo.\nTuttavia, gi\u00e0 in \"Aux fontaines du d\u00e9sir\" (1927), quello che pareva nato per esaltare tutti coloro che marciano, corrono, che diceva di voler morire da guerriero, per trovarsi poi un giorno nel paradiso all'ombra delle spade, non comprende pi\u00f9 n\u00e9 la fretta n\u00e9 la smania, n\u00e9 la competizione n\u00e9 il record; e attribuisce al concetto della velocit\u00e0 la \u00abm\u00eame vulgarit\u00e9 que le concept de nombre\u00bb, poich\u00e9 entrambi farebbero \u00abune figure d'une grande bassesse en face du concept de qualit\u00e9\u00bb. Infine sdegna e rifiuta l'intervento del cronometro nelle gare, chiamando ridicolo il mito che d\u00e0 importanza alla differenza di un decimo di secondo.\nLa giustizia e la carit\u00e0.\nNelle sue opere importanza \u00e8 data anche alla giustizia e alla carit\u00e0. Montherlant \u2014 ha scritto Kl\u00e9ber Haedens \u2014 ha cercato sempre, sia nei suoi romanzi sia nel suo teatro, di essere giusto con i suoi personaggi, dando a ciascuno i propri meriti. Montherlant pensava che gli scrittori d'oggi non amassero a sufficienza le loro creature. Infatti gi\u00e0 dal 1929 aveva estratto dalla sua opera un intero volume di frammenti scelti dal titolo \"Pagine di tenerezza\". \nIn tutta la letteratura di Montherlant ci sono momenti sublimi, nei quali si sente irradiare la dolcezza. Il suo amore per la giovent\u00f9 che gli ispir\u00f2 scene di collegio, di guerra, di arene di tori. Montherlant appare come un uomo generoso: non c'\u00e8 contraddizione nel fatto che quest'uomo, amante di una vita che si esprime pienamente nella libert\u00e0 della giovent\u00f9 seguisse con tristezza l'evoluzione del mondo.\nMontherlant, nonostante un rapporto ambivalente con essa, soffriva davanti allo spettacolo della \"religio depopulata\" e per l'avvilimento e la stupidit\u00e0 di dottrine che pretendono di ridurre l'uomo a uno stato di cellula meccanica di una societ\u00e0 senz'anima. Roland Laudenbach, che lo frequent\u00f2 per trent'anni, offre una testimonianza significativa: \u00abPer Montherlant tutto andava sempre peggio: Montherlant credeva che Tartufo aveva vinto e che le macchinazioni, gli imbrogli, la vilt\u00e0 e il disordine avrebbero finito per sommergere ogni cosa\u00bb.\nPer Montherlant il fenomeno pi\u00f9 rilevante del ventesimo secolo era l'onnipotenza della propaganda, che porta a screditare l'uomo in quanto essere pensante. L'organizzazione della propaganda \u00e8 di una cos\u00ec grande potenza e abilit\u00e0 internazionale che, ovunque nel mondo, l'uomo, anche quando ha un qualche valore, non \u00e8 pi\u00f9 in grado di resistervi.\nIl mondo contemporaneo gli appare governato da snobismo sociale, politico, intellettuale, religioso, artistico, economico. Per snobismo intende l'inclinazione ad assumere un'opinione contraria ai propri convincimenti, soltanto perch\u00e9 sembra conveniente e accettata dalla maggioranza. Lo snobismo delle classi popolari \u00e8 uguale e superiore a quello delle \u00e9lite.\nMolte cose mancano\u00a0\u2013 secondo Montherlant\u00a0\u2013 nel mondo contemporaneo, soprattutto l'intelligenza \u2013 quella reale, non quella degli intellettuali\u00a0\u2013 e la carit\u00e0, quella reale, e non quella delle persone che fanno carriera nell'altruismo.\nQuanto alle conquiste della scienza contemporanea, afferma di ammirarle nella stessa misura in cui ammira l'acrobata che si esibisce in un volteggio, e per questo gli sembra una specie di essere mostruoso. Per Montherlant le cosiddette conquiste della scienza sono il prodotto di un'intelligenza deviata. Perch\u00e9 l'uomo che gira intorno alla Terra o alla Luna pu\u00f2 essere allo stesso tempo uno sciocco nella sua vita privata, uno sciocco nella sua assenza di pensiero o nel suo pensiero.\nMontherlant \u00e8 della stesso avviso della regina Jeanne che ne \"Le Cardinal d'Espagne\" afferma: \u00abAndare a portare l'ordine nelle Indie quando non si \u00e8 in grado di mettere ordine in casa!\u00bb.\nVi sono infine alcuni ideali ricorrenti a cui \u00e8 rimasto fedele: austerit\u00e0, coraggio e aristocrazia, riconducibili all'educazione impartitagli dalla madre, all'etica dei samurai e del mondo cavalleresco e nobile della Castiglia. Luogo della sua formazione spirituale resta pur sempre la Spagna classica\u00a0\u2013 del \"Cid Campeador\", della \"Reconquista\", del misticismo castigliano e del \"Don Chisciotte\" \u2013 che lo ha educato al disprezzo della mondanit\u00e0.\nIl teatro.\nNel secondo periodo della sua vita, Montherlant realizza una serie di drammi che vengono rappresentati a distanza di tempo dalla loro composizione. I drammi dell'autore francese non appartengono all'attualit\u00e0 nel senso cronachistico del termine, in quanto non rispecchiano vicende di oggi. Montherlant si preoccupava che non si riscontrassero, nelle sue opere di teatro, allusioni alla attualit\u00e0: \u00abIl rispetto che si deve ai personaggi della storia vieta di farne dei semplici portavoce del nostro tempo\u00bb. Egli riteneva che ci fosse qualche cosa di facile e di volgare in quest'ultimo metodo: \u00abl'autentica attualit\u00e0 \u00e8 in ci\u00f2 che \u00e8 eterno\u00bb. Ma lo stato d'animo di cui si fanno portavoce, la rivendicazione dell'onore e della dignit\u00e0 umana in senso rigoroso e formale contribuiscono a spiegare anche certi momenti del difficile dopoguerra francese.\nLa formula drammatica di Montherlant oscilla tra l'obbedienza alla rigida struttura della tragedia classica francese e il richiamo a forme pi\u00f9 libere del dramma romantico (rievocazione storica, costumi riccamente ricostruiti, atmosfere accese). Dal punto di vista tematico tutto il suo universo teatrale ruota attorno a un assunto fondamentale: alla mediocrit\u00e0 del mondo e del consorzio umano si oppone l'eroismo di un uomo solo, diviso tra il desiderio dell'azione e il dubbio rispetto alla sua stessa utilit\u00e0.\nViene ribadita dunque la tesi dell'universale vanit\u00e0 e il concetto di \"alternance\". Poich\u00e9 il mondo sarebbe privo di ogni significato, l'individuo si trova di fronte ad un bivio: o soddisfare sino in fondo il suo amor proprio, il suo orgoglio, la sua sensualit\u00e0, come l'insaziabile Don Juan in \"La Mort qui fait le trottoir\", oppure negare tutti i valori mondani e annullarsi misticamente nella divinit\u00e0. Cos\u00ec, nella \"Regina morta\" (1942) vediamo il re Ferrante condannare a morte In\u00e8s, non tanto per esigenze di ragion di Stato, a cui lui stesso non crede affatto, bens\u00ec per orgoglio e per cinismo. Nel \"Maestro di Santiago\" (1947), in \"La ville dont le prince est un enfant\" (1951), in \"Port-Royal\" (1954), i protagonisti abbandonano invece ogni velleit\u00e0 di gloria mondana per sprofondare nella pace, ad un tempo dolce e austera dell'Essere o del nulla, secondo la formula \u00abDieu est le rien\u00bb di Meister Eckhart. Tale concezione, eroica e tragica, rende insomma possibile, agli occhi di Montherlant, un'oscillazione tra epicureismo e giansenismo, tra religione del piacere e religione dell'austerit\u00e0.\nI personaggi del teatro di Montherlant vivono, in genere, il dramma della disfatta di fronte all'incomprensione e della conseguente solitudine; sotto questo aspetto si intravede la mediazione della tragedia sofoclea."}
{"id": "393456", "revid": "7336", "url": "https://it.wikipedia.org/wiki?curid=393456", "title": "Fascio di combattimento", "text": ""}
{"id": "393457", "revid": "1552438", "url": "https://it.wikipedia.org/wiki?curid=393457", "title": "Chiesa di Santa Elisabetta delle Convertite", "text": "La chiesa di Santa Elisabetta delle Convertite \u00e8 un luogo di culto, oggi ortodosso, di Firenze, situato in via de' Serragli.\nStoria e descrizione.\nFu costruita nel 1330 come parte dell'omonimo monastero fondato invece nel 1285 dal fratello della beata Umiliana de' Cerchi.\nNel 1624 il convento incorpor\u00f2 la casa natale di San Filippo Neri (nato nel 1515). Fu soppresso in et\u00e0 francese, nel 1808, mentre le monache vennero trasferite in via dei Malcontenti (oggi quel tratto \u00e8 chiamato via San Giuseppe) dal 1837.\nIn seguito \u00e8 stato adibito a vari usi: nel 1886 divenne la sede della Societ\u00e0 dell\"Omnibus\" a cavallo e in seguito la sede del pio Istituto degli Artigianelli, dove venivano accolti bambini orfani e avviati ad un mestiere.\nAncora oggi gli ambienti dell'antico convento, tra cui spicca l'ex-chiostro, ospitano una scuola ed alcuni laboratori artigiani. L'ex-chiostro, accessibile da via dei Serragli, conserva numerose memorie storiche, tra cui un busto di Umberto I donato da Tommaso Corsini, una targa a monsignor Bruno Panerai, una ai caduti della Prima guerra mondiale, una a san Filippo Neri, a cui \u00e8 dedicato anche il pozzo al centro, e uno stemma Martelli.\nOpere artistiche.\nLa chiesa, all'angolo tra via de' Serragli e via del Campuccio, \u00e8 un piccolo ambiente ancora ricco di opere di valore storico. Il soffitto della chiesa \u00e8 affrescato con la \"Gloria di Santa Maria Maddalena\" dipinto da Alessandro Gherardini. All'interno \u00e8 conservata anche la pala con l\"Adorazione dei pastori\" della scuola di Michele di Ridolfo del Ghirlandaio. La chiesa fu restaurata dall'architetto Giuseppe Castellucci ai primi del Novecento.\nAl vicino numero 104 di via de' Serragli \u00e8 presente un tabernacolo della \"Crocifissione con San Filippo Neri\" attribuito a Bernardino Poccetti, forse con la collaborazione di Giovanni da San Giovanni."}
{"id": "393459", "revid": "399678", "url": "https://it.wikipedia.org/wiki?curid=393459", "title": "Bharatanatyam", "text": "Con il neologismo Bharatanatyam si intende un'arte neo-classica composita avente come elementi che la costituiscono la danza, l'arte drammatica, la musica, la rima e il ritmo costruiti su dei principi formulati nel \"Natya Sastra\" di Bharata Muni (santo venerato nel sistema di pensiero indiano). Per secoli le Devadasi, sacerdotesse-danzatrici dedicate sin dall'infanzia ad una divinit\u00e0, hanno contribuito al culto quotidiano con la danza \"Dasi-Attam\" o \"Sadir\", poich\u00e9, secondo i testi sacri, nessun offerta, nessuna preghiera \u00e8 pi\u00f9 gradita agli D\u00e8i. Il \"Bharata Natyam\", neologismo creato nel secolo scorso, indica la ricodificazione di quella danza liturgica risalente alla fine del XIX secolo, nell'ambito di un pi\u00f9 vasto revival delle arti e tradizioni considerate rilevanti per l'identit\u00e0 culturale indiana. Lungi dall'essere una \"danza millenaria\" \u00e8 di contro il frutto di uno specifico processo storico di riformulazione stilistica - ed epurazione - che ha condotto all'attuale forma definita dagli stessi critici indiani \"neo-classica\". \nIn tale processo, conosciuto come \"Revival\", sono intervenuti elementi politici, culturali, sociologici e storici che hanno mutato profondamente la precedente danza \"Dasi Attam\": la cosiddetta \"yogizzazione\", l'utilizzo del teatro, dei costumi e l'epurazione dei testi e dei temi esecutivi considerati politicamente e storicamente \"scomodi\". \u00c8 rilevante considerare sempre che l'attuale format di presentazione del \"Bharatanatyam\" (inesistente fino ai primi anni '30) \u00e8 stato concepito nell'ambito della Societ\u00e0 Teosofica ad opera di Rukmini Devi, oggi considerata una dei caposcuola del Revival.\nQuesta connessione con la Societ\u00e0 Teosofica \u00e8 dunque rilevante per la comprensione del processo di riformulazione teorica di questa danza, cos\u00ec come importante fu il contatto di Rukmini Devi con la tecnica del balletto occidentale, a cui si ispir\u00f2 per alcuni aspetti della ricodificazione. Ad oggi il Bharatanatyam \u00e8 una riformulazione stilistica che convive in India accanto ad altre ipotesi di ricodifica dell'antica danza templare (come ad esempio il Bharata Nrittyam) ed \u00e8 solo uno degli otto e pi\u00f9 (a seconda delle catalogazioni) stili di danza neo-classica dell'India riemersi nel secolo scorso.\nLa patria del Bharatanatyam \u00e8 il sud dell'India, esattamente lo stato di Tamil Nadu, dove fior\u00ec particolarmente nel distretto di Tanjore e fu abbastanza fortunata da guadagnarsi il mecenatismo della corte reale nel XVII secolo.\nOggi il Bharatanatyam \u00e8 forse, tra le danze classiche indiane, la pi\u00f9 conosciuta in Occidente. Bharatnatyam \u00e8 tra le prime otto danze popolari dell'India.\nIl rapporto con la religione.\nLa tradizione dice che la danza Bharatanatyam \u00e8 intimamente connessa con la religione.\nViene persino affermato che il ritmo fondamentale, implicato nella creazione cosmica, fu usato come materiale di base per questa forma di danza. Nel cercare l'origine di questa danza, infatti, si finisce per risalire a storie intessute di leggenda e mitologia.\nIn accordo con le scritture, il divino Shiva danza ogni giorno con il figlio Ganesha sul picco del monte Kailasha. Shiva, il ballerino per eccellenza, il pi\u00f9 esperto nell'arte della danza origin\u00f2 dapprima Tandava, nella quale l'elemento dominante, nella sua lotta per sconfiggere il male, \u00e8 Vira Rasa. Parvati, la consorte del dio Shiva, danz\u00f2 un ruolo complementare, nel quale gli elementi complementari, sono Lasya, ossia la grazia e Sringara Rasa o sentimento erotico.\nTutti gli stili di danza sono quindi caratterizzati da uno di questi due tipi fondamentali: Tandava e Lasya. Generalmente la danza Tandava \u00e8 eseguita da uomini, poich\u00e9 essi sono meglio equipaggiati per metterne in evidenza i tratti caratteristici, e la danza Lasya da donne, la cui grazia e delicatezza fisica le pone in una speciale posizione di vantaggio in questa particolare situazione.\nNel sud dell'India, alla danza come arte viene data cos\u00ec tanta considerazione che le pose di danza sono usate come motivi di decorazione nei templi. I bellissimi dipinti, fregi e figure, sia all'interno che all'esterno della maggior parte dei templi dell'India del sud ci mostrano quanto quest'arte fosse rispettata nei tempi antichi. Nelle grandi torri dei giganteschi templi a Cidambaram, ci sono 108 pose che si dice rappresentino le 108 karana del Natya Sastra.\nSempre in accordo alle scritture, la posizione di Shiva come Nataraja (danzante) rivela un significato particolare. Qui le braccia e le gambe di Nataraja, nel balletto universale, marcano il ritmo tanto della creazione come della distruzione. La mano destra assicura la protezione ai devoti, la sinistra, posta di traverso al corpo significa rifugio, il piede sinistro rappresenta benedizione, il piede destro significa vittoria sul male e le braccia superiori, che portano un tamburo e il fuoco, rappresentano rispettivamente l'impulso creativo e la distruzione.\nL'arte fu lasciata in consegna ai tradizionali nattuvanar, i tradizionali maestri, e alle devadasi, le ballerine professioniste dei templi. Cos\u00ec si \u00e8 preservata la continuit\u00e0 della tradizione.\nI Nattuvanar.\nLa parola nattuvanar sta per maestro di danza, capo della troupe di ballerini.\nLa tecnica Bharatanatyam, fu sviluppata grazie agli sforzi congiunti di quattro nattuvanar della corte di Tanjore che erano fratelli: Cinnaiah, Ponnaiah, Shivanandam e Vadivelu. Altri grandi esponenti di quest'arte furono Kumarasasvamy e Arunacialam. Melathur Natesh Iyer \u00e8 l'altro artista veterano, specializzato negli stili Sadirnatyam e Bhagavat Mela, dal primo dei quali deriva, come gi\u00e0 accennato sopra, l'odierno bharatanatyam. qualill'i\nLe Devadasi.\nFurono comunque le devadasi le principali responsabili della preservazione di quest'arte, che altrimenti si sarebbe del tutto estinta, lasciando le statue nei templi come uniche reliquie per ricordarci della tecnica di quest'arte. Le devadasi sono le serve del Dio desiderose di dedicare la loro vita, come danzatrici, al servizio delle divinit\u00e0 installate nei templi.\nLe devadasi possono essere classificate in tre gruppi: devadasi, rajadasi, sivadasi. Le rajadasi sono quelle che danzano davanti ai dipastambham, i paletti delle insegne dei templi. Le devadasi danzano dentro i templi e le sivadasi danzano in speciali occasioni.\nCon il passare del tempo l'usanza di danzare nei templi and\u00f2 in declino a causa della mancanza di appropriato patrocinio, supporto da parte del pubblico e anche a causa della colonizzazione inglese. Privata della sicurezza e del patronato del tempio la danza degener\u00f2 in una professione discutibile. Avendo perduto il senso di santit\u00e0 religiosa, le devadasi si trasformarono in mantenute di qualche ricco e dei responsabili dei pubblici intrattenimenti. La reputazione ne soffr\u00ec tanto, che si parl\u00f2 persino di abolire l'istituzione delle devadasi. Grazie, comunque, al nuovo spirito generato dagli elementi progressisti della societ\u00e0 indiana, la manovra trov\u00f2 forti resistenze. \nUna delle artefici del Revival, Rukmini Devi, gioc\u00f2 un ruolo guida nel risollevare la condizione sociale di quest'arte e nel farla rivivere in vari altri modi, bench\u00e9 oggi la sua opera sia da valutare alla luce della sua appartenenza alla Societ\u00e0 Teosofica, elemento storico-biografico che spiega il profondo mutamento intervenuto su alcuni aspetti danza a seguito della ricodificazione. L'apertura di due scuole per l'addestramento di allieve ebbe un ruolo importante nella rinascita del Bharatanatyam. Si tratta della Kalakshetram a Adayar, e dell'Istituto Indiano di Belle Arti a Egmore, situate entrambe a Madras. \nLa danza bharatanatyam viene comunemente reputata da alcuni come la pi\u00f9 antica tra le danze classiche indiane. In realt\u00e0 la sua origine, cos\u00ec come l'origine delle altre danze classiche indiane non \u00e8 databile. Tutti gli stili fondano le proprie origini, come accennato sopra, nel \"Natyashastra\" e quindi tutte queste forme d'arte possono essere reputate antiche anche di migliaia di anni, dal momento che il Natyashastra, almeno nella sua prima forma scritta, risale ad un'epoca databile tra il II sec. a.C. e il II sec. d.C.\nIl Bhagavata Mela.\n\u00c8 un'antica forma di teatro-danza, antesignana del Kuchipudi, un altro stile di danza (e recitazione, originariamente) classica dell'India del sud. Esso verteva sul culto di Krishna, legato al vaishnavismo. Il kuchipudi condivide in parte con il Bharatanatyam il linguaggio espressivo dei mudra e la mimica facciale.\nCos'\u00e8 il Bharatanatyam?\nLe prime tre lettere dell'espressione Bharatanatyam sono gi\u00e0 di per s\u00e9 indicative di ci\u00f2 che \u00e8 l'arte. Bha, Ra, Ta dal rispettivo significato di: espressione, melodia e ritmo. Come tutte le altre danze, anche la danza Barathanatyam \u00e8, principalmente, classificata in tre elementi: nritta, nritya e abhinaya.\nNritta, la danza astratta, ha due parti complementari: karana, la posizione e il movimento del corpo, e adavu la posizione dei piedi in riferimento al suolo. Adavu si suddivide a sua volta in due: jathi, i modelli ritmici iniziali e tirmana, i modelli ritmici conclusivi.\nNritya e abhinaya sono danze che esprimono idee o sentimenti. Da qui le espressioni del viso e le mudr\u0101 delle mani.\nNatya \u00e8 la combinazione di ambedue, nritta e nritya.\nNritta.\nSotto la categoria di nritta la caratteristica pi\u00f9 importante \u00e8 karana. Karana \u00e8 la coordinazione dei movimenti di mani e piedi. L'azione inizia prima con uno scrollar di spalle e poi si muove in diversi direzioni, su, gi\u00f9, in avanti e indietro, a destra e a sinistra.\nAdavu.\nAdavu \u00e8 una parte inseparabile di karana. Si riferisce ai differenti tipi di azioni del piede e di contatti col pavimento nell'esecuzione dei modelli ritmici. Una serie di adavu fa alaripu.\nAdavu d\u00e0 importanza alla posizione dei piedi, alla distanza tra i talloni, alla flessione delle gambe, alla posizione delle ginocchia, del corpo, delle braccia e della testa. Chi danza Bharatanatyam deve accollarsi il disturbo di porvi attenzione in ogni singolo momento della sua esibizione. Adavu si pu\u00f2 nel complesso classificare in 15 categorie che hanno le loro separate sillabe ritmiche. Generalmente per ogni adavu ci sono tre velocit\u00e0: singola, doppia e quadrupla.\nNritya.\nNritya \u00e8 la danza espressiva. Ci\u00f2 include l'espressione del corpo, del viso e le mudra delle mani. Gli asamyukta hasta sono le mudra eseguite con una sola mano e gli samyukta hasta quelle con due.\nPer ci\u00f2 che riguarda abhinaya del viso, Bharatanatyam enumera nove tipi di movimenti del capo, nove movimenti delle pupille, otto differenti sguardi, otto movimenti delle ciglia, sette movimenti delle sopracciglia, sei movimenti del naso, sei tipi di mozioni delle guance, sei tipi di movimenti delle labbra, sette tipi di movimenti del mento, nove movimenti del collo, quattro tipi di colorazione del viso etc etc...\nUn programma Bharatanatyam.\nUn programma Bharatanatyam \u00e8 una collezione di un gran numero di movimenti, una variet\u00e0 di ritmi, di elaborate espressioni del volto, di gesti della mano, di movimenti del corpo e di differenti gesticolazioni.\nTutto questo pu\u00f2 essere raggruppato in sei voci: alaripu, jathisvaram, sabda, varna, padam, tillana accompagnata da sloka conclusivi.\nAlaripu.\nQuesta \u00e8 la danza di invocazione ed anche una corta forma di pura nritta. Alaripu in telegu sta per \"fioritura\", \"fiorito\". In questo contesto sta ad indicare \"far fiorire il corpo\", cio\u00e8 prepararsi per il numero seguente.\nJathisvaram.\nJathisvaram, il secondo numero del programma. Significa combinazione di\"jhati\" e \"svara\", cio\u00e8 prima sono esibite le jhati o sillabe ritmiche e in accordo a questo si battono i ritmi dei tamburi. Nel Ntaya Sastra, il significato di questa danza \u00e8 stato descritto come \"semplice bellezza\" perch\u00e9 \u00e8 la danza pi\u00f9 pura.\n\"La danza non \u00e8 occasionata da nessuna necessit\u00e0 specifica, \u00e8 venuta in uso poich\u00e9 crea bellezza. Come danza \u00e8 naturalmente amata da quasi tutta la gente, ed \u00e8 elogiata come propizia. La si loda anche come la fonte di divertimento in occasione di matrimoni, nascite, ricevimenti di un genero, festeggiamenti in generale e ottenimento di prosperit\u00e0.\"(Natya Sastra, traduzione dal sanscrito di Manmohan Ghose)\nSabdam.\n\u00c8 la prima forma di danza ad introdurre allo spettatore l'espressione o abhinaya. \u00c8 una danza interpretativa con sentimento religioso o erotico. \u00c8 un gran sollievo per la danzatrice tenuta poi ad eseguire il prossimo lungo numero di varnam che dev'essere eseguito senza nessun intervallo o stop. Sabdam d\u00e0 alla danzatrice abbastanza riposo ai piedi cos\u00ec come tempo per l'umore.\nVarnam.\n\u00c8 il numero pi\u00f9 interessante e allo stesso tempo pi\u00f9 difficile di un programma Bharatanatyam. Varnam o \"che si colora\" indica la sua funzione nella danza. \u00c8 una felice combinazione di nritta e abhinaya.\nPer ogni linea della canzone le sequenze di danza sono esibite attraverso dei movimenti e alla fine si raggiunge il culmine.\nPadam.\nPoi viene padam che contiene sei o sette pada per esibizione. Pada \u00e8 una canzone di sei o sette linee il cui significato e interpretato per mezzo di abhinaya. Qui c'\u00e8 ben poco posto per adavu, karana o jhati perch\u00e9 la danzatrice \u00e8 occupata esclusivamente in gesti delle mani e espressione del corpo.\nTillana.\n\u00c8 pura danza con complicati ritmi per i piedi. \u00c8 una performance nella quale sono meglio mostrate le attrattive di una danzatrice. In questo numero si pu\u00f2 vedere tutta la grazia della danza Bharatanatyam. Gli attributi principali, come chianda, erotismo e grazia si riflettono qui.\nSloka.\n\u00c8 la parte finale di un programma Bharatanatyam. Si tratta della recitazione di un breve verso sanscrito che di solito \u00e8 preso dal Gita Govinda di Jayadeva. Qui la danzatrice sta tranquillamente in piedi. Non c'\u00e8 n\u00e9 ritmo n\u00e9 musica. Ci si limita ad illustrare con gli occhi e con le mani il significato del verso."}
{"id": "393463", "revid": "767487", "url": "https://it.wikipedia.org/wiki?curid=393463", "title": "Enotrio", "text": "Origine e diffusione.\n\u00c8 un nome di tradizione letteraria, che gode di scarsa diffusione; \u00e8 ripreso dallo pseudonimo \"Enotrio Romano\" usato da Giosu\u00e8 Carducci per le sue opere giovanili; Carducci lo trasse dal nome dell'Enotria, un'antica regione dell'Italia meridionale, con il significato di \"abitante dell'Enotria\".\nIl nome di tale regione, in greco \u039f\u1f30\u03bd\u03c9\u03c4\u03c1\u03af\u03b1 (\"Oinotria\"), deriva da vocabolo \u03bf\u1f36\u03bd\u03bf\u03c2 (\"o\u00eenos\", \"vino\") o da \u03bf\u1f34\u03bd\u03c9\u03c4\u03c1\u03bf\u03c2 (\"oinotros\", \"palo della vite\"), con il significato di \"terra del vino\"; alcune fonti fanno derivare il nome della regione da quello di Enotro (in greco \u039f\u1f34\u03bd\u03c9\u03c4\u03c1\u03bf\u03c2, \"Oinotros\"), un personaggio della mitologia greca, riconducendo quest'ultimo a \u03bf\u1f36\u03bd\u03bf\u03c2 e \u03c4\u03c1\u03ad\u03c0\u03c9 (\"trepo\", \"girarsi\", \"rivolgersi\"), col possibile significato complessivo di \"dedito al vino\".\nOnomastico.\nIl nome \u00e8 adespota, non essendoci santi che lo abbiano portato. L'onomastico pu\u00f2 essere quindi festeggiato il 1\u00ba novembre, per la festa di Tutti i Santi."}
{"id": "393465", "revid": "56615", "url": "https://it.wikipedia.org/wiki?curid=393465", "title": "La battaglia dei pianeti", "text": ""}
{"id": "393466", "revid": "36426", "url": "https://it.wikipedia.org/wiki?curid=393466", "title": "Chiesa di San Pier Gattolino", "text": "La chiesa di San Pier Gattolino \u00e8 un luogo di culto cattolico che si trova a Firenze in via Romana.\nStoria.\n\u00c8 documentata dal 1050 come \"San Pietro Gattuario\" dal quale deriv\u00f2 per storpiatura popolare il nome odierno, o chiesa di Serumido, dal nome di ser Umido Grazzini. L'appellativo \"Gattolino\" potrebbe derivare o dal nome del fondatore, un ipotetico Pietro Gattuario che faceva il traghettatore sull'Arno, o dal \"gattice\", un tipo di pioppo bianco che doveva essere frequente nella zona. Alla chiesa era annesso un piccolo ospedale per l'accoglienza dei pellegrini che numerosi transitavano lungo questa direttrice. \nDa essa prendevano nome anche la porta sud della citt\u00e0, che fu poi chiamata Porta Romana, e la strada, oggi via Romana. Durante l'assedio di Firenze ospit\u00f2 i chierici di San Salvatore, detti gli \"Scopetini\", il cui convento fuori porta era stato distrutto, i quali edificarono intorno alla chiesa un nuovo monastero.\nMa poco dopo, nel 1545-1547, sia la chiesa che il monastero vennero demoliti per far posto ai bastioni interni alle mura, fatti costruire da Cosimo I in previsione della guerra contro Siena.\nPassata la minaccia, vennero abbattute le nuove fortificazioni e, tra la fine del XVI e l'inizio del XVII secolo, la chiesa di San Pier Gattolino fu ricostruita. Per affrontarne le spese venne indetta una colletta tra gli ex-parrocchiani, tra i quali contribu\u00ec molto il rigattiere Ser Umido di Domenico Grazzini, tanto che in seguito la chiesa venne chiamata anche col suo nome storpiato, cio\u00e8 di \"Serumido\".\nSan Pier Gattolino fu la parrocchia natale di San Filippo Neri, che qui venne battezzato. Al suo interno \u00e8 seppellito il pittore Giovanni da San Giovanni che viveva poco lontano in via Romana.\nIl 15 maggio 1461 vi viene sepolto il pittore quattrocentesco Domenico Veneziano, maestro di Piero della Francesca in S. Egidio a Firenze.\nUlteriori interventi si ebbero nel Settecento e ancora all'inizio dell'Ottocento, poi restauri nel 1908, 1926 e 1952.\nDescrizione.\nArchitettura.\nLa chiesa \u00e8 semplicissima sia all'interno che nella sua struttura esterna. La facciata \u00e8 a capanna con un unico ingresso e tre finestre nella parte superiore. Il portale presenta un timpano spezzato entro il quale si trova collocato un \"busto di San Pietro\".\nL'interno ha una navata unica, a pianta rettangolare, con un coro coperto da volta a botte, con cornici in pietra, lesene e capitelli corinzi risalenti al XVIII secolo. La pavimentazione \u00e8 in cotto tranne il coro, che \u00e8 a mattonelle in marmo bianco e grigio.\nOpere d'arte.\nNel controsoffitto \u00e8 affrescata la \"Gloria di san Pietro\" di Domenico del Podest\u00e0 (1809), con quadrature di Domenico Castagnoli. In prossimit\u00e0 dell'ingresso e ai lati del coro si trovano i resti di decorazioni pittoriche preesistenti.\nAll'altare maggiore \u00e8 la tavola con la \"Madonna in trono col Bambino e santi\", capolavoro del cosiddetto Maestro di Serumido, un autore ignoto del XVI secolo che ha dipinto altre tavole religiose per alcune chiese minori del quartiere Oltrarno.\nAlla destra un\"'Annunciazione\" di Giovanni Bilivert e l'ingresso dell'oratorio del Sacramento.\nSulla parete sinistra si trovano alcuni altari con il \"Transito di san Giuseppe\" di Antonio Soderini (1722), un \"Crocifisso\" ligneo del XV secolo e un olio su tela del XX secolo con il \"Sacro Cuore\".\nVasari ci parla della pala d'altare di Piero di Cosimo raffigurante il \"Matrimonio mistico di santa Caterina e santi\", ora in collezione privata fiorentina.\nNell'adiacente oratorio del Santissimo Sacramento (con una facciata propria accanto a quella della chiesa) si trova un ciclo di affreschi eseguiti a cavallo tra la fine del Settecento e l'inizio dell'Ottocento. Sull'altare \u00e8 presente una pregevole \"Madonna ed il Bambino\" di Alessandro Fei detto il Barbiere (1568). Qui ebbe sede anche una delle Compagnie dedicate all'Assunta."}
{"id": "393470", "revid": "6923", "url": "https://it.wikipedia.org/wiki?curid=393470", "title": "Oratorio di San Sebastiano de' Bini", "text": "L'oratorio di San Sebastiano de' Bini, detto anche \"spedalizzo\" o \"spedaluzzo di Santo Spirito\", \u00e8 un luogo di culto cattolico che si trova in via Romana a Firenze.\nStoria.\nVerso il 1290 qui sorse l'ospedale di Santo Spirito, per accogliere i pellegrini di passaggio da e verso Roma, come molte altre strutture analoghe lungo le attuali via Senese e via Romana. Questa struttura era stata creata grazie a una donazione testamentaria di Folco Portinari, padre della famosa Beatrice cantata da Dante e benefattore anche dell'arcispedale di Santa Maria Nuova. L'ospedale sorse come sede fiorentina dell'ospedale di Santo Spirito in Saxia di Roma. Il suo oratorio era di propriet\u00e0 della parrocchia di San Felice in Piazza. Resta del XIII secolo uno stemma nella parte destra della facciata, che indicava la disponibilit\u00e0 ad aiutare i pellegrini.\nVenne ampliato dalla famiglia Bini che possedeva molte case lungo l'attuale via Romana nelle strette vicinanze dell'ospedale, tra cui il futuro palazzo Torrigiani oggi sede dell'antistante Museo della Specola. Tra il 1490 (realizzazione della facciata e ristrutturazione dell'interno) e il 1525 (creazione del coro), fu dedicato a san Sebastiano, protettore dei malati di peste. Nel 1594 ospit\u00f2 la Congregazione della dottrina cristiana, organizzata dal beato Ippolito Galantini, finch\u00e9 questa non si spost\u00f2 poi in via Palazzuolo col nome di Congregazione dei Vanchetoni, dal nome popolare degli appartenenti all'ordine che andavano silenziosi (\"cheti\") piegati sotto i loro cappucci.\nNel 1613 vi fu organizzata la Compagnia di Santa Maria dell'Impruneta detta dei Bini, dal 1632 affiliata con l'ordine di San Filippo Neri, su iniziativa del venerabile Pietro Bini. Nel 1744 pass\u00f2 ai certosini e nel 1774 fu trasformato in ospizio, per venire poi definitivamente soppresso nel 1808, quando vennero secolarizzati numerosi istituti religiosi in tutta la citt\u00e0, su disposizione napoleonica.\nNel XIX e XX secolo l'ospizio vide periodi di degrado alternati a periodici recuperi, con la dispersione di gran parte delle collezioni di opere e profonde modifiche degli spazi interni. Negli anni 1950 l'oratorio venne sconsacrato e destinato a magazzino. Solo nel 1996, per volont\u00e0 del parroco Gianfranco Rolfi, i locali vennero sgombrati dalle sovrastrutture e restaurati con il contributo dell'Ente Cassa di Risparmio di Firenze. Contemporaneamente si avvi\u00f2 un progetto di recupero delle opere un tempo nell'oratorio.\nNegli anni novanta, dopo un lungo e attento restauro, l'Oratorio \u00e8 stato riaperto alle visite, grazie alla sorveglianza dei volontari dell'Associazione culturale \"Conoscere Firenze\".\nDescrizione.\nArchitettura.\nLa facciata \u00e8 composta in maniera essenziale con un portale ad arco al centro e due monofore in alto, ai lati, tra le quali si apre un oculo.\nL'interno \u00e8 composto da un'aula voltata a botte, sulla quale si apre la scarsella del presbiterio, con cupoletta e leggermente rialzata da due gradini, oltre che affiancata da due ambienti aperti anche verso l'aula con due portalini ad arco. Elementi quali la linea d'imposta della volta, l'arcone della scarsella, le paraste con architrave di due altari laterali e le cornici di portali e finestre sono tutti in pietra serena, che spicca sull'intonaco bianco nel pi\u00f9 tipico stile fiorentino. Vari stemmi dei Bini (con scaglione, accompagnato in capo da due rose e in punta da un monte di sei cime) ornano le pareti e i capitelli. La parte presbiteriale \u00e8 opera di Baccio d'Agnolo.\nOpere d'arte.\nLa parete destra della navata \u00e8 decorata da un affresco quattrocentesco entro una nicchia con \"Crocifissione con san Giovanni e la Maddalena\", mentre sul lato opposto si trova una composizione fatta da una nicchia che contiene una statua lignea di \"San Sebastiano\", titolare della chiesa, opera di Leonardo del Tasso policromata da Filippino Lippi, con ai lati le tavole con \"San Giovanni evangelista\" e la \"Maddalena\" di un seguace di Botticelli, forse Arcangelo di Jacopo del Sellaio, opere originariamente provenienti da un altro altare; raccorda il tutto un cielo con \"Angelo\" seicentesco, attribuito a Giovanni Bilivert, lo stesso autore della tela dell\"'Angelo custode\" (1626), commissionata da Pietro Bini.\nNell'abside si trova un altro polittico composto da opere di vari autori ed epoche. L'ancona lignea, composta come la facciata di un tempio rinascimentale, con architrave e timpano retto da semicolonne scanalate, \u00e8 opera di Baccio d'Agnolo e venne commissionata da Bernardo di Pietro Bini tra il 1520 e il 1525, come conferma un'iscrizione ormai poco leggibile sul chiusino tombale murato nel pavimento dell'oratorio. Al centro si trova la tavola della \"Madonna dell'Umilt\u00e0\" di Rossello di Jacopo Franchi, affiancata da un \"San Pietro Martire\" e un \"San Bernardo\" di Pier Francesco Foschi. Sotto si trovano la tavola della \"Piet\u00e0\" e la predella con i tre pannelli col \"Martirio di san Pietro da Verona\", \"Annunciazione\" e \"Apparizione della Vergine a San Bernardo\", opere del Maestro di Serumido, un pittore locale attivo soprattutto in Oltrarno. La \"Madonna dell'Umilt\u00e0\" fu trafugata nel 1931 e recuperata solo nel 1971 da Antonio Paolucci.\nIl bassorilievo in stucco dorato e dipinto della \"Madonna col Bambino\" della bottega di Lorenzo Ghiberti faceva parte del corredo originale dell'oratorio (pareste sinistra), mentre il \"Crocifisso\" in legno dipinto \u00e8 attribuito a Baccio da Montelupo. Completano il corredo artistico la collezione di argenti liturgici, dalle parrocchie di San Pier Gattolino e San Felice in Piazza, di manifattura fiorentina e toscana dei secoli XVII-XX."}
{"id": "393478", "revid": "682118", "url": "https://it.wikipedia.org/wiki?curid=393478", "title": "Keats", "text": ""}
{"id": "393479", "revid": "36426", "url": "https://it.wikipedia.org/wiki?curid=393479", "title": "Chiesa di San Giorgio alla Costa", "text": "La chiesa di San Giorgio alla Costa, o anche detta anticamente \" dei Santi Giorgio e Massimiliano dello Spirito Santo\", \u00e8 un luogo di culto cattolico del centro storico di Firenze, situato nel quartiere Oltrarno lungo la ripida Costa San Giorgio, che dal Ponte Vecchio porta al Forte di Belvedere; \u00e8 sede di parrocchia affidata al clero dell'arcidiocesi di Firenze.\nStoria e descrizione.\nAnticamente esistevano in questo luogo tre piccole chiese di cui una intitolata san Giorgio martire, una a san Sigismondo e una terza a san Mamiliano. La chiesa di San Giorgio era anteriore all'anno mille ed era una delle principali \"priorie\" della Firenze medievale, e qui il giovane Giotto esegu\u00ec la tavola d'altare con la \"Madonna col Bambino in trono e due Angeli\", oggi al Museo diocesano di Santo Stefano al Ponte. Ben presto fu aggiunto un convento, il quale fu ampliato e completamente rinnovato nel corso del XV secolo. Appartenuto ai Canonici di Sant'Andrea a Mosciano, ai Domenicani ed ai Silvestrini, nel 1520 per volere di Lucrezia de' Medici, figlia di Lorenzo il Magnifico, venne edificato un nuovo convento dedicato allo Spirito Santo e concesso alle monache vallombrosane. Per quest'ultime nel 1527 Onofrio Zeffirini costru\u00ec un organo a canne che nel 1771 venne ceduto alla chiesa di Santa Felicita, ove si trova tutt'ora; lo strumento, in virt\u00f9 della sua originaria destinazione d'uso, \u00e8 caratterizzato dalla posizione della consolle che non si apre nella parete anteriore, ma in quella posteriore, affinch\u00e9 la monaca organista non fosse visibile dalla navata.\nNel 1705-1708 la chiesa venne rinnovata dall'architetto Giovan Battista Foggini e l'interno (costituito da un'unica navata introdotta da un ampio endonartece sormontato dal coro delle monache) fu decorato da opere in stile rococ\u00f2 di Alessandro Gherardini (\"San Giorgio in gloria\" nella volta) e Antonio Domenico Gabbiani (\"Discesa dello Spirito Santo\" nell'ovale dell'altar maggiore). Gli stucchi sono di Giovan Battista Ciceri, le grate di Jacopo Pini, il tutto su disegno del Foggini. Tra le altre tele \"San Benedetto che resuscita un fanciullo\" di Tommaso Redi (1705 circa).\nIl convento, come molti altri istituti religiosi della citt\u00e0, fu soppresso con la riforma napoleonica del 1808 e tra il 1926 ed il 1933 fu trasformato per ospitare la sede della \"Caserma Vittorio Veneto\", che in particolare formava allievi ufficiali medici e chimici farmacisti per la Scuola di Sanit\u00e0 Militare. La struttura rimase aperta e operativa fino al 1998; successivamente, l'intero complesso cadde in abbandono.\nLa chiesa \u00e8 stata fino al 2017 sede della Chiesa ortodossa Romena, che celebrava le funzioni in un locale annesso. A causa di danni strutturali al tetto la chiesa vera e propria \u00e8 stata chiusa circa 35 anni, prima di trovare uno sponsor che ha permesso la riapertura nel settembre 2017.\nConfraternite.\nNella chiesa e nei suoi annessi si riunirono nel tempo alcune confraternite. Tra le pi\u00f9 importanti ci furono:"}
{"id": "393483", "revid": "57797", "url": "https://it.wikipedia.org/wiki?curid=393483", "title": "Acuit\u00e0 visiva", "text": ""}
{"id": "393486", "revid": "964", "url": "https://it.wikipedia.org/wiki?curid=393486", "title": "Sais (Egitto)", "text": ""}
{"id": "393489", "revid": "1318658", "url": "https://it.wikipedia.org/wiki?curid=393489", "title": "Arrondissement di Brian\u00e7on", "text": "L\"arrondissement\" di Brian\u00e7on \u00e8 un \"arrondissement\" dipartimentale della Francia situato nel dipartimento delle Alte Alpi, nella regione della Provenza-Alpi-Costa Azzurra.\nStoria.\nFu creato nel 1800, sulla base dei preesistenti distretti.\nComposizione.\nL\"arrondissement\" \u00e8 composto da 38 comuni raggruppati in 7 cantoni:"}
{"id": "393490", "revid": "339392", "url": "https://it.wikipedia.org/wiki?curid=393490", "title": "Ahmose II", "text": ""}
{"id": "393491", "revid": "36426", "url": "https://it.wikipedia.org/wiki?curid=393491", "title": "Chiesa di San Salvatore al Monte", "text": "La chiesa di San Salvatore al Monte \u00e8 un luogo di culto cattolico di Firenze situato sulla collina dietro il piazzale Michelangelo, detta il \"Monte delle Croci\", appena al di sotto della basilica di San Miniato.\nStoria.\nSul sito esistevano in precedenza un giardino e cappella francescana, forse dedicata ai Santi Cosma e Damiano, donate ai frati nel 1417 da un certo Luca di Jacopo del Toso (o della Tosa). Nel 1442 con l'edificazione documentata della sagrestia, i lavori di questo primo complesso, frutto di interventi ad opera di maestranze appartenenti all'ordine francescano, sembrano terminati. Resti di questo primo insediamento sono forse rintracciabili nella sala capitolare dell'attiguo convento. Interessanti anche alcune tavole quattrocentesche nell'odierno coro, verosimilmente destinate alla primitiva chiesa: la \"Madonna in trono col Bambino, santi e la committente\" di Giovanni dal Ponte, la \"Vergine con Cristo in piet\u00e0 e santi\" di Neri di Bicci e i \"Santi Cosma e Damiano, Francesco e Antonio\" di Rossello di Jacopo Franchi e il \"Volto Santo\" della scuola di Fra Bartolomeo (attribuibile al Maestro di Serumido).\nNegli ultimi decenni del Quattrocento per volont\u00e0 prima del ricco mercante Castello Quaratesi e, dopo la sua morte, dall'Arte di Calimala (come ricorda lo stemma con l'Aquila sul frontone), si intraprese un rifacimento dell'edificio, su progetto di Simone del Pollaiolo, detto il Cronaca, fra il 1499 e il 1504. La facciata della chiesa, molto semplice e incorniciata dai tipici cipressi toscani, presenta superfici intonacate interrotte solo dal portale e dalle finestre a timpano. Queste presentano l'innovazione rappresentata dall'alternarsi di timpani semicircolari e triangolari, fin tutta la lunghezza della navata, caratteristica che sar\u00e0 in seguito ripresa in molte chiese e palazzi italiani e non solo (per esempio nella corte degli Uffizi dal Vasari).\nMichelangelo era molto legato a questa zona della citt\u00e0 e in particolare a questa armoniosa chiesa, che chiamava affettuosamente \"la mia bella villanella\".\nA partire dall'assedio del 1529, e per tutto il secolo XVI, la chiesa e il convento subirono gravi danni, solo in parte arginati da restauri, tanto che nel 1665 i frati lasciarono definitivamente San Salvatore, in stato di avanzata decadenza, ai francescani spagnoli detti Scalzetti, e si trasferirono in Ognissanti, portando con s\u00e9 molti degli arredi e decorazioni. Nel 1875 veniva costruito attiguamente il Piazzale Michelangelo. Recentemente la Provincia Toscana dei Frati Minori ha deciso di potenziare la sua presenza a San Salvatore destinando a questo convento una fraternit\u00e0 impegnata primariamente nell'evangelizzazione, una scelta in continuit\u00e0 con la storia e la spiritualit\u00e0 del luogo. Da quel momento molte sono state le iniziative di promozione e restauro del complesso.\nDescrizione.\nL'interno, di elegante e raffinata semplicit\u00e0, risente delle influenze classicheggianti dell'Alberti e di Giuliano da Sangallo (secondo alcuni studi il possibile vero progettista dell'opera). La bicromia dell'intonaco e della pietra forte rende pi\u00f9 marcati gli elementi architettonici con una sobriet\u00e0 in linea con i dettami francescani di povert\u00e0 e semplicit\u00e0. Il tetto \u00e8 a capriate mentre l'attuale pavimento, dove si trovano antiche lapidi funerarie, \u00e8 stato in gran parte ricostruito nel 1849.\nSull'unica navata si aprono cinque cappelle per parte, scandite da un doppio ordine di lesene in pietra forte di stile dorico, le quali hanno perduto l'originale corredo artistico con la dipartita dei frati ed oggi esibiscono oggetti d'arte di diversa provenienza. Nella seconda Cappella a sinistra \u00e8 collocata una \"Deposizione\" in terracotta policroma invetriata di Giovanni della Robbia.\nSull'altar maggiore era collocata la venerata reliquia del saio di San Francesco d'Assisi, l'abito che il santo indossava nel 1224 quando ricevette le stigmate presso La Verna, anche questo migrato in Ognissanti. Oggi \u00e8 presente un Crocifisso ligneo riconosciuto come opera di un maestro della cerchia di Andrea Ferrucci, mentre un secondo crocifisso nel Cappellone \u00e8 attribuito alla scuola di Baccio da Montelupo e Benedetto da Maiano (entrambi risalirebbero al 1496 circa). I disegni delle vetrate sono attribuiti al Perugino (primi anni del Cinquecento).\nSul lato destro della zona presbiteriale si trova la Cappella dei Nerli, anch'essa di notevole impianto rinascimentale con volta a botte, che ospita un'interessante tavola cinquecentesca della \"Madonna in trono col Bambino, Santi e Angeli\" di un anonimo artista del XVI secolo. Il committente, Tanai di Francesco Nerli, era un acerrimo nemico del Savonarola e fu lui a \"punire\" la campana di San Marco che aveva osato suonare per avvertire dell'arresto del predicatore ferrarese durante la famigerata notte dell'8 aprile 1498. La campana in bronzo sub\u00ec infatti il \"supplizio\" di essere portata in processione per la citt\u00e0 con destinazione San Salvatore, frustandola lungo il tragitto e deponendola per sempre, infatti non ha mai pi\u00f9 suonato. Nel Novecento la campana fin\u00ec nel cortile del Museo di Firenze com'era, per tornare solo negli anni duemila nel Museo di San Marco. La chiesa di San Salvatore al Monte accoglie anche il \"Monumento a Marcello di Virgilio Adriani\" (1526), colui che firm\u00f2 la condanna a morte dello stesso Savonarola.\nNell'attiguo convento di frati \u00e8 conservato un chiostro quattrocentesco.\nLa presenza francescana.\n\u201cO beata solitudo, tu sola beatitudo\u201d, queste parole che, tracciate sulla prima arcata del chiostro, accolgono chi entra, esprimono quella che \u00e8 l'esperienza dei frati nei conventi di ritiro: una solitudine che non \u00e8 fuga dal mondo, ma ricerca di Dio, vissuta nella preghiera e nella condivisione fraterna, e dalla quale si ritorna al mondo, alla gente, per annunciare ci\u00f2 che si \u00e8 contemplato, Colui che si \u00e8 incontrato nell'esperienza contemplativa.\nFin dall'inizio del Cinquecento, quando la chiesa assume l'assetto attuale, il convento di san Salvatore \u00e8 annoverato tra i primi che aderiscono all'Osservanza, riforma interna all'Ordine tesa al ritorno ad una pi\u00f9 radicale aderenza all'esperienza spirituale e di vita di san Francesco e ad una pi\u00f9 stretta \u201cosservanza\u201d, appunto, della sua regola.\nDopo la fondazione da parte di Giovanni da Stroncone, anche san Bernardino da Siena dimor\u00f2 al Monte alle Croci. Due secoli pi\u00f9 tardi il convento pass\u00f2 alla \"riformella\" ed ebbe come superiore san Leonardo da Porto Maurizio, che da questo luogo partiva per le sue predicazioni, che diffondono in tutta Italia la pratica della Via Crucis (proprio dalla Via Crucis collocata sulle pendici del colle deriva il nome di Monte alle Croci).\nRecentemente la Provincia Toscana dei Frati Minori ha deciso di potenziare la sua presenza a San Salvatore destinando a questo convento una fraternit\u00e0 impegnata primariamente nell'evangelizzazione, una scelta in continuit\u00e0 con la storia e la spiritualit\u00e0 del luogo. Risiedono in questo convento i responsabili per la predicazione delle Missioni al popolo, il Centro Missionario Francescano che mantiene i contatti con i frati missionari all'estero e il Commissariato di Terra Santa che cura i rapporti con in nostri frati che custodiscono i luoghi santi, organizza pellegrinaggi e finanzia progetti di pace, sviluppo e solidariet\u00e0.\nConfraternite.\nNella chiesa e nei suoi annessi si riunirono nel tempo alcune confraternite, tra cui la Compagnia dei Diecimila Martiri."}
{"id": "393498", "revid": "161374", "url": "https://it.wikipedia.org/wiki?curid=393498", "title": "Hissarlik", "text": ""}
{"id": "393499", "revid": "466539", "url": "https://it.wikipedia.org/wiki?curid=393499", "title": "Attrattore", "text": "In matematica, un attrattore \u00e8 un insieme verso il quale evolve un sistema dinamico dopo un tempo sufficientemente lungo. Perch\u00e9 tale insieme possa essere definito attrattore, le traiettorie che arrivano ad essere sufficientemente vicine ad esso devono rimanere vicine anche se leggermente perturbate. Dal punto di vista geometrico un attrattore pu\u00f2 essere un punto, una curva, una variet\u00e0 (variet\u00e0 stabile), o anche un insieme pi\u00f9 complicato dotato di struttura frattale e noto con il nome di attrattore strano. La descrizione degli attrattori dei sistemi dinamici caotici \u00e8 stata uno dei successi della teoria del caos.\nUna traiettoria di un sistema dinamico su un attrattore non deve soddisfare nessuna propriet\u00e0 particolare, escludendo il fatto che deve rimanere sull'attrattore. Le traiettorie possono essere periodiche, caotiche o di qualunque altro tipo.\nDescrizione.\nI sistemi dinamici che si trovano in natura sono solitamente dissipativi: se non fosse per qualche forza esterna che agisce sul sistema, il moto cesserebbe dopo un po' di tempo. La dissipazione pu\u00f2 essere causata, per esempio, da attrito interno, perdite termodinamiche, perdite di materiale. La dissipazione e la forza esterna tendono a combinarsi in modo da eliminare il transitorio iniziale e da fare entrare il sistema nel suo comportamento tipico. La parte dello spazio delle fasi di un sistema dinamico che esibisce un comportamento dissipativo \u00e8 l\"'insieme attrattore\" o attrattore.\nI concetti di \"insieme invariante\" e insieme limite sono simili a quello di attrattore. Un insieme invariante \u00e8 un insieme che evolve in s\u00e9 stesso quando soggetto alle leggi del sistema dinamico. Gli attrattori possono contenere insiemi invarianti. Un insieme limite \u00e8 l'insieme degli stati in cui entra un sistema dopo un periodo di tempo infinito. Gli attrattori sono insiemi limite, ma non tutti gli insiemi limite sono attrattori. \u00c8 possibile che un sistema converga a un insieme limite ma, se questo sistema parte dall'insieme limite, \u00e8 possibile che piccole perturbazioni lo facciano allontanare dall'insieme limite senza che esso possa poi ritornarvi.\nPer esempio, il pendolo smorzato ha due punti invarianti: il punto \"x\"0 di minima altezza e il punto \"x\"1 di massima altezza. Il punto \"x\"0 \u00e8 anche un insieme limite, dato che le traiettorie convergono verso di esso; il punto \"x\"1 non \u00e8 invece un insieme limite. A causa della dissipazione, il punto \"x\"0 \u00e8 anche un attrattore. Se non ci fosse dissipazione, \"x\"0 non sarebbe un attrattore.\nDefinizione.\nIn un sistema dinamico, l'attrattore formula_1 \u00e8 un sottoinsieme dello spazio delle fasi tale che:\nLa condizione di sottoinsieme aperto assicura che i punti dello spazio delle fasi nell'intorno dell'attrattore convergono ad esso.\nTipi di attrattori.\nGli attrattori sono parte dello spazio delle fasi di un sistema dinamico. Fino agli anni 1960 (come evidenziato dai libri di testo di quel periodo) si pensava che gli attrattori fossero sottoinsiemi geometrici dello spazio delle fasi: punti, curve, superfici, volumi. Gli altri sottoinsiemi topologici che venivano osservati erano considerati fragili anomalie. Stephen Smale fu invece in grado di mostrare che la sua mappa a ferro di cavallo (\"horseshoe map\") era strutturalmente stabile e che il suo attrattore aveva la struttura di un insieme di Cantor.\nDue attrattori semplici sono il punto fisso e il ciclo limite. Possono esistere molti altri insiemi geometrici che sono attrattori. Quando questi insiemi (o il moto su di essi) sono difficili da descrivere, allora vengono detti \"attrattori strani\", come descritto nella sezione sottostante.\nPunto fisso.\nUn punto fisso o un punto di equilibrio \u00e8 un punto corrispondente ad uno stato del sistema che permane costante nel tempo. Un punto fisso pu\u00f2 essere un attrattore per il sistema, come per stato finale di un sasso che cade, di un pendolo smorzato, o di un bicchiere contenente acqua.\nCiclo limite.\nUn ciclo limite \u00e8 un'orbita periodica del sistema che \u00e8 isolata. Per esempio si possono citare le oscillazioni di un orologio a pendolo o il circuito di sintonia di una radio. Il pendolo ideale non fornisce un esempio di ciclo limite, perch\u00e9 le sue orbite non sono isolate. Nello spazio delle fasi del pendolo ideale, vicino ad ogni punto di un'orbita periodica si pu\u00f2 trovare un altro punto che appartiene a una diversa orbita periodica.\nToro limite.\nUna traiettoria periodica di un sistema pu\u00f2 essere governata da pi\u00f9 di una frequenza. Se due di queste frequenze sono in rapporto irrazionale (cio\u00e8 sono incommensurabili), la traiettoria non sar\u00e0 pi\u00f9 chiusa, e il ciclo limite diventa un toro limite. Questo tipo di attrattore viene chiamato formula_4-toro se sono presenti formula_4 frequenze incommensurabili. Per esempio, la figura seguente rappresenta un 2-toro:\nUna successione temporale che corrisponde a questo tipo di attrattore viene detta successione \"quasiperiodica\": un campionamento discreto di una somma di formula_4 funzioni periodiche (non necessariamente sinusoidali) con frequenze incommensurabili. Una successione di questo tipo non possiede una vera periodicit\u00e0, ma il suo spettro di potenza \u00e8 composto soltanto da linee verticali.\nAttrattore strano.\nUn attrattore viene informalmente definito come strano se ha dimensione di Hausdorff non intera (o \"frattale\") oppure se la dinamica sull'attrattore \u00e8 caotica. Il termine \u00e8 stato coniato da David Ruelle e Floris Takens per descrivere l'attrattore che risulta da una serie di biforcazioni di un sistema che descrive il flusso di un fluido. Gli attrattori strani sono spesso differenziabili in poche direzioni e sono omeomorfi a polvere di Cantor in altre direzioni (e perci\u00f2 non sono differenziabili).\nL'attrattore di H\u00e9non e l'attrattore di Lorenz sono esempi di attrattori strani.\nEquazioni differenziali alle derivate parziali.\nLe equazioni differenziali alle derivate parziali paraboliche possono avere attrattori a dimensione finita. La parte diffusiva dell'equazione smorza le alte frequenze e in alcuni casi porta a un attrattore globale. Le equazioni di \"Ginzburg-Landau\", di \"Kuramoto-Sivashinsky\", e le equazioni bidimensionali forzate di Navier-Stokes sono tutti esempi di sistemi aventi attrattori a dimensione finita.\nPer equazioni tridimensionali di Navier-Stokes relative a un fluido incomprimibile con condizioni al contorno periodiche, si pu\u00f2 dire che se esiste un attrattore globale, allora questo attrattore avr\u00e0 dimensione finita."}
{"id": "393502", "revid": "968255", "url": "https://it.wikipedia.org/wiki?curid=393502", "title": "Amanita vittadinii", "text": "Amanita vittadinii \u00e8 un fungo basidiomicete della famiglia delle Amanitaceae con aspetto simile ad alcune specie dei generi \"Macrolepiota\" ed \"Armillaria\".\nA differenza di queste, che hanno un colore pi\u00f9 tendente all'ocra, l'Amanita vittadinii \u00e8 caratterizzata dalla colorazione bianca di tutto il corpo fruttifero (carpoforo) e dalla presenza di squamosit\u00e0 in tutte le sue parti.\nEtimologia.\nDal latino \"vittadinii\" = di Vittadini, in onore dell'illustre botanico e micologo italiano.\nDescrizione della specie.\nCappello.\nLargo 10-18 cm di colore bianco-avorio-crema, prima globoso, poi convesso.\nCuticola separabile, ornata da verruche piramidali pi\u00f9 fitte al centro, embricate al margine, sempre eccedente rispetto alle lamelle.\nLamelle.\nDi colore bianco-crema con riflessi tendenti al verde, libere, fitte, ventricose con filo seghettato, alternate da lamellule.\nGambo.\nCilindrico, slanciato, bianco, con una squamettatura concolore che, dalla base, raggiunge l'anello, imbrunente alla manipolazione.\nAnello.\nBiancastro, liscio superiormente, fioccoso nella parte inferiore.\nCarne.\nBianca compatta e soda.\nCaratteri microscopici.\nBianco-crema in massa, ellittiche, 10-12 x 8,5-9,5 \u00b5m, amiloidi.\nDistribuzione e habitat.\nCresce solitaria o in gruppi di pochi esemplari tra l'erba in luoghi incolti, dalla tarda estate all'autunno, non comune. Fruttifica anche distante da essenze arboree, non essendo necessariamente specie micorrizica.\nCommestibilit\u00e0.\nDa consumarsi con cautela estrema in quanto confondibile con amanite bianche mortali.\nSebbene sia data come commestibile da molti autori, ha caratteristiche organolettiche che la rendono poco gradevole, inoltre non andrebbe raccolta in quanto specie molto rara e quindi da proteggere.\nTassonomia.\nSpecie simili.\nL\"'Amanita codinae\" \u00e8 una specie affine di taglia pi\u00f9 piccola e con le squame brunastre, da alcuni autori considerata soltanto una sua forma."}
{"id": "393505", "revid": "110157", "url": "https://it.wikipedia.org/wiki?curid=393505", "title": "Gravastar", "text": "In astrofisica, la teoria della gravastar \u00e8 stata proposta da Pawel Mazur e Emil Mottola, come alternativa al modello dei buchi neri. Contro l'idea di una stella che collassa fino a divenire un oggetto di densit\u00e0 infinita, generando una singolarit\u00e0 nello spazio-tempo, la teoria delle gravastar afferma che, quando un oggetto va incontro a collasso gravitazionale, nella regione di spazio in cui si trova si determinerebbe una transizione di fase quantistica che argina il collasso definitivo. La stella si trasforma infine in una bolla sferica di vuoto carico di energia oscura o energia del vuoto. Questa bolla di vuoto denso d'energia \u00e8 racchiusa da una crosta di materia iperdensa.\nStoria.\nNel marzo del 2005, il fisico George Chapline al Lawrence Livermore National Laboratory in California ha affermato che la meccanica quantistica molto probabilmente non ammette buchi neri, che sono invece stelle di energia oscura. Queste stelle sono anche chiamate gravastar.\nDescrizione.\nLa teoria \u00e8 controversa fra gli astrofisici, poich\u00e9 il modello delle gravastar richiede che si accetti una concezione alquanto speculativa di una teoria quantistica della gravit\u00e0, e d'altro canto non presenta alcun vantaggio esplicativo rispetto al modello dei buchi neri. Inoltre, nessuna delle teorie che vogliano costituire una teoria quantistica della gravit\u00e0 implica effettivamente che lo spazio debba comportarsi come indicato da Mottola e Mazur.\nIl nome gravastar \u00e8 una semplice sigla, derivata dalle parole inglesi \"GRAvitational VAcuum STAR\" (stella di vuoto gravitazionale). Una traduzione italiana del termine potrebbe essere \"gravistella\", in analogia con \"quasistella\", che traduce l'altra sigla inglese quasar.\nMazur e Mottola hanno suggerito che le gravastar potrebbero fornire una soluzione ai paradossi relativi alla perdita di informazione nei buchi neri, e che potrebbero essere la causa dei lampi di raggi gamma. \u00c8 opinione di molti che esistano modelli molto meno radicali e speculativi atti a risolvere i problemi teorici relativi alle due questioni qui prese in considerazione.\nVista dall'esterno, una gravastar sembra simile a un buco nero. \u00c8 visibile solo grazie alle emissioni di radiazioni ad alta energia generate dal consumo di materia che eventualmente provenga dallo spazio nelle sue immediate vicinanze. Gli astronomi osservano di continuo in cielo i raggi x emessi dalla materia che i presunti buchi neri assorbono, e cos\u00ec ne scoprono la presenza. Una gravastar produce segnali identici.\nAll'interno di una gravastar, tuttavia, lo spazio-tempo si troverebbe in condizioni estreme, tali da produrre l'azione di una forza repulsiva (dal centro della stella verso la superficie) pari alla forza gravitazionale che tenderebbe di per s\u00e9 a far implodere l'astro su se stesso, trasformandolo in un vero e proprio buco nero. Questa forza repulsiva \u00e8 la manifestazione di quella stessa energia oscura la cui azione nello spazio interstellare distorce e sposta verso il rosso lo spettro delle supernovae lontane, e che tende a far espandere lo spazio-tempo molto pi\u00f9 rapidamente di quanto le teorie del big bang prevedrebbero. La gravastar costituirebbe dunque la forma estrema dell'equilibrio dinamico, tipico di ogni stella, fra gravit\u00e0 e forze espansive. Intorno al vuoto che si genera nella gravastar, si troverebbe, come si \u00e8 accennato, una bolla di materia densissima, una forma estrema di condensato di Bose-Einstein, nel quale tutta la materia (protoni, neutroni, elettroni), si converte in uno stato quantico, creando un super atomo."}
{"id": "393508", "revid": "14214", "url": "https://it.wikipedia.org/wiki?curid=393508", "title": "Samuel Coleridge", "text": ""}
{"id": "393514", "revid": "1318658", "url": "https://it.wikipedia.org/wiki?curid=393514", "title": "Memoria del mondo", "text": "Memoria del mondo (in inglese Memory of the World) \u00e8 un programma dell'UNESCO fondato nel 1992 e volto a censire e salvaguardare il patrimonio documentario dell'umanit\u00e0 dai rischi connessi all'amnesia collettiva, alla negligenza, alle ingiurie del tempo e delle condizioni climatiche, dalla distruzione intenzionale e deliberata. Il programma ha come obiettivi: facilitare la conservazione dei documenti, favorirne l'accesso universale e aumentare la consapevolezza diffusa dell'importanza del patrimonio documentario.\nIl programma e l'IAC.\nIl programma promuove diverse attivit\u00e0 di valorizzazione e tutela; la principale \u00e8 la redazione e il costante aggiornamento di un registro che include documenti di varia natura tra i quali raccolte di testi, manoscritti, spartiti, documenti storici unici, immagini, registrazioni e filmati, tutti segnalati per importanza e caratteristiche di unicit\u00e0. Il programma sfrutta lo stato dell'arte della tecnologia per garantire migliore diffusione e accessibilit\u00e0 dei contenuti inseriti nel registro, attraverso una rete di esperti che si occupano di scambiare informazione e ottenere risorse per la salvaguardia, la digitalizzazione e la divulgazione del materiale.\nOgni organizzazione o individuo ha la possibilit\u00e0 di candidare un bene documentario per essere inserito nel registro del programma. L'International Advisory Committee (IAC), durante i suoi congressi biennali, esamina tutta la documentazione disponibile sulla descrizione del bene, la sua origine, l'importanza nel mondo, nonch\u00e9 l'attuale stato di conservazione.\nCongressi dell'IAC.\nLa tabella seguente elenca i congressi biennali dell'IAC, tenutisi a partire dal 1993 per discutere e inserire nuovi beni documentari all'interno del registro del programma:\nElenco dei beni documentari per paese.\nPer una lista completa di tutti i beni documentari presenti nel registro \u00e8 possibile consultare il \"Memory of the World Register\"."}
{"id": "393516", "revid": "10652", "url": "https://it.wikipedia.org/wiki?curid=393516", "title": "Amanita vittadini", "text": ""}
{"id": "393517", "revid": "701660", "url": "https://it.wikipedia.org/wiki?curid=393517", "title": "Giardino delle Rose", "text": "Il giardino delle Rose a Firenze \u00e8 un parco nella zona di Oltrarno sottostante al piazzale Michelangelo verso ovest, in viale Giuseppe Poggi.\nUn tempo aperto al pubblico solo per un breve periodo in primavera, da adesso il giardino \u00e8 aperto ogni giorno dell'anno (eccetto Natale e Capodanno) dalle 9 del mattino al tramonto.\nStoria.\nFu realizzato nel 1865 dallo stesso architetto del piazzale, Giuseppe Poggi su incarico del Comune di Firenze in previsione dello spostamento della capitale d'Italia da Torino. Copre circa un ettaro di terreno terrazzato dal quale si gode una splendida vista panoramica della citt\u00e0, racchiuso fra l'attuale viale Poggi, via di San Salvatore, e via dei Bastioni.\nGi\u00e0 appartenuto a una villetta di propriet\u00e0 dei padri filippini e denominato \"podere di San Francesco\", venne poi spartito a terrazzamenti da Attilio Pucci che utilizz\u00f2 la sua posizione e i muri di sostegno delle terrazze per dar vita ad una collezione di rose.\nNel 1895 il giardino venne aperto al pubblico durante la festa delle Arti e dei Fiori che la Societ\u00e0 di belle arti e la Societ\u00e0 italiana di orticoltura iniziarono a tenere ogni mese di maggio. Costruito secondo il modello alla francese ha un ambiente naturale bucolico, ma allo stesso tempo razionalizzato. Di particolare interesse \u00e8 l'impianto di irrigazione, formato da una cisterna posta in alto, in prossimit\u00e0 del piazzale, e da una conduttura che porta l'acqua fino alle numerose prese in giardino.\nNel 1998, il giardino si \u00e8 arricchito di uno spazio donato dall'architetto giapponese Yasuo Kitayama, un'oasi giapponese Shorai, donata a Firenze dalla citt\u00e0 gemellata di Ky\u014dto e dal tempio Zen K\u014ddai-ji.\nDal settembre 2011 il Giardino ospita dieci sculture in bronzo e due gessi dell'artista belga Jean-Michel Folon, grazie alla donazione fatta dalla vedova dell'artista al Comune di Firenze e all'impegno di Marilena Pasquali, presidente del centro studi Giorgio Morandi che gi\u00e0 cur\u00f2 e realizz\u00f2 la grande mostra di Folon al forte di Belvedere nel 2005.\nOggi il giardino conta circa 1000 variet\u00e0 botaniche con ben 350 specie di rose antiche."}
{"id": "393520", "revid": "6923", "url": "https://it.wikipedia.org/wiki?curid=393520", "title": "Tatsuo Yoshida", "text": "Biografia.\nNato nel 1932, Yoshida visse la grande crisi economica abbattutasi sul Giappone dopo la Seconda guerra mondiale. Ancora molto giovane, ottenne il primo lavoro come illustratore (autodidatta) presso alcuni quotidiani di Kyoto. In seguito si trasfer\u00ec a Tokyo dove, dopo aver ottenuto un buon successo come ideatore e disegnatore di manga, nel 1962 fond\u00f2 la \"Tatsunoko Productions\" con i due fratelli minori, Kenji e Toyoharu (alias Ippei Kuri). Tra i primi ad intuire le grandi potenzialit\u00e0 del mezzo televisivo, Yoshida comp\u00ec il balzo dalla carta stampata allo schermo iniziando a produrre alcune serie di tokusatsu (telefilm dal vivo con effetti speciali), tra cui la fortunata \"Ninja butai gekk\u00f4\" di ben 130 episodi. Quasi contemporaneamente inizi\u00f2 anche la produzione di anime, cogliendo il primo discreto successo con la serie \"Mach Go! Go! Go!\" che, riadattata e rinominata \"Speed Racer\" (in Italia Superauto Mach 5), si sarebbe poco dopo rivelata un clamoroso successo in tutto il mondo. Seguirono poi altri successi internazionali, nel segno della creativit\u00e0 narrativa di Yoshida, tra cui Gatchaman e Kyashan, molto amati anche in Italia.\nLa sua brillante carriera fu spezzata da un tumore al fegato che ne caus\u00f2 la prematura scomparsa nel 1977, a soli 45 anni. In seguito, la Tatsunoko intraprese collaborazioni con alcuni dei migliori autori di anime, dando vita a numerosi altri successi e proseguendo lungo il cammino ideale tracciato dal suo geniale fondatore."}
{"id": "393521", "revid": "144796", "url": "https://it.wikipedia.org/wiki?curid=393521", "title": "Christiansborg", "text": ""}
{"id": "393524", "revid": "287204", "url": "https://it.wikipedia.org/wiki?curid=393524", "title": "Giardino del Bobolino", "text": "Il giardino del Bobolino \u00e8 un parco pubblico a Firenze appena fuori da Porta Romana, che prende il nome dal vicino giardino di Boboli, del quale \u00e8 una versione in scala minore.\nSi tratta di un giardino in pendenza, interamente composto da pendii erbosi, scalinate e piazzali di ghiaia che presenta alcune graziose soluzioni di arredo verde, come i sedili integrati con le aiuole, le vasche e le grotte artificiali. Le terrazze sono intervallate dalle anse dei viali dei Colli, in particolare il viale Machiavelli e le sue traverse. \nNella parte intermedia del giardino si trova Villa Cora, trasformata oggi in hotel di lusso, dove soggiornarono l'imperatrice Eugenia e il compositore russo P\u00ebtr Il'i\u010d \u010cajkovskij. Nella parte inferiore, a fianco del giardino, si trovano alcune serre comunali. "}
{"id": "393525", "revid": "287204", "url": "https://it.wikipedia.org/wiki?curid=393525", "title": "Ribnita", "text": ""}
{"id": "393531", "revid": "339392", "url": "https://it.wikipedia.org/wiki?curid=393531", "title": "AI - Intelligenza artificiale", "text": ""}
{"id": "393532", "revid": "436907", "url": "https://it.wikipedia.org/wiki?curid=393532", "title": "Nessuno \u00e8 solo (Tiziano Ferro)", "text": "Nessuno \u00e8 solo \u00e8 il terzo album in studio del cantautore italiano Tiziano Ferro, pubblicato il 23 giugno 2006.\nL'album \u00e8 stato inserito nella lista dei 100 migliori album italiani secondo Rolling Stone alla posizione numero 60. Il disco \u00e8 stato realizzato anche in lingua spagnola con il titolo \"Nadie est\u00e1 solo\".\nDescrizione.\nA differenza dei precedenti album \"Rosso relativo\" (2001) e \"111\" (2003), \"Nessuno \u00e8 solo\" segna un leggero distacco dalle sonorit\u00e0 contemporary R&amp;B e presenta brani che ricordano vagamente la disco music degli anni ottanta, come ad esempio il singolo di lancio \"Stop! Dimentica\". All'interno del disco si trovano anche canzoni molto pi\u00f9 vicine al pop melodico, come ad esempio \"Ed ero contentissimo\".\nIl disco contiene anche un duetto con Biagio Antonacci nel brano \"Baciano le donne\". La canzone \"Mio fratello\" \u00e8 dedicata al fratello minore del cantante, Flavio, mentre \"Gi\u00e0 ti guarda Alice\" \u00e8 stata scritta per la piccola cuginetta appena nata. Alla fine dell'album \u00e8 inoltre presente una traccia fantasma in cui \u00e8 possibile sentire la voce di Tiziano Ferro all'et\u00e0 di 7 anni cantare due brevi brani da lui composti, \"Il cielo\" e \"Gli occhi\".\nIl brano \"Ti scatter\u00f2 una foto\" \u00e8 la colonna sonora del film \"Ho voglia di te\", tratto dall'omonimo romanzo di Federico Moccia. Nel brano \"E Raffaella \u00e8 mia\" il cantautore immagina di possedere, per un solo giorno, la celebre soubrette italiana Raffaella Carr\u00e0 e di ammirarla e sentirla cantare sotto l'invidia di tutto il vicinato.\nL'album \u00e8 stato promosso attraverso il \"Nessuno \u00e8 solo Tour 2007\", partito da Ancona il 20 gennaio 2007 e terminato a Verona il 15 marzo dello stesso anno. La sessione estiva del tour si \u00e8 aperta a Latina, citt\u00e0 natale del cantautore, per poi concludersi a Cattolica. Successivamente ha preso il via anche la tappa europea, che ha portato Ferro ad esibirsi anche in Austria, Germania e Belgio.\nIl 29 luglio 2016 la Carosello Records ha ripubblicato l'album in formato CD, mentre il 23 settembre dello stesso anno per la prima volta anche in formato LP.\nTracce.\nTesti e musiche di Tiziano Ferro, eccetto dove indicato.\nSuccesso commerciale.\nL'album ha venduto in tutto il mondo oltre un milione e mezzo di copie. Notevole \u00e8 stato soprattutto il successo in Italia, dove il disco ha debuttato al primo posto, rimanendo saldo in vetta per 4 settimane, ed \u00e8 poi rimasto in classifica per 100 settimane consecutive (equivalenti ad 1 anno e 11 mesi), conquistando 5 dischi di platino. Il 1\u00ba dicembre 2007, durante la partecipazione dell'artista alla trasmissione \"Amici di Maria De Filippi\", Ferro ha ricevuto il disco di diamante per le oltre 400.000 copie dell'album vendute in Italia.\nNel maggio del 2012 l'album \u00e8 tornato nella classifica italiana."}
{"id": "393534", "revid": "131358", "url": "https://it.wikipedia.org/wiki?curid=393534", "title": "Rybnitsa", "text": ""}
{"id": "393535", "revid": "287204", "url": "https://it.wikipedia.org/wiki?curid=393535", "title": "Giuseppe Are", "text": "Biografia.\nAllievo ordinario della Scuola Normale Superiore di Pisa, condusse l\u00ec i suoi studi sotto la guida di Delio Cantimori, fino al conseguimento del diploma interno. Discusse la sua tesi di laurea presso l'Universit\u00e0 degli Studi di Pisa con Ettore Passerin d'Entr\u00e8ves.\nFece parte dal 1950 del gruppo dei Giovani Storici del PCI, ma nel 1956 fu tra i protagonisti della \"diaspora\" degli intellettuali da quel Partito: nella sua critica il problema centrale che \"la discussione all\u2019interno del Pci lasciava senza risposta era quello dei modi in cui i partiti della classe operaia potevano giungere a conquistare il potere all\u2019interno dei paesi occidentali pi\u00f9 avanzati: laddove le teorie leniniste dovevano necessariamente essere riesaminate criticamente, prime tra tutte quelle sul ruolo del partito e dello Stato-guida\".\nDal 1970, per 35 anni, \u00e8 stato titolare della cattedra di Storia contemporanea presso la Facolt\u00e0 di Scienze Politiche dell'Ateneo pisano. Ha insegnato all'Universit\u00e0 di Pisa e presso il St. Antony's College dell'Universit\u00e0 di Oxford.\nHa condotto ricerche presso alcune delle maggiori istituzioni nazionali e internazionali, dedicando i suoi studi alle origini dello sviluppo industriale italiano e alla collocazione internazionale dell'economia italiana. Si \u00e8 occupato principalmente di tre principali filoni di ricerca: le trasformazioni del capitalismo italiano, il Partito Comunista Italiano, l'istruzione superiore universitaria, dedicando a questi argomenti oltre quindici volumi e oltre cento saggi scientifici.\nCollaboratore per trent'anni del \"Sole 24 Ore\" e fin dalla sua fondazione del supplemento culturale domenicale della medesima testata, ha collaborato con \"The Wall Street Journal\", il \"Corriere della Sera\", \"La Nazione\", \"Il Resto del Carlino\", \"Il Piccolo\". Significativa la sua collaborazione alla rivista \"il Mulino\"."}
{"id": "393538", "revid": "188402", "url": "https://it.wikipedia.org/wiki?curid=393538", "title": "Georgij Timofeevi\u010d Dobrovol'skij", "text": "Biografia.\nDobrovol'skij si decise per la carriera militare nel suo paese diventando pilota dell'aeronautica militare dell'Armata Rossa con il grado di Tenente colonnello. Frequent\u00f2 l'accademia militare dell'aeronautica sovietica di Monino.\nVenne selezionato per il ruolo di cosmonauta l'8 gennaio 1963. Da tale data fino al 21 gennaio 1965 partecip\u00f2 all'addestramento di base da cosmonauta per una futura missione nello spazio.\nQuale comandante della Sojuz 11, nomignolo Jantar (in italiano ambra), rimase nello spazio dal 6 giugno al 29 giugno 1971 raggiungendo 23 giorni, 18 ore e 21 minuti di volo nello spazio. Durante l'atterraggio della missione vi fu un guasto ad una valvola di scarico della navicella spaziale che caus\u00f2 la morte di Dobrovol'skij e dei suoi due compagni di missione a causa di soffocamento. Lasci\u00f2 la moglie e due figli.\nIn suo onore vennero nominati con il suo nome una strada a Kaluga, una scuola ad Odessa ed un asteroide (1789 Dobrovolsky). In diverse citt\u00e0 della Germania Est vi furono vie nominate in suo onore, cos\u00ec per esempio a Magdeburgo. La maggior parte di queste vie vennero nominate diversamente successivamente dalla caduta del Muro di Berlino Unica eccezione vale per la cittadina di F\u00fcrstenwalde dove a tutt'oggi esiste la via Dobrovol'skij."}
{"id": "393540", "revid": "921573", "url": "https://it.wikipedia.org/wiki?curid=393540", "title": "Dakota Fanning", "text": "All'et\u00e0 di otto anni, la sua performance nel film \"Mi chiamo Sam\" (2001) le ha valso una nomination allo Screen Actors Guild Award come miglior attrice non protagonista, facendo di lei la pi\u00f9 giovane candidata nella storia. Come attrice bambina, ha continuato a comparire in film importanti, tra cui \"Man on Fire\" (2004), \"La guerra dei mondi\" (2005) e \"La tela di Carlotta\" (2006). \u00c8 vincitrice di tre Young Artist Award, due Critics Choice Award, un Satellite Award, un Saturn Award e due MTV Movie Award. \nNota anche come modella, \u00e8 apparsa in numerose copertine di diverse riviste tra cui \"Elle\", \"Vanity Fair\" e \"Cosmopolitan\", tra le altre. Negli Stati Uniti gli incassi dei suoi film ammontano a pi\u00f9 di 1,54 miliardi di dollari, con una media di 61,1 milioni a film, e a livello internazionale hanno incassato circa 3,36 miliardi di dollari.\nBiografia.\nDakota Fanning nasce a Conyers, in Georgia, il 23 febbraio 1994, figlia di Joy Arrington, che ha praticato tennis professionalmente e di Steve J. Fanning, che ha giocato in una lega minore di baseball per i St. Louis Cardinals. Suo nonno materno \u00e8 il giocatore di football Rick Arrington e sua zia \u00e8 la reporter di ESPN e Fox Sports Jill Arrington. Dakota ha una sorella pi\u00f9 piccola, anch'ella attrice, Elle.\nDakota si \u00e8 diplomata alla \"North Hollywood's Campbell Hall Episcopal High School\" nel nord di Hollywood, in California e poi ha frequentato l'Universit\u00e0 a New York.\nSa lavorare a maglia, ed ha realizzato delle sciarpe per i colleghi Tom Cruise, Robert De Niro, Denzel Washington e Luke Evans.\nCarriera.\nDagli inizi al 2003.\nAppassionata di recitazione fin da quando era bambina, inscenava spesso spettacoli alla playhouse dov'era iscritta. I suoi genitori, vista la particolare attitudine e i consigli degli amici, decisero di far intraprendere alla figlia la carriera di attrice.\nI Fanning quindi passarono sei settimane a Los Angeles, dove Dakota venne scelta tra tantissimi bambini per lavorare nello spot pubblicitario di una celebre marca di detersivo. Considerato che la carriera della bambina iniziava a procedere bene, i Fanning decisero di trasferirsi definitivamente vicino a Hollywood, e dopo il trasloco Dakota fu scritturata per un ruolo nella commedia \"I gattoni\" e nel cortometraggio \"Father Xmas\", oltre a partecipare ad un episodio della prima serie di C.S.I, \"Blood Drops\", ma \u00e8 con il film \"Mi chiamo Sam\" che la bambina si impone all'attenzione del pubblico e della critica, dove ricopr\u00ec il ruolo di Lucy, una bambina di sette anni che ha un profondo rapporto col padre. L'attrice condivise il ruolo con la sorella, che interpret\u00f2 lo stesso personaggio all'et\u00e0 di due anni.\nDopo il film con Sean Penn e Michelle Pfeiffer, che le valse anche una candidatura agli Screen Actors Guild Awards, Dakota ottenne un ruolo nel thriller \"24 ore\", quindi recit\u00f2 nei panni di una giovanissima Reese Witherspoon in \"Tutta colpa dell'amore \" e come Katie nel film \"Hansel &amp; Gretel\". Nel 2002 arriv\u00f2 forse il ruolo pi\u00f9 impegnativo della sua carriera, quello di una bambina nata dall'incrocio con alieni nella serie televisiva \"Taken\" prodotta da Steven Spielberg.\nLa Fanning ha ricoperto ruoli molto importanti in due film usciti nel 2003, interpretando una bambina viziata contrapposta alla tata immatura (interpretata da Brittany Murphy) in \"Le ragazze dei quartieri alti\", e Sally in \"Il gatto... e il cappello matto\".\nDakota Fanning ha prestato la voce a quattro progetti animati durante questo periodo: come Satzuki nella versione inglese pubblicata dalla Disney de \"Il mio vicino Totoro\", come Kim Possible in et\u00e0 prescolare per il film di animazione \"\", come bambina in un episodio de \"I Griffin\" ed infine come giovane Wonder Woman in un episodio della \"Justice League Unlimited\".\nPartecipa al videoclip di \"Across the Universe\" di Rufus Wainwright.\n2004-2011.\nNel 2004 recita accanto a Denzel Washington nel thriller \"Man on Fire - Il fuoco della vendetta\", quindi in \"Nascosto nel buio\" accanto a Robert De Niro dopo il quale presta la voce a Lilo in \"Lilo &amp; Stitch 2 - Che disastro Stitch!\". Ottiene anche una parte nel film \"9 vite da donna\" di Rodrigo Garc\u00eda.\nDakota Fanning interpreta la protagonista nel film \"Dreamer - La strada per la vittoria\" (film ispirato ad una storia vera) dopo il quale arriva il ruolo di Rachel Ferrier ne \"La guerra dei mondi\" ancora con Steven Spielberg.\nDopo aver terminato \"La guerra dei mondi\" (pubblicato dopo \"Dreamer\") Dakota inizia immediatamente le riprese de \"La tela di Carlotta\" e presta la voce alla protagonista del film d'animazione \"Coraline e la porta magica\", pubblicato nel 2009.\nNel 2007 prende piede una polemica su Internet e sui giornali che incolpa la Fanning di aver preso parte ad un film, \"Hounddog\" (girato durante l'estate del 2006), che suscita irritazione da parte di molti per le scene di violenza sessuale e abuso di minore alle quali l'attrice ha partecipato. La madre dell'allora dodicenne Dakota e l'agente dichiararono che il film rappresentava un punto di svolta per l'attrice e ribadirono di sperare che l'interpretazione valesse un Oscar alla bambina.\nDopo \"Hounddog\" interpreta Anne Hagen in \"Winged Creatures - Il giorno del destino\" (marzo e aprile 2007) e Lacy nel cortometraggio \"Cutlass\" (luglio 2007).\nDa settembre a dicembre del 2007 gira \"Push\", un film che parla di persone con poteri paranormali ambientato ad Hong Kong. Nello stesso anno la rivista Forbes la inserisce al 14\u00ba posto delle star under 25 meglio pagate, con un guadagno di 4 milioni di dollari.\nNel marzo del 2008 Dakota e la sorella Elle vennero scelte per il ruolo delle due giovani sorelle in \"La custode di mia sorella\" accanto a Cameron Diaz, ma le due rifiutarono quando Dakota apprese che avrebbe dovuto rasare i capelli per l'interpretazione. Furono immediatamente rimpiazzate da Sofia Vassilieva e Abigail Breslin\nA febbraio del 2008 Dakota Fanning inizia le riprese de \"La vita segreta delle api\", adattamento cinematografico dell'omonimo romanzo di Sue Monk Kidd. Ambientato nella Carolina del Sud del 1964, la storia \u00e8 incentrata su una ragazza, Lily Owens, che scappa da una vita solitaria e da una complicata relazione col padre fuggendo con la sua tata ed unica amica (interpretata da Jennifer Hudson, con la quale la Fanning aveva gi\u00e0 lavorato in \"Winged Creatures\") fino a giungere in una citt\u00e0 della Carolina del Sud dove le due ragazze vengono accolte in casa da un eccentrico trio di sorelle apicultrici (interpretate da Queen Latifah, Sophie Okonedo e Alicia Keys).\nA inizio 2009 la giovane attrice prende parte al film ', secondo capitolo della saga di \"Twilight\", nel ruolo del vampiro Jane, membro del corpo di guardia dei Volturi, capace di infliggere dolore con la forza della mente. Interpreta lo stesso ruolo anche l'anno successivo, nel terzo capitolo ', e nell'ultimo e quinto capitolo, \"\", uscito il 14 novembre 2012.\nNell'estate del 2009 Dakota Fanning interpreta Cherie Currie nel film \"The Runaways\", che narra la storia dell'omonimo gruppo rock composto esclusivamente da membri di sesso femminile, recitando nuovamente al fianco di Kristen Stewart (con cui ha girato anche \"New Moon\" e \"Eclipse\"), la quale veste i panni di Joan Jett. Cherie Currie \u00e8 stata la voce principale del gruppo dal 1975 al 1977.\nDal 2012.\nTerminata la saga di \"Twilight\", l'attrice inizi\u00f2 a lavorare soprattutto in film indipendenti e a basso budget, nel 2012 fu protagonista nel film Now Is Good accanto a Jeremy Irvine, nel ruolo di una giovane ragazza malata di leucemia. L'anno successivo fu protagonista del film \"Night Moves\", presentato alla 70\u00aa Mostra internazionale d'arte cinematografica di Venezia, accanto a Jesse Eisenberg. Nel 2014 fu al cinema con il film \"Very Good Girls\". La pellicola venne presentata al Sundance Film Festival nel gennaio 2013, e narra le vicende di due amiche che mettono a dura prova la loro amicizia quando entrambe iniziano a frequentare lo stesso uomo.\nNel 2014 fu nel cast del thriller psicologico \"Ogni cosa \u00e8 segreta\", accanto a Elizabeth Banks e Diane Lane, il film usc\u00ec nelle sale cinematografiche nel maggio 2015. Inoltre fu protagonista del film \"Effie Gray - Storia di uno scandalo\" diretto da Richard Laxton e scritto da Emma Thompson. La pellicola narra la storia del misterioso matrimonio tra la giovane Effie Gray e il critico d'arte John Ruskin, dopo essersi sposata a 19 anni Effie si rende conto che il suo matrimonio \u00e8 una farsa e al raggiungimento della maggiore et\u00e0 cercher\u00e0 di lasciare, facendo di lei una delle prime donne nella storia a chiedere il divorzio dal marito. Il film usc\u00ec nelle sale inglesi nell'ottobre 2014 mentre negli Stati Uniti ed in Italia nel 2015. Nello stesso anno fu protagonista del film \"Franny\" accanto a Richard Gere e Theo James.\nNel maggio 2015 avrebbe dovuto iniziare le riprese, nel ruolo della protagonista, della trasposizione cinematografica di \"Brain on Fire: My Month of Madness\", libro che racconta la storia di Susannah Cahalan, una ventiquattrenne alla quale vengono fatte quattro diverse diagnosi: psicotica, depressa bipolare, epilettica e schizofrenica. Successivamente dovette abbandonare il progetto a causa dei troppi impegni lavorativi, e fu sostituita da Chloe Moretz.\nNel 2016 venne presentato al Festival di Venezia il western \"Brimstone\", che la vide protagonista accanto a Guy Pearce; inoltre fu nel cast di \"American Pastoral\", il film, che segn\u00f2 il debutto alla regia di Ewan McGregor, narra la storia di una famiglia perfetta ma il cui mondo va in pezzi quando la figlia compie un atto terroristico. Nel mese di ottobre prese parte al cortometraggio \"The Escape\", accanto a Vera Farmiga e Clive Owen.\nNel 2017 venne diretta da Neill Blomkamp in una serie di cortometraggi, dal titolo \"Oats Studios \u201cVolume 1\u201d\", diffusi gratuitamente su YouTube. Fu protagonista del film \"Tutto ci\u00f2 che voglio\", accanto a Toni Collette, dove interpret\u00f2 Wendy, una giovane ragazza autistica che intraprende un viaggio on the road per partecipare ad un concorso ad Hollywood. La pellicola, diretta da Ben Lewin, fu presentata al Festival di Roma nella sezione \"Alice nella Citt\u00e0\". Inoltre fece parte nel cast de \"L'alienista\", una serie TV in costume ambientata nella New York del 1896, dove interpret\u00f2 il ruolo di Sara Howard, l'ambiziosa segretaria di un giovane Theodore Roosevelt a capo della polizia di New York, determinata a diventare la prima donna detective.\nNel 2018 fece il suo debutto come regista dirigendo il cortometraggio \"Hello Apartment\", realizzato per il brand Miu Miu e presentato in anteprima alla settimana della moda di Londra e successivamente nelle sezioni autonome e parallele della 75\u00aa Mostra internazionale d'arte cinematografica di Venezia. Inoltre torn\u00f2 a lavorare in grandi produzioni hollywoodiane, fu infatti nel cast di \"Ocean's 8\" di Gary Ross. Il 6 giugno dello stesso anno entr\u00f2 nel cast di \"C'era una volta a... Hollywood\", diretto da Quentin Tarantino, dove ricopre il ruolo di Lynette \"Squeaky\" Fromme, membro della Famiglia Manson. Il film, incentrato sugli orribili fatti di sangue avvenuti per mano di Charles Manson sul finire degli anni '60, fu presentato in concorso alla 72\u00aa edizione del Festival di Cannes. L'uscita nelle sale, inizialmente prevista per il 9 agosto 2019, nel 50\u00ba anniversario della strage avvenuta al 10050 Cielo Drive, fu anticipata al 26 luglio 2019.\nNel novembre 2018 entr\u00f2 nel cast di \"Sweetness in the Belly\" del regista Zeresenay Berhane Mehari, in sostituzione di Saoirse Ronan. Nella pellicola interpreta Lilly Abdal, una bambina di sette anni rimasta orfana in Africa e cresciuta l\u00ec come musulmana, che fugge in Inghilterra come rifugiata a causa della guerra civile. Le riprese si svolsero in Irlanda e in Etiopia. Il film fu presentato in anteprima al Toronto International Film Festival e ancora prima dell'uscita nelle sale l'attrice \u00e8 stata attaccata poich\u00e9 interpreta il ruolo una musulmana non essendolo anche nella vita reale. Nel 2020 divide il grande schermo insieme alla sorella, interpretando due personaggi diversi, in \"L'usignolo\". Basato sull'omonimo bestseller di Kristin Hannah, narra di due giovani sorelle francesi che durante la seconda guerra mondiale cercano di sopravvivere all'occupazione dei nazisti e a nascondere dei bambini ebrei.\nImmagine pubblica.\nNel 2011 fu scelta per essere testimonial del profumo \"Oh Lola\" di Marc Jacobs, campagna che fu censurata in Gran Bretagna poich\u00e9 l\"'Advertising Standards Authority\" ritenne le immagini e le pose dell'attrice non adatte alla sua et\u00e0. Nel 2017 fu la protagonista della campagna pubblicitaria primavera/estate di Jimmy Choo.\nVita privata.\nNel giugno 2011, Fanning si \u00e8 diplomata alla Campbell Hall School di Studio City, California, dove ha partecipato alla squadra di cheerleader dello spirito dell'universit\u00e0 ed \u00e8 stata votata due volte regina del ritorno a casa.\nDal 2011 al 2014, ha frequentato la Gallatin School of Individualized Study presso la New York University, dove si \u00e8 laureata in studi sulle donne, con un focus sulla rappresentazione delle donne nel cinema e nella cultura.\nNel gennaio 2012, \u00e8 stato riferito che Fanning ha firmato per essere rappresentata da WME (William Morris Endeavour), ponendo cos\u00ec fine a un'associazione decennale con Osbrink Talent Agency. Nell'aprile 2014 \u00e8 stato annunciato che Fanning ha cambiato nuovamente agenzia ed \u00e8 ora rappresentata dalla CAA.\nDoppiatrici italiane.\nNelle versioni in italiano dei suoi film, Dakota Fanning \u00e8 stata doppiata da:\nDa doppiatrice \u00e8 sostituita da:\nRiconoscimenti.\nAlliance of Women Film Journalists\nCritics' Choice Movie Awards\nFangoria Chainsaw Awards\nFestival del film Locarno (Pardo di Bronzo) \nGolden Schmoes Awards\nGotham Awards\nHollywood Film Awards\nIrish Film and Television Awards\nLas Vegas Film Critics Society Awards (Sierra Awards) \nMTV Movie Awards (MTV Movie Award) \nNickelodeon Kids' Choice Awards (Blimp Award) \nOnline Film &amp; Television Association\nPalm Springs International Film Festival\nPhoenix Film Critics Society Awards\nRelly Awards \nSatellite Awards (Special Achievement Award) \nSaturn Award (Academy of Science Fiction, Fantasy &amp; Horror Films, USA)\nScreen Actors Guild Awards\nTeen Choice Awards\nWomen Film Critics Circle Awards\nYoung Artist Awards (Young Artist Award) "}
{"id": "393546", "revid": "2039709", "url": "https://it.wikipedia.org/wiki?curid=393546", "title": "Piazzale Michelangelo", "text": "Piazzale Michelangelo a Firenze rappresenta il pi\u00f9 famoso punto di osservazione del panorama cittadino, riprodotto in innumerevoli cartoline e meta obbligata dei turisti in visita alla citt\u00e0.\nStoria e descrizione.\nFu realizzato dal 1869 su disegno dell'architetto Giuseppe Poggi su una collina appena a sud del centro storico, a completamento dei lavori di riqualificazione della riva sinistra dell'Arno. Da quell'anno infatti Firenze era capitale d'Italia e tutta la citt\u00e0 era impegnata in un rinnovamento urbanistico, il cosiddetto \"Risanamento\", ovvero la rinascita borghese della citt\u00e0: furono creati i lungarni; sulla riva destra, al posto delle mura trecentesche, furono aperti i viali di circonvallazione alla maniera dei \"boulevard\"; sulla riva sinistra fu tracciato, snodandosi sulla collina di San Miniato, il \"Viale dei Colli\", una via panoramica alberata lunga 8 chilometri, al cui culmine fu realizzato il piazzale, quale terrazza panoramica privilegiata sulla citt\u00e0. La cronaca della rapida costruzione di quest'ultima impresa ci \u00e8 stata particolareggiatamente descritta dal giornalista italiano Pietro Coccoluto Ferrigni (noto con lo pseudonimo di Yorick) che non manca di riferire come una parte dei fiorentini si dispiacesse \"per l'eccessiva spesa\" della costruzione.\nFra il 1890 e il 1935 l'area ospit\u00f2 i binari della tranvia del Chianti, che collegava Firenze con San Casciano in Val di Pesa e Greve in Chianti. La piazza, dedicata al grande artista rinascimentale Michelangelo, presenta le copie di alcune sue famose opere conservate a Firenze: il David e le quattro allegorie delle Cappelle Medicee di San Lorenzo. Queste copie sono realizzate in bronzo, mentre gli originali sono tutti in marmo bianco. Il monumento fu portato su da nove paia di buoi il 25 giugno 1873. Il Poggi disegn\u00f2 anche la loggia in stile neoclassico che domina l'intera terrazza e che oggi ospita un ristorante panoramico. In origine avrebbe dovuto ospitare un museo di opere di Michelangelo, mai realizzato. Nel muro della balconata, posta sotto la loggia, vi \u00e8 un'epigrafe a caratteri cubitali che ricorda la sua opera: \"Giuseppe Poggi architetto fiorentino volgetevi attorno ecco il suo monumento MCMXI\".\nIl panorama abbraccia il cuore di Firenze, dal Forte Belvedere a Santa Croce passando per i lungarni e i ponti di Firenze in sequenza, soprattutto il Ponte Vecchio; spiccano il Duomo, il Palazzo Vecchio, il Bargello e il campanile ottagonale della Badia Fiorentina, senza dimenticare le colline opposte a nord della citt\u00e0 con al centro Fiesole e Settignano. Sorge a 104 metri sul livello del mare. Al Piazzale si pu\u00f2 accedere in auto percorrendo l'alberato Viale Michelangelo, realizzato in quegli stessi anni, oppure a piedi salendo le scalinate monumentali dette \"Rampe del Poggi\" da Piazza Poggi nel quartiere di San Niccol\u00f2.\nIn passato il piazzale stesso rappresent\u00f2 un importante snodo della rete tranviaria di Firenze, smantellata completamente entro il 1958: lo stesso era infatti attraversato fin dai primi anni del novecento dalla linea 13 che da Piazza del Duomo attraverso il Ponte alle Grazie e piazza Ferrucci si immetteva sul viale Michelangelo facendo capolinea in Via del Gelsomino, dove era presente un deposito tranviario. Nel 1927, la linea 13 divenne circolare e la si denomin\u00f2 13 nero con il percorso Piazza Duomo-Piazzale Michelangelo-Porta Romana-Piazza Duomo la circolare inversa era denominata 13 rosso."}
{"id": "393547", "revid": "195", "url": "https://it.wikipedia.org/wiki?curid=393547", "title": "GhostScript", "text": ""}
{"id": "393549", "revid": "15011", "url": "https://it.wikipedia.org/wiki?curid=393549", "title": "Province della Russia", "text": ""}
{"id": "393550", "revid": "125423797", "url": "https://it.wikipedia.org/wiki?curid=393550", "title": "Balletti verdi", "text": "Balletti verdi \u00e8 il nome con cui fu battezzato uno tra i pi\u00f9 grandi scandali legati agli ambienti frequentati da omosessuali nella storia italiana. La definizione deriva dalla congiunzione dei termini \"balletti\", con il quale si indicavano gli scandali di natura sessuale, e \"verdi\", perch\u00e9 il verde era il colore associato agli omosessuali, in quanto era il colore del garofano all'occhiello dello scrittore irlandese Oscar Wilde, a sua volta travolto da uno scandalo legato alla sua omosessualit\u00e0 nell'Inghilterra vittoriana.\nLa stessa definizione fu ripresa per uno scandalo dai contorni similari collocato alla fine dello stesso decennio, gli anni sessanta del XX secolo, a Reggio Emilia.\nStoria.\nIl 5 ottobre 1960 un breve trafiletto sul \"Giornale di Brescia\" (e alcune righe su \"l'Unit\u00e0\") inform\u00f2 dell'apertura di una vasta inchiesta negli 'ambienti omosessuali':\nAl centro dell'inchiesta alcune feste in una cascina del Comune di Castel Mella dove, secondo le indagini, gli omosessuali si sarebbero incontrati per convegni a sfondo sessuale.I cinquantaquattro inquisiti iniziali diventarono in pochi giorni circa duecento, e la variet\u00e0 delle classi sociali colpite, i nomi noti e la curiosit\u00e0 morbosa fecero dello scandalo un evento nazionale, ampiamente dibattuto su quotidiani e settimanali.\nNell'inchiesta vennero coinvolti da un testimone, un giovane che faceva il cameriere presso dei principi romani, personaggi celebri come Mike Bongiorno, Dario Fo, Franca Rame, Gino Bramieri, che vennero interrogati dagli inquirenti. Questo port\u00f2 la stampa nazionale a interessarsi del caso. Il clamore mediatico fu notevole e seguirono querele da parte di personaggi del mondo dello spettacolo dei quali venne ipotizzata la partecipazione agli incontri; venne avanzata anche l'ipotesi di un traffico internazionale di giovani dalla Svizzera. Presto per\u00f2 tutto si rivel\u00f2 infondato e fu chiaro il carattere di montatura dell'intera vicenda, creata probabilmente da ambienti dell'estremismo di destra in vista delle elezioni per il Comune di Brescia. \nA Brescia infuriava, nel contempo, il dibattito politico: decisamente aspro fu il confronto tra la stampa comunista, che guardava all'omosessualit\u00e0 come vizio borghese e attaccava i cattolici ipotizzando che anche sacerdoti fossero implicati nella vicenda, e quella cattolica; relativamente al supposto coinvolgimento di sacerdoti, la portata della vicenda spinse il vescovo di Brescia a intervenire con uno scritto sul quotidiano locale per smentire, arrivando a dichiarare che \u00ab \"E se qualche volta, assai rara, qualche sacerdote abbia potuto in qualche modo venir meno al suo dovere, pensiamo che anche essi sono uomini e possono mancare, e che questi fatti hanno avuto le loro sanzioni\" \u00bb. La destra, invece, colse l'occasione per rivendicare a gran voce una moralizzazione dei costumi.\nIn Parlamento venne inoltre presentata dall'on. Bruno Romano (PSDI) una proposta di legge tesa a render reato l'omosessualit\u00e0, col pretesto di proteggere i minorenni dalla corruzione. La proposta si aggiungeva a una, analoga, gi\u00e0 presentata dall'MSI. Nessuna delle proposte citate, tuttavia, arriv\u00f2 mai alla discussione.\nFu il periodico \"Le Ore\" a dare allo scandalo il nome di \u201cballetti verdi\u201d, \u201cballetti\u201d essendo chiamati tutti gli scandali a sfondo sessuale (a partire dal caso omologo, ma eterosessuale, dei \u201cballetti rosa\u201d francesi, e dall'analogo scandalo dei \"ballets bleu\") che vedessero coinvolti giovani, mentre il verde era considerato il colore degli omosessuali (verde era infatti il garofano portato all'occhiello da Oscar Wilde). Il caso provoc\u00f2 inoltre la moltiplicazione di annunci falsi circa la scoperta di inesistenti \u201cballetti verdi\u201d in decine di citt\u00e0 italiane.\nL'inchiesta.\nL'indagine fu condotta dal giudice istruttore Giovanni Arcai, colui che indirizz\u00f2 verso la pista neofascista, dal pubblico ministero Enzo Giannini, futuro sostituto procuratore generale di Brescia e dal brigadiere Arrigo Varano, e si trascin\u00f2 a lungo tra colpi di scena, notizie bomba tanto clamorose quanto false (spaccio di droga nei balletti, tratta internazionale di ragazzi tra Italia e Svizzera, vendita di fotografie pornografiche), rinvii a giudizio, nuovi arresti, scagionamenti e interrogatori a personaggi celebri come, ad esempio, quello a Gi\u00f2 Stajano, che fu inquisito semplicemente perch\u00e9 era uno dei pochissimi omosessuali dichiarati dell'epoca (fece poi coming out come donna transessuale negli anni '80).\nIl processo.\nIl 29 gennaio 1964 il caso si concluse e quasi nessuno degli inquisiti fu effettivamente processato. Dei sedici imputati rimasti, quindici furono assolti oppure chiamati a fruire dell'amnistia. Un solo colpevole avrebbe dovuto scontare una pena a quattro anni per favoreggiamento della prostituzione, il proprietario della cascina di Castel Mella ove avvennero gli incontri. Quella dei \"balletti verdi\" si rivel\u00f2 infine una grande e isterica montatura, come riconobbe la stessa stampa. Il \"Giornale di Brescia\" arriv\u00f2 infatti a titolare, in data 31 gennaio 1964: \u00ab \"Finalmente ridimensionata la montatura dei balletti verdi\". \u00bb"}
{"id": "393557", "revid": "180559", "url": "https://it.wikipedia.org/wiki?curid=393557", "title": "Cimitero monumentale ebraico di Firenze", "text": "Il cimitero monumentale ebraico a Firenze sorge sull'attuale viale Ariosto, appena fuori dalle antiche mura rinascimentali, in quanto non era consentito seppellire gli ebrei nella citt\u00e0. \u00c8 aperto una volta al mese, l'ultima domenica, con due visite guidate di mattina.\nStoria.\nIl cimitero fu costruito nel 1777 fuori dalla porta San Frediano e rest\u00f2 in funzione fino al 1870, quando ne fu aperto uno nuovo in via di Caciolle, nella zona di Rifredi.\nIl luogo riveste interesse storico e artistico per le tombe (le pi\u00f9 antiche risalgono al Settecento), ed \u00e8 circondato da abitazioni a pi\u00f9 piani che ne impoveriscono un po' il fascino decadente e romantico. La parte a sinistra dell'entrata venne espropriata dal Comune per erigervi un dispensario, oggi asilo: vi si trovavano tombe settecentesche, che in quell'occasione vennero smontate e ricomposte alla bell'e meglio nella zona vicino all'ingresso, con alcune iscrizioni montate al contrario. Come si pu\u00f2 notare, nessuna tomba reca l'immagine del defunto, secondo l'usanza ebraica.\nCappelle monumentali.\nLa cultura ebraica, conformemente al rigido insegnamento biblico, non apprezza l'idea di sfarzo e ricchezza, per cui le tombe monumentali sono di solito molto rare. In questo cimitero ne esistono solo tre, allineate lungo il viale centrale coi cipressi e risalenti al periodo dopo l'unit\u00e0 d'Italia, quando il Regno era stato scomunicato da papa Pio IX e le minoranze religiose poterono godere di un clima tollerante.\nLa prima, della famiglia Levi, ha una forma piramidale che ricorda le tombe egizie, con riferimenti alla tradizione simbolica dell'illuminismo francese: il triangolo visto come figura perfetta che sottintende la perfezione. La piramide \u00e8 posta su un alto basamento, realizzata in blocchi squadrati di pietra e illuminata all'interno da un piccolo occhio sul lato meridionale, oltre che dal portale d'ingresso. Quest'ultimo \u00e8 coronato da un frontone triangolare e dallo stemma di famiglia. Nella cella sono ancora visibili corone seccate di fiori e foglie, probabilmente rimasti l\u00ec dal rito funebre originario.\nLa seconda cappella, posta accanto alla piramide, \u00e8 pi\u00f9 piccola e pure ispirata allo stile neoegizio. Appartenente alla famiglia Servadio, fu eseguita intorno al 1875. Ha colonne a fascio ed all'interno il simbolo scolpito del sole alato; sul sarcofago sottostante \u00e8 scolpita una corona. Lo stemma si trova sul basamento. Oggi l'esterno della cappella \u00e8 in larga parte nascosto dalla vegetazione.\nLa terza cappella, della famiglia Franchetti, \u00e8 stata probabilmente progettata dall'architetto Marco Treves autore anche della sinagoga di Firenze e della risistemazione del piccolo edificio all'ingresso. Si tratta di un'edicola coperta da volta a botte, con embrici a squama di pesce all'esterno. Le pareti sono aperte e scandite da pilastri, con cornicione che gira all'esterno e un frontone arcuato, il tutto decorato finemente.\nAltre tombe.\nMolte sono le tipologie e le dimensioni delle tombe, da quelle a sarcofago a quelle a cippo, dalle semplici lapidi alle colonne spezzate. I sarcofagi pi\u00f9 elaborati sono sollevati da zampe leonine e sorretti da altre strutture, con drappi con frange scolpite, corone ghirlande, ecc., oppure lineari, privi di decorazioni.\nSpiccano due sepolture a tempietto con colonne, che ricordano le opere un po' retoriche dell'Ottocento, come le scenografie teatrali. Una risale al 1846 e fu scolpita da Aronne Sanguinetti per Chiara Rafael: presenta colonne doriche, frontoni e acroteri.\nGeneralmente gli epitaffi sono scritti in ebraico e in italiano."}
{"id": "393558", "revid": "122880", "url": "https://it.wikipedia.org/wiki?curid=393558", "title": "Palazzo Bo", "text": ""}
{"id": "393560", "revid": "118944043", "url": "https://it.wikipedia.org/wiki?curid=393560", "title": "Geri Spini", "text": "Geri \u00e8 personaggio di una novella nel \"Decameron\" (VI giornata, seconda novella, protagonista Cisti fornaio) di Giovanni Boccaccio (dove figura come Geri Spina) , ed \u00e8 menzionato dallo storico Dino Compagni che, nella \"Cronica\", lo descrive come un empio.\nEra figlio di Mannetto Spini, famiglia appartenente alla fazione dei guelfi neri, della quale fu capo intorno al 1300. Inoltre Geri Spina \u00e8 conosciuto come \"mercatante\" al servizio di papa Bonifacio VIII. Nel 1325 fu firmatario di un lodo arbitrale che riguardava i fratelli Simone e Ugo dei conti Guidi di Battifolle. Nel 1332 risulta gi\u00e0 morto. Si ritiene che fosse un uomo con una certa sensibilit\u00e0 culturale, visto che Bartolomeo da San Concordio gli dedic\u00f2 i suoi Ammaestramenti degli Antichi. "}
{"id": "393563", "revid": "701660", "url": "https://it.wikipedia.org/wiki?curid=393563", "title": "Palazzo del Bo", "text": "\"Il Bo\", comunemente \"Palazzo del Bo\" ed oggi arbitrariamente anche Palazzo Bo (pronuncia: B\u00f2), \u00e8 la storica sede dell'Universit\u00e0 degli Studi di Padova dal 1493. Tuttora \u00e8 sede del Rettorato e della Scuola di Giurisprudenza. \u00c8 inoltre la sede del Teatro Anatomico pi\u00f9 antico del mondo.\nDal 2016 \u00e8 possibile visitare le sale di rappresentanza e il Rettorato attraverso Google Street View. Nonostante il Palazzo sia tuttora sede attiva dell'Universit\u00e0 \u00e8 possibile visitarlo tutti i giorni attraverso dei tour guidati.\nStoria.\nL'Universit\u00e0 degli Studi di Padova fu fondata da un esodo di docenti e studenti provenienti dallo Studio di Bologna nel 1222. Quando l'Universit\u00e0 si stabil\u00ec nell'attuale sede del Bo era ormai passato molto tempo dalla sua fondazione e, oramai, tutte le sue strutture erano profondamente mutate da quelle iniziali. Era oramai resa illustre dal valore dei propri scolari e dei suoi insegnanti, inoltre poteva materialmente considerarsi una delle maggiori universit\u00e0 europee, e la pi\u00f9 frequentata da studenti stranieri tra le universit\u00e0 della penisola italiana. Come tanti altri complessi che hanno avuto una lunga vita storica, anche quella del Bo si presenta con una genesi alquanto complessa e con vicende che, nel corso dei secoli, hanno contribuito a modificarne la fisionomia. Pertanto un'analisi storica delle varie componenti del Palazzo, a partire dal definito nucleo cinquecentesco, per poi arrivare fino alle aggiunte, imponenti, avvenute durante il ventennio fascista implica la comprensione delle vicende che nei secoli hanno scandito la vita cittadina e universitaria.\nTra l'attuale via Cesare Battisti (gi\u00e0 via delle Beccarie) e via VIII Febbraio (gi\u00e0 via S. Martino), nell'area che oggi corrisponde alla parte pi\u00f9 antica e monumentale del Bo sorgevano tre case, di propriet\u00e0 della nobile Famiglia dei Papafava, una di queste era detta la Ca' Bianca (\"domus alba a turri)\", proprio in un documento del 1493 si fa riferimento ad una \"domus alba\". Pertanto si ritiene che questi tre edifici costituiscano il nucleo pi\u00f9 antico del Palazzo, che dunque pu\u00f2 essere fatto risalire al 1493. Questo nucleo di edifici era poi passato sotto la propriet\u00e0 di un macellaio quando questi, avendo fornito delle derrate di carne durante l'assedio della citt\u00e0, li aveva ricevuti in dono nel 1405 da Francesco I da Carrara, signore di Padova. \nIl macellaio vi aveva aperto una locanda (\"Hospitium Bovis\") che aveva come insegna un bucranio, ancora oggi simbolo dell'Universit\u00e0 di Padova. L'appellativo \"Bo\", nato deriva proprio dal nome della locanda facente parte del suo nucleo pi\u00f9 antico, e ancora oggi, emblematicamente, il simbolo dell'universit\u00e0 pertanto rimane il bucranio. Non solo il complesso edilizio si definiva \"Bo\", ma anche la vicina contrada.\nL'Universit\u00e0 nel 1493 acquist\u00f2 l\"'hospitium bovis,\" tuttavia prima che questo divenisse agibile dovettero passare ancora alcuni anni, infatti, solo nel 1501 si avr\u00e0 la sua inaugurazione solenne. Tuttavia, questi primi lavori (1493-1501) di adattamento furono solamente il primo passo di una radicale trasformazione che si concret\u00f2 alcuni decenni dopo. L'Universit\u00e0 non doveva pi\u00f9 essere la sede provvisoria e tumultuosa di una popolazione studentesca precaria e soggetta a continue mutazioni, bens\u00ec un'istituzione non meno necessaria delle altre che regolavano la vita quotidiana. \nIl corpo attorno al quale il Palazzo si sviluppa \u00e8 il celebre Cortile Antico, un loggiato a doppio ordine di colonne che si sviluppa su due piani: proprio in quell'occasione assume la forma che oggi conosciamo. Sulla struttura, molto semplice, del doppio loggiato si aprivano (e tuttora, in parte, si aprono) le aule nelle quali si impartivano le lezioni, la pianta \u00e8 quella di un chiostro monastico: sottointendendo un antico collegamento tra le universit\u00e0, luoghi di cultura, e i conventi, luoghi anch'essi di studio e meditazione. Questo radicale intervento architettonico \u00e8 attribuito (anche se non vi sono fonti che lo testimonino esplicitamente) all'architetto Andrea Moroni, il quale in quegli anni era molto attivo in citt\u00e0 (sar\u00e0 infatti lui a progettare ed edificare il \"Palazzo Comunale\", ancora attualmente in uso). Il Cortile Antico \u00e8 interamente ornato da numerosi stemmi, l\u00ec collocati fino alla fine del Seicento per rappresentare le famiglie degli studenti e coloro che occupavano cariche accademiche all'interno dell\"'Universitas Patavina\". Nel 2013 si sono conclusi gli interventi di restauro nella parte pi\u00f9 pittoresca del Palazzo, il celebre \"Cortile Antico\"; l'opera ha previsto la conservazione della fabbrica e il restauro di tutti gli ornamenti decorativi con la rimozione di interventi recenti non pertinenti. Si \u00e8 dato vita al consolidamento strutturale di lesioni della muratura, il rinforzo delle volte lesionate e la completa revisione delle coperture con rifacimento delle strutture portanti in cattivo stato di manutenzione. \u00c8 stato eseguito il restauro di tutti gli elementi lapidei, degli intonaci storici decorati di pareti, dell'importante collezione di stemmi araldici, edicole e busti celebrativi. Infine l'intervento ha visto la pulizia della pavimentazione del cortile e del colonnato in trachite, che con il passare dei secoli avevano perso l'originale colorito.\nNel vano di accesso alla scalinata meridionale, attraverso la quale si sale al loggiato superiore, \u00e8 posta la statua di Elena Lucrezia Cornaro, laureata nel 1678 presso l'Universit\u00e0 degli Studi di Padova, e soprattutto prima donna al mondo a conseguire una laurea (in filosofia). La statua \u00e8 opera di Bernardo Tabacco, scultore bassanese del Settecento, parte di un monumento grandioso che il padre della Cornaro (nobile veneziana di antica stirpe) le aveva fatto erigere nella Basilica di Sant'Antonio tra il 1684 e il 1689, trasferita nel Palazzo nel 1773, come recita la lapide al basamento della statua stessa.\nIn merito alla denominazione dell'edificio, per secoli lo si \u00e8 identificato come Studio o Scuole del Bo o semplicemente come Bo. Il termine Palazzo Bo \u00e8 stato coniato recentemente sebbene non abbia nessuna attinenza con la storia e i trascorsi dell'edificio.\nStemmi.\nUno degli aspetti caratteristici del Palazzo, che colpisce immediatamente il visitatore \u00e8 l'incredibile numero di stemmi, dipinti e in rilievo che decorano non solo l'atrio e i loggiati, ma anche molte sale e altri vani a cominciare dall'Aula Magna (v. \"infra\")\".\" Il numero dei blasoni, considerati sia quelli dipinti che quelli in rilievo raggiungono il numero di circa 3.000. Proprio la degenerazione di questa usanza indusse il Governo Veneto nel 1688 a vietare la collocazione di nuovi stemmi, visto che per dare spazio ai nuovi (di dimensioni mastodontiche) occorreva distruggere gli antichi, con la perdita delle testimonianze che ad essi erano legate. Un'attenta e accurata opera di riordino di tutti gli stemmi venne eseguita da Antonio Brillo.\nInizialmente gli stemmi venivano dipinti, l\"'universitas artistarum\" commission\u00f2 prima a Francesco Falzapato e poi a Dario Varotari (nel 1581) il compito di dipingere gli stemmi dei Rettori e dei Consiglieri. Nel 1590 fu stabilito che gli stemmi dovevano essere costruiti in pietra, anche se l'usanza di dipingerli si mantenne.\nL'accenno agli stemmi non rileva solamente sotto l'aspetto artistico, bens\u00ec porta ad una riflessione su una fondamentale componente universitaria: gli studenti. Infatti, a tal proposito si ha notizia che a cominciare da epoche molto lontane tutti gli studenti che volevano frequentare l'Universit\u00e0 di Padova, esclusi i monaci (qualora non fossero vescovi, abati o priori) dovevano iscriversi nel registro delle matricole (amministrato dal \"bidellus\") e al contempo dovevano giurare di obbedire ai Rettori (erano dispensati dal giuramento gli studenti che fossero figli o fratelli di Re). Gli studenti erano divisi per nazioni, il cui numero \u00e8 variato durante le epoche, ogni nazione eleggeva il proprio Consigliere. Proprio gli stemmi dunque rappresentano oltre i Rettori e i Consiglieri anche gli studenti provenienti dalle varie \"nationes\", e, ovviamente, anche i \"professores\" (che in epoca medioevale, come i Rettori, erano scelti dagli Studenti).\nPalazzo.\nA partire dal 1932, attraverso la demolizione degli ultimi edifici circostanti, fu costruita la nuova ala del Palazzo, che si articola intorno al \"Cortile Nuovo\" detto anche \"Cortile Littorio\". Questi imponenti lavori di ampliamento e ristrutturazione del Palazzo furono eseguiti sotto il Rettorato di Carlo Anti ed eseguiti da Gio Ponti e numerosi artisti del novecento che contribuirono con sculture e affreschi a decorare la nuova ala dove si trovano gli appartamenti accademici e il Rettorato. L'allora rettore Carlo Anti, grazie anche ai cospicui finanziamenti del governo, diede un impulso di rinnovamento all'Universit\u00e0, facendo porre in altrettante sedi staccate ben cinque istituti scientifici (due istituti della Facolt\u00e0 di Medicina e tre di Ingegneria) e facendo edificare in Via Marzolo la Casa dello Studente, che fu inaugurata nel 1934. Questi interventi hanno conferito al complesso il volto attuale, essi costituiscono una dimostrazione, nonostante alcune dolorose demolizioni, di recupero funzionale di un complesso storico. Un problema centrale per Carlo Anti, uomo dotato di una grande sensibilit\u00e0 storico-artistica, era che questa secolare architettura fosse conservata con la dignit\u00e0 e col rispetto cui aveva diritto, ma che allo stesso tempo non fosse un museo, ma qualcosa di ben pi\u00f9 vivo, pur con il suo carico di reperti e di storia. Egli era un professore di archeologia, e forse proprio per questo era a conoscenza della mortificazione che un museo pu\u00f2 facilmente generare. Sistemando il Bo egli dimostr\u00f2 il suo rispetto per la storia, cercando al contempo di illuminarlo e renderlo funzionale alla vita universitaria.\nGalleria del Rettorato e Cortile Nuovo.\nDalla Galleria del Rettorato inizia la visita all'appartamento accademico. La decorazione a fresco (come da immagine) con le raffigurazioni delle citt\u00e0 all'epoca sotto il dominio veneto, o culturalmente legate all'Universit\u00e0 di Padova, \u00e8 stata eseguita da Piero Fornasetti (nel periodo tra il 1942-1943) sotto la supervisione di Gio Ponti. Nel 1956 Fulvio Pendini ha completato la decorazione dell'ambiente aggiungendovi, sui pilastri centrali, le immagini degli studenti di Padova divenuti Santi o Beati o che salirono ai pi\u00f9 alti fastigi della carriera ecclesiastica. Infatti basti ricordare che tra gli studenti, oltre a numerosissimi cardinali e vescovi, tre furono anche papi: Benedetto XI, Eugenio IV e Sisto IV (che non a caso concesse con una bolla di adoperare i cadaveri per le lezioni di anatomia, che portarono all'edificazione, sempre dentro Palazzo Bo, del Teatro Anatomico). La Galleria serve di collegamento tra la parte nuova e antica del Bo.Alla Galleria si accede attraverso un monumentale scalone situato nell'atrio dell'entrata principale del Palazzo. L'accesso \u00e8 possibile da via VIII Febbraio, attraverso un monumentale portone in bronzo, eseguito nel 1922 col bronzo dei cannoni catturati durante la Prima Guerra mondiale e con il nome degli studenti caduti in quel conflitto, ci si trova, infatti, appena entrati in un atrio definito \"atrio degli eroi\", da qui si accede allo scalone che porta al Rettorato. Ai piedi della scala troviamo una statua di Arturo Martini raffigurante Palinuro, in memoria di Primo Visentin, capo della brigata partigiana Martiri del Grappa, per ricordarne la morte eroica. Lo scalone \u00e8 stato decorato e affrescato da Gio Ponti e Fulvio Pendini, la scala \u00e8 detta \"La Scala del Sapere\". Questo perch\u00e9 vi sono rappresentati il nascere dell'umanit\u00e0 e del sapere e lo sviluppo delle scienze attraverso cui sale lo studente sotto la guida del maestro finch\u00e9, divenuto vecchio, mormora il motto cinquecentesco \"anchora imparo\". Le sagome hanno la caratteristica sagoma \"novecentistica\" di Gio Ponti.\nIl Cortile Nuovo, opera dell'architetto veronese Ettore Fagiuoli, \u00e8 costruito in pietra d'Orsera e svolge un ruolo funzionale, risolvendo il problema di collegamento tra le varie strutture che hanno determinato il complesso del Bo in epoca pi\u00f9 recente. La struttura pensile che delimita il Cortile Nuovo (perfettamente visibile nella fotografia soprastante) e che racchiude la \"Sala del Collegio Accademico\", incornicia un grande altorilievo in travertino di Attilio Selva, realizzato nel 1939, che esalta lo spirito volontaristico della goliardia padovana (riferimento ai tumulti del 1848) e che riflette i caratteri apologetici del nazionalismo fascista. Date queste caratteristiche architettoniche \u00e8 agevole capire perch\u00e9 il cortile \u00e8 altres\u00ec chiamato \"Cortile Littorio\". Sul cortile si affacciano l'Aula degli Studenti e l'Aula delle Studentesse, luogo di ritrovo degli studenti, entrambe le sale sono interamente affrescate. Nella parte in fondo al cortile giganteggia l'altorilievo della \"Minerva-Vittoria\", opera di Paolo Boldrin (1942) e, sul lato meridionale, \u00e8 stata ricomposta la prima porta monumentale dell'Universit\u00e0 che prospettava sull'attuale via Cesare Battisti.\nAula Magna e ambienti circostanti.\nQui aveva avuto inizialmente la sua sede la Scuola Grande dei Legisti che era poi stata declassata in aula da disegno. L'attuale Aula Magna nasce dalla trasformazione di quest'ultima operata nel 1854-1856 ed essa \u00e8 pure il risultato dell'intervento operato nel 1942 da Gio Ponti, che ha riguardato principalmente la parete sud, quella dove si legge il motto dell'Universit\u00e0 \"UNIVERSA UNIVERSIS PATAVINA LIBERTAS\", i sedili per il corpo accademico ai lati e il riordino dei numerosissimi stemmi che costellano l'Aula. \nDurante i restauri ottocenteschi venne innalzato di circa cinque metri il soffitto, affrescato per l'occasione dal Carlini nel 1854 il che alter\u00f2 non poco le misure dell'Aula sottolineando in essa taluni aspetti scenografici, nonostante i vari rimaneggiamenti tutt'oggi l'Aula Magna presenta un aspetto capace di esprimere l'antico significato e l'originaria imponenza. La semplicit\u00e0 cinquecentesca delle sue strutture, la sua ampiezza, l'austerit\u00e0 avallata dall'altezza del soffitto trasmettono un forte sentimento di solennit\u00e0, adeguato alle funzioni del luogo.\nPrima di accedere all'Aula Magna si passa per un'anticamera detta \"La Sala dei Quaranta\". La Sala prende il nome dalle immagini di quaranta allievi famosi dell'Universit\u00e0, dipinti sulle pareti. Si tratta di quaranta rievocazioni emblematiche, non di veri ritratti, dipinti a tempera da Giacomo da Forno nel 1942. Il loro valore \u00e8 dunque solamente simbolico, e non iconografico, il ricordo di questi uomini illustri \u00e8 parte integrante della storia dell'Universit\u00e0, e non a caso hanno posto nella medesima sala che ospita la \"Cattedra di Galileo\". Tra questi quaranta allievi figurano ad esempio: William Harvey, Nicol\u00f2 da Cusa (\"Cusanus)\", Georg Wirs\u00fcng, Michel de l'H\u00f4spital, Niccol\u00f2 Copernico e numerosi altri. La sala \u00e8 dominata dalla presenza della Cattedra di Galileo, sovrastata da un suo ritratto, lo scienziato infatti sar\u00e0 docente dell'Universit\u00e0 dal 1592 al 1610. Recentemente la cattedra, composta di assi lignei, \u00e8 stata meticolosamente restaurata e l'analisi del legno ne ha confermato la sua antichit\u00e0 e originalit\u00e0.\nDalla parte meridionale dell'Aula Magna si accede ad un altro ambiente, una grande sala detta \"La Basilica\", che prende il nome dalla sua suddivisione spaziale ritmata dalle colonne. Precedentemente in questa sala si trovava il settecentesco laboratorio di fisica. Precedentemente avrebbe dovuto esserci la Biblioteca Universitaria, secondo il disegno di Girolamo Frigimelica, di cui restano due portali che fungono oggi da collegamento tra la Scuola di Giurisprudenza e la Basilica. La sala \u00e8 stata interamente affrescata tra il 1940-1942, sono raffigurate le gesta della giovent\u00f9 universitaria dal 1848 in poi. Le numerose colonne sono dipinte di rosso pompeiano, che \u00e8 il colore dell'Universit\u00e0 di Padova, e sottolinea il legame della sala, detta appunto Basilica, con una basilica di tipo romano. L'arredamento della sala \u00e8 opera dell'architetto Gio Ponti, come il resto degli ambienti accademici del Palazzo. Dalla Basilica si ha poi accesso alla Galleria del Rettorato e alla Sala del Senato Accademico.\nSale delle Facolt\u00e0.\nAll'interno del Bo, durante i vari lavori di adeguamento, ci si preoccup\u00f2 che tutte le Facolt\u00e0 conservassero all'interno del Palazzo almeno una loro sala di rappresentanza, dove si potessero svolgere alcune celebrazioni solenni, come ad esempio le cerimonie di laurea, che a tuttora, solamente per alcune Scuole (\"ex\" Facolt\u00e0), avvengono in queste Sale. Le Facolt\u00e0 rappresentate sono: Giurisprudenza, Medicina, Lettere e Scienze.\nDegna di particolare attenzione \u00e8 la Sala della Facolt\u00e0 di Medicina, si accede a questa sala dalla loggia superiore del Cortile Antico. La Sala conserva un soffitto medioevale, alle pareti sono appesi numerosi quadri di medici e anatomisti illustri a partire dal famosissimo anatomista Gian Battista Morgagni, gi\u00e0 professore presso l'Universit\u00e0 patavina. Risalente alla sistemazione avvenuta negli anni quaranta dello scorso secolo \u00e8 l'affresco che ricopre l'intera parete meridionale della sala ad opera di Achille Funi, che rappresenta degli studi di anatomie umane. Sempre all'interno della sala troviamo una teca che custodisce i crani di sette professori che lasciarono il loro corpo a disposizione della ricerca scientifica. La sala \u00e8, inoltre, arredata da due imponenti tavoli lignei a ferro di cavallo. Da una porticina sita all'interno della sala, sovrastata dalla scritta \"MORS UBI GAUDET SUCCURRERE VITAE\" e da alcuni dipinti, tra cui quello di Gerolamo Fabrici d'Acquapendente, si accede al Teatro Anatomico."}
{"id": "393564", "revid": "110157", "url": "https://it.wikipedia.org/wiki?curid=393564", "title": "Chiesa di Santa Maria al Pignone", "text": "La chiesa di Santa Maria al Pignone \u00e8 un luogo di culto cattolico di Firenze che si trova nell'omonima piazza, tra via Felice Cavallotti e via della Fonderia, e rappresenta oggi uno dei pochi spazi aggregativi dell'omonimo rione fiorentino del Pignone, posto a ovest di San Frediano nella zona di Oltrarno. La denominazione del sobborgo deriva da un'antica struttura muraria per l'attracco delle imbarcazioni che percorrevano l'Arno, detta appunto \"pigna\".\nStoria.\nLa localit\u00e0 \u00e8 ricordata sin dall'XI secolo, ma l'antica chiesa parrocchiale era Santa Maria in Verzaia, che si trovava subito fuori da porta San Frediano. Come quasi tutte le strutture fuori dalle mura fu distrutta nel 1529 dalle truppe imperiali che assediavano Firenze. Il titolo parrocchiale pass\u00f2 cos\u00ec a un'altra piccola chiesa, San Lorenzino. in borgo San Frediano, poi alla chiesa di San Giovanni Battista Decollato presso porta San Frediano.\nLa chiesa attuale risale agli anni 1786-1787 e fu eretta, su disegno dell'architetto Bernardo Fallani, su un terreno di propriet\u00e0 dei monaci di Monte Oliveto che venne scelto personalmente dal granduca Pietro Leopoldo. Il 30 novembre 1787 monsignor Antonio Martini, arcivescovo di Firenze, consacrava la nuova chiesa. Divenuta prepositura nel 1824, questa fu restaurata nel 1931 ed ebbe poi una ristrutturazione totale e nuovo decoro nel 1972, con la sistemazione del presbiterio.\nDescrizione.\nLa semplice facciata della chiesa \u00e8 a capanna e ricoperta con intonaco chiaro. Al centro, vi \u00e8 il portale e, in asse con questo, si trova il rosone strombato. La facciata termina con un frontone triangolare.\nL'interno ha mantenuto di settecentesco solo l'affresco sul soffitto con l\"Assunta\".\nL'altare \u00e8 decorato da una struttura policroma in vetrocemento (1972) progettata dal prof. Crivelli e realizzata dalla ditta Polloni; ai suoi lati, nelle pareti dell'abside, si aprono due grandi nicchie, ove trovano luogo le canne dell'organo.\nRecentemente la Soprintendenza ha concesso tre grandi tele seicentesche che sono andate ad affiancare nella decorazione delle pareti un dipinto di Ludovico Mazzanti gi\u00e0 posto \"in loco\" nel 1873. Partendo dalla parete destra e girando in senso antiorario si incontrano:\nAi lati dell'ingresso si trovano due pannelli lignei con sei piccole tele raffiguranti la \"Passione di Cristo\", opera di Piero Comparini del 1984.\nOratorio della Madonna del Rosario.\nAdiacente alla chiesa si trova l'oratorio della Madonna del Rosario, del 1793, come riporta un'iscrizione sulla facciata che reca anche il nome del committente, Vincenzo Boccini, di cui si vede anche lo stemma familiare. L'oratorio, a differenza della chiesa, non ha subito trasformazioni e mantiene l'aspetto settecentesco, con decorazioni a stucco, dipinti e busti. A fianco dell'altare si trovano i due monumenti funebri di Vincenzo Boccini e della moglie Margherita (m. 1802), con iscrizioni in latino.\nI dipinti non sono per\u00f2 quelli originali: i due tondi alle pareti sono a sinistra del pittore Crotti (\"Santa Rita da Cascia\", 1958) e a destra del pittore Zardo (\"San Giuseppe\", 1934)."}
{"id": "393565", "revid": "1305772", "url": "https://it.wikipedia.org/wiki?curid=393565", "title": "Cario", "text": ""}
{"id": "393566", "revid": "110157", "url": "https://it.wikipedia.org/wiki?curid=393566", "title": "Management Information Base", "text": "Un management information base (detto anche MIB) \u00e8 un tipo di database per la gestione di dispositivi nelle reti di comunicazione. Un MIB comprende una collezione di oggetti in un database (virtuale) usato per gestire le entit\u00e0 (ad esempio router e switch) facenti parte di una rete. Gli oggetti di un MIB vengono definiti utilizzando un sottoinsieme della notazione Abstract Syntax Notation One (ASN.1) chiamato \"Structure of Management Information Version 2 (SMIv2)\" (RFC 2578). Il software che ne effettua il parsing viene chiamato \"compilatore MIB\". Il database \u00e8 di tipo gerarchico (ovvero strutturato ad albero) ed ogni entry viene indirizzata attraverso un identificatore di oggetto \"(object identifier\").\nDescrizione.\nIn diversi documenti RFC si discute di MIB, fra gli altri l'RFC 1155, \"Structure and Identification of Management Information for TCP/IP based internets\", ed i compagni RFC 1213, \"Management Information Base for Network Management of TCP/IP-based internets\", e l'RFC 1157, \"A Simple Network Management Protocol\".\nL'SNMP, un protocollo di comunicazione utilizzato tra centri di gestione e managed objects, (come ad esempio router, gateway e switch) fa uso dei MIB: i componenti controllati da una console di gestione generalmente richiedono l'utilizzo di un cosiddetto SNMP agent, un modulo software capace di comunicare con l'SNMP manager.\nSNMP usa uno specifico set di comandi. Un MIB pu\u00f2 contenere informazioni sia su questi comandi che sugli oggetti ai quali ci si riferisce tramite delle interrogazioni (entit\u00e0 controllare o sorgenti potenziali di informazioni sullo stato di un sistema) insieme con modi per il tuning della rete di trasporto in base alle specifiche necessit\u00e0.\nEsempi di oggetti MIB includono:\nL'RFC 1213 definisce queste regole: se un ambiente non usa la atTable (come nel caso di unit\u00e0 DDN-X.25) allora la atTable rimane semplicemente vuota. L'oggetto tabella include, ovviamente, definizioni sulle entry della tabella, atEntry, ed informazioni sull'interfaccia (\"if\") per ogni atEntry, ecc.\nI MIB sono aggiornati periodicamente per aggiungervi nuove funzionalit\u00e0, rimuovere ambiguit\u00e0 e correggere difetti. Tali cambiamenti sono operati in modo conforme alla sezione 10 dell'RFC 2578. Un esempio di MIB aggiornato varie volte \u00e8 l'insieme degli oggetti originariamente definiti nell'RFC 1213 \"MIB-II\". Questo MIB \u00e8 in stato suddiviso in varie parti e viene definito anche nei seguenti documenti: RFC 2011 \"SNMPv2 Management Information Base for the Internet Protocol using SMIv2\", RFC 4022 \"Management Information Base for the Transmission Control Protocol (TCP)\", RFC 4113 \"Management Information Base for the User Datagram Protocol (UDP)\", RFC 2863 \"The Interfaces Group MIB\" e l'RFC 3418 \"Management Information Base (MIB) for the Simple Network Management Protocol (SNMP)\"."}
{"id": "393567", "revid": "1341291", "url": "https://it.wikipedia.org/wiki?curid=393567", "title": "Freccia Vallone 2006", "text": "La Freccia Vallone 2006, settantesima edizione della corsa e valevole come prova del circuito UCI ProTour 2006, si svolse il 19 aprile 2006 su un percorso di 202,5 km da Charleroi al muro di Huy, venne vinta dallo spagnolo Alejandro Valverde con il tempo di 4h42'45\", alla media di 42,865\u00a0km/h.\nAl traguardo di Huy 155 ciclisti conclusero la gara."}
{"id": "393568", "revid": "1543377", "url": "https://it.wikipedia.org/wiki?curid=393568", "title": "Protoceratops", "text": "Protoceratops (il cui nome significa \"prima faccia cornuta\") \u00e8 un genere estinto di dinosauro ceratopso protoceratopside vissuto nel Cretaceo superiore, circa 83,5-70,6 milioni di anni fa (Campaniano), in quella che oggi \u00e8 la Formazione Djadochta, in Mongolia. Il genere contiene due specie: la specie tipo \"P. andrewsi\" e \"P. hellenikorhinus\", distinte tra di loro per le dimensioni. Si tratta di un animale delle dimensioni di una pecora, con una lunghezza di circa 1,8 metri (5,9 piedi). Fa parte della famiglia Protoceratopsidae, un gruppo di dinosauri cornuti primitivi. A differenza dei ceratopisi pi\u00f9 evoluti, tuttavia, era una creatura molto pi\u00f9 piccola e sprovvista di corna ben sviluppate, che conservava ancora alcuni tratti basali poi scomparsi nei generi pi\u00f9 evoluti.\n\"Protoceratops\" possedeva un grande collare osseo che copriva il collo, che, probabilmente, veniva usato come struttura espositiva per impressionare gli altri membri della propria specie. Altre ipotesi sulla sua funzione includono la protezione del collo e l'ancoraggio dei muscoli della mascella, ma la fragilit\u00e0 del collare e la scarsa leva offerta dai possibili siti di attacco rendono queste ipotesi poco plausibili. Descritto da Walter W. Granger e WK Gregory nel 1923, \"Protoceratops\", inizialmente, era ritenuto un antenato dei ceratopsi nordamericani.\nNegli anni '20, Roy Chapman Andrews scopr\u00ec delle uova fossili in Mongolia che furono inizialmente interpretate come appartenenti a \"Protoceratops\", ma che si rivelarono essere quelle di \"Oviraptor\".\nDescrizione.\n\"Protoceratops\" era un dinosauro quadrupede dotato, come tutti i ceratopsi, di un vistoso collare osseo nella parte posteriore del cranio che copriva il collo. Il collare presentava due grandi aperture o fenestre parietali, mentre gli zigomi presentavano larghe e sporgenti ossa giugali. Le dimensioni e la forma del collare variavano da individuo ad individuo; alcuni esemplari avevano un collare corto e compatto, mentre altri avevano collare lungo quasi la met\u00e0 del cranio. Il collare era costituito principalmente dall'osso parietale e parzialmente dallo squamosale. Alcuni ricercatori, tra cui Peter Dodson, spiegano le diverse dimensioni e le varie forme di queste strutture con il dimorfismo sessuale, nonch\u00e9 l'et\u00e0 dell'individuo, al momento della morte.\n\"Protoceratops\" era un dinosauro relativamente piccolo che poteva raggiungere una lunghezza di circa 1,8 metri (5,9 piedi), e un'altezza di 0,6 metri (2 piedi) al garrese. Un esemplare adulto poteva raggiungere un peso di circa 82,7 chilogrammi (182 libbre). Si stima che gli esemplari pi piccoli pesassero circa 23,7 chilogrammi (52 libbre).[6] Il gran numero di esemplari ritrovati in singoli siti suggeriscono che i \"Protoceratops\" vivessero in gruppo.\nIl grande cranio del \"Protoceratops\" alloggiava grandi muscoli mascellari capaci di assestare potenti morsi. La bocca dell'animale era piena di dozzine di denti, adatte per masticare una vegetazione dura. Il cranio consisteva in un massiccio becco frontale e quattro paia di fenestre (aperture del cranio). Il muso era molto pi\u00f9 corto e tozzo rispetto ai generi pi\u00f9 evoluti. Le prime aperture, la narici, era considerevolmente pi\u00f9 piccole delle narici presenti nei generi pi\u00f9 evoluti. Questi animali avevano grandi orbite, che misuravano circa 50 millimetri di diametro. Dietro le orbite erano posizionate delle fenestre leggermente pi\u00f9 piccole, note come \"fenestre infratemporali\".\nClassificazione.\n\"Protoceratops\" fu il primo protoceratopside ad essere descritto e nominato, pertanto diede il nome alla famiglia Protoceratopsidae, un gruppo di dinosauri erbivori pi\u00f9 evoluti dagli Psittacosauridae, ma meno evoluti dai Ceratopsidae. Il gruppo \u00e8 caratterizzato per le sue somiglianze con i Ceratopsidae, anche se presentano proporzioni degli arti pi\u00f9 adatte ad uno stile di vita cursorio, collari generalmente pi\u00f9 piccoli e assenza di grandi corna.\nNel 1998, Paul Sereno defin\u00ec Protoceratopsidae come il clade basato sul ramo che include \"tutti i coronosauri pi\u00f9 vicini a \"Protoceratops\" che a \"Triceratops\"\". Alcuni studi inserirono \"Bagaceratops\", \"Breviceratops\", \"Graciliceratops\", \"Lamaceratops\", \"Magnirostris\", \"Platyceratops\" e \"Serendipaceratops\" all'interno di Protoceratopsidae, ma nel 2006 Makovicky e Norell pubblicarono una nuova filogenesi che rimosse diversi generi da Protoceratopsidae; tuttavia, esistono molte altre analisi filogenetiche che danno risultati diversi. \"Bainoceratops\" potrebbe essere un sinonimo di \"Protoceratops\".\nIl seguente cladogramma fa riferimento ad un'analisi di Yiming He, Peter J. Makovicky, Kebai Wang, Shuqing Chen, Corwin Sullivan, Fenglu Han, Xing XuMichael J. Ryan, David C. Evans, Philip J. Currie, Caleb M. Brown &amp; Don Brinkman (2015):\nScoperta e specie.\nIl fotografo James Blaine Shackelford scopr\u00ec il primo esemplare di \"Protoceratops\" nel deserto del Gobi, (Gansu, Mongolia interna), durante una spedizione americana del 1922, in cerca di antenati umani. Durante la spedizione non venne rinvenuto nessun resto umano, ma la spedizione, guidata da Roy Chapman Andrews, fu estremamente fruttuosa riportando alla luce numerosi esemplari del genere \"Protoceratops\", insieme a resti fossili dei teropodi \"Velociraptor\" e \"Oviraptor\", ed il ceratopo \"Psittacosaurus\".\nWalter Granger e W.K. Gregory descrissero formalmente la specie tipo, \"P. andrewsi\", nel 1923. Il nome specifico, \"andrewsi\", rende omaggio al capo della spedizione in mongolia, Andrews. I fossili provengono dalla Formazione Djadochta e risalgono al Campaniano, del Cretaceo superiore, circa 75-71 milioni di anni fa. I ricercatori hanno immediatamente notato l'importanza degli esemplari di \"Protoceratops\" e il genere \u00e8 stato subito acclamato come il \"ricercato antenato del \"Triceratops\"\", sebbene oggi sappiamo che sia pi\u00f9 complicato di cos\u00ec. I fossili erano in un eccellente stato di conservazione, preservando persino gli anelli sclerotici (delicate ossa oculari) conservatisi in alcuni esemplari.\nNel 1971, vennero rinvenuti gli scheletri di un \"Velociraptor mongoliensis\" e di un \"Protoceratops andrewsi\", agganciati in una lotta mortale, in Mongolia. Questo eccezionale esemplare, denominato \"dinosauri combattenti\", potrebbe mostrare una vera e propria attivit\u00e0 di caccia, congelata nel tempo. Si ritiene che questi animali siano morti simultaneamente, mentre combattevano, quando furono sorpresi da una tempesta di sabbia o seppelliti quando una duna di sabbia collass\u00f2 su di essi. Il fossile mostra il \"Protoceratops\" mentre morde il braccio del \"Velociraptor\", confermando che il possente e duro becco dell'animale fosse la sua principale arma difensiva.\nNel 1975, i paleontologi polacchi Teresa Maryanska e Halszka Osm\u00f3lska descrissero una seconda specie di \"Protoceratops\", anch'essa risalente al Campaniano della Mongolia, che nominarono \"P. kozlowskii\". Tuttavia, i fossili erano costituiti da resti giovanili incompleti e sono ora considerati appartenenti a \"Bagaceratops rozhdestvenskyi\".\nNel 2001, una seconda specie valida, \"P. hellenikorhinus\", venne scoperta al'interno della Formazione Bayan Mandahu nella Mongolia interna, in Cina, anch'essa risalente al Campaniano, Cretaceo superiore. Rispetto a \"P. andrewsi\", questa specie era molto pi\u00f9 grande, aveva un collare leggermente diverso, e aveva zigomi pi\u00f9 robusti. L'arco nasale, sopra le narici, presentava due piccole corna nasali, e non presentava denti nella parte anteriore del muso.\nNel 2011, si \u00e8 scoperto che un esemplare di \"Protoceratops\", scoperto per la prima volta nel 1965, si era preservato con le sue stesse impronte. \u00c8 il primo caso di un esemplare di dinosauro conservato con le proprie impronte.\nPaleobiologia.\nRiproduzione e crescita.\nNegli anni '20, Roy Chapman Andrews scopr\u00ec le prime uova di dinosauro fossili, nel deserto del Gobi, in Mongolia. Ogni uovo era lungo circa 8 pollici, e si stima che i cuccioli appena nati fossero lunghi circa un piede. Per via degli abbondanti scheletri ritrovati vicini ai nidi, Andrews afferm\u00f2 che questi nidi dovessero appartenere a \"Protoceratops\". Inoltre, la scoperta di uno scheletro del teropode contemporaneo \"Oviraptor\" vicino a questi nidi, fece supporre che quest'ultimo fosse un ladro di uova, che predasse i nidi di \"Protoceratops\". Il cranio dello scheletro dell' \"Oviraptor\" era schiacciato, quindi venne ipotizzato che l'animale fosse morto per mano della madre \"Protoceratops\" per difendere il nido dal predatore. Tuttavia, nel 1993 Norrell \"et al.\" scopr\u00ec un embrione all'interno di uno delle presunte uova di \"Protoceratops\". Questo embrione, dopo un attento esame, si rivel\u00f2 essere un \"Oviraptor\"; pertanto tutti i nidi scoperti appartenevano in realt\u00e0 ad \"Oviraptor\", e la loro vicinanza ai nidi era la prova di un comportamento di cova, anzich\u00e9 un tentativo fallito di ovofagia.\nL'ovogenere \"Protoceratopsidovum\" (che significa \"uovo di \"Protoceratops\"\") era originariamente ed erroneamente identificato come uova di \"Protoceratops\"; ora invece \u00e8 identificato come le uova di un teropode derivato.\nNel 2011, un nido contenente 15 giovani \"Protoceratops andrewsi\" venne scoperto in Mongolia. Dichiarato come il primo nido di \"Protoceratops\" scoperto fino ad oggi, questa scoperta suggerisce che questi animali potrebbero essersi presi cura dei propri cuccioli nei nidi, almeno durante le prime fasi dell'infanzia. Poich\u00e9 \"Protoceratops\" \u00e8 un membro relativamente basale dei ceratopsi, la scoperta suggerisce anche che altri ceratopsi fornissero cure parentali ai loro cuccioli, almeno nelle primissime fasi di vita.\nGli studi sulle linee di crescita (cio\u00e8 le linee di von Ebner) nei denti di un embrione di \"P. andrewsi\" suggeriscono tempi di incubazione plesiomorficamente lunghi, con un tempo di incubazione minimo di 83,16 giorni per \"P. andrewsi\".\nNel 2016, i paleontologi David Hone, Dylan Wood e Robert Knell pubblicarono il loro studio sulle ossa del collare osseo di \"Protoceratops andrewsi\". Tale studio ha evidenziato che le ossa del collare aumentavano di lunghezza e larghezza durante l'ontogenesi, sembra inoltre che la crescita del collare fosse superiore alla crescita complessiva dell'animale. Hone e colleghi, hanno interpretato ci\u00f2 come un'ulteriore prova che il collare di \"Protoceratops\" venisse usato principalmente come richiamo sessuale e sociale.\nComportamenti giornalieri.\nPer via delle grandi orbite, \u00e8 stato suggerito che \"Protoceratops\" fosse un animale notturno. Tuttavia, i successivi confronti tra gli anelli sclerotici di \"Protoceratops\" con quelli di uccelli e rettili moderni hanno indicato uno stile di vita pi\u00f9 metadiurno, essendo attivi durante il giorno a brevi intervalli. Ci\u00f2 suggerisce che il famoso combattimento tra \"Protoceratops\" e \"Velociraptor\" (conosciuto per essere prevalentemente notturno) potrebbe essersi svolto durante le ore crepuscolari o in condizioni di scarsa illuminazione.\nPaleoecologia.\nTutti gli esemplari conosciuti di \"P. andrewsi\" furono scoperti nella Formazione Djadochta, situata nella Provincia dell'\u00d4mn\u00f4gov' in Mongolia. Si stima che queste formazioni risalgano al periodo Campaniano (circa 83-70 milioni di anni fa) del Cretacico superiore. Resti di \"P. andrewsi\" sono stati ritrovati in numerose delle localit\u00e0 di Djadochta. I famosi \"dinosauri combattenti\" furono rinvenuti nella localit\u00e0 di Tugrig. Tutti i siti fossili che contengono \"Protoceratops\" mostrano un habitat arido che consiste di campi di dune sabbiose e pochi ruscelli, bench\u00e9 l'ambiente di Barun Goyote (che \u00e8 geologicamente pi\u00f9 recente) sembra essere stato pi\u00f9 umido del Djadochta. La postura degli scheletri completi dimostra che gli esemplari furono probabilmente seppelliti vivi durante tempeste di sabbia.\nMolti esemplari dello stesso genere erano presenti in tutte queste formazioni, ma variavano al livello specifico. Per esempio, Djadochta fu abitata da \"P. andrewsi\", \"Velociraptor mongoliensis\", e \"Pinacosaurus grangeri\", mentre Bayan Mandahu, fu abitata da \"P. hellenikorhinus\", \"Velociraptor osmolskae\" e \"Pinacosaurus mephistocephalus\". Queste differenze di specie potrebbero essere dovute a una barriera naturale che separava le due formazioni. La mancanza, per\u00f2, d'una barriera naturale significa che forse le differenze erano dovute a una differenza temporale.\nUlteriori dinosauri contemporanei di \"P. andrewsi\" includono il troodontide \"Saurornithoides mongoliensis\", l'oviraptoride \"Oviraptor philoceratops\", e il dromaeosauride \"Mahakala omnogovae\". \"V. osmolskae\" viveva insieme al ceratopside \"Magnirostris dodsoni\", l'oviraptoride \"Machairasaurus leptonychus\" e il dromaeosauride \"Linheraptor exquisitus\".\nNella cultura di massa.\nPossibile origine del grifone.\nLa folclorista e storica della scienza Adrienne Mayor dell'Universit\u00e0 di Stanford sugger\u00ec che i fossili di \"Protoceratops\" e altri dinosauri dotati di becco squisitamente conservati, ritrovati da antichi nomadi sciti che estraevano oro nelle montagne del Tien Shan e Altaj dell'Asia centrale, potrebbero essere alla radice dell'immagine della mitica creatura conosciuta come grifone. I grifoni sono descritti come bestie quadrupedi delle dimensioni di un leone con grandi artigli e un becco simile ad un rapace, e che depongono le uova in nidi a terra.\nGli scrittori greci iniziarono a descrivere il grifone intorno al 675 a.C., contemporaneamente i Greci entrarono in contatto con i nomadi sciti. I grifoni furono descritti come i guardiani dei depositi d'oro nelle aride colline e nelle formazioni di arenaria rossa del deserto. La regione della Mongolia e della Cina, dove sono stati trovati molti fossili di \"Protoceratops\", \u00e8 ricca di vene auree dalle montagne vicine, dando un po' di credito alla teoria che questi fossili possano costituire la base dei miti sui grifoni.\nNel 2016, tuttavia questa ipotesi \u00e8 stata contestata, poich\u00e9 ignora l'arte e la conoscenza dei grifoni in epoca pre-greca."}
{"id": "393577", "revid": "35139905", "url": "https://it.wikipedia.org/wiki?curid=393577", "title": "Great Internet Mersenne Prime Search", "text": ""}
{"id": "393579", "revid": "1776051", "url": "https://it.wikipedia.org/wiki?curid=393579", "title": "USS Patoka", "text": "La USS \"Patoka\" (AO\u20139) era una nave cisterna della US Navy. Prest\u00f2 servizio con la marina degli Stati Uniti tra gli anni venti e gli anni quaranta. \u00c8 famosa per essere stata l'unica nave appoggio per dirigibili, fornendo supporto a tre delle grandi aeronavi rigide dell'US Navy: ZR-1 USS \"Shenandoah\", ZR-3 USS \"Los Angeles\" e ZRS-4 USS \"Akron\".\nIn servizio.\nIl nome derivava da quello del fiume Patoka. La nave venne messa in cantiere il 17 dicembre 1918, presso la Newport News Shipbuilding and Dry Dock Co., di Newport News, Virginia; varata il 26 luglio 1919, il 3 settembre successivo venne acquisita ufficialmente dall'US Navy, che la rilev\u00f2 dal United States Shipping Board (USSB) ed il 3 ottobre ne assumeva il comando il comandante E. F. Robinson.\nLa \"Patoka\" venne assegnata al Naval Overseas Transport Service (NOTS) (\"Servizio navale di trasporto d'oltremare\"), e il 4 novembre 1919 salp\u00f2 da Norfolk per Port Arthur, Texas, dove imbarc\u00f2 nafta destinata alla Scozia, che consegn\u00f2 presso il porto di Clyde il 6 dicembre successivo. Rientrata a Port Arhtur, salv\u00f2 il 9 gennaio 1920 con destinazione Mare Adriatico, attraccando a Spalato il 12 febbraio. Rientrata negli Stati Uniti in aprile, salpava poi per il Mar Nero, attraccando a Costantinopoli nel giugno dello stesso anno. Dopo aver prestato servizio nell'Adriatico e nel Mediterraneo, fece definitivamente ritorno negli Stati Uniti, prestando servizio sulla costa orientale e quella occidentale.\nNave appoggio dirigibili.\nNel 1924 venne scelta per diventare la nave appoggio del dirigibile rigido ZR-1 USS \"Shenandoah\". Per operare come base per il rifornimento di dirigibili rigidi, venne eretto un pilone d'ormeggio che arrivava a circa 43 metri di altezza sul livello del mare. Vennero aggiunti alloggi sia per l'equipaggio del dirigibile che per gli uomini che si sarebbero dovuti occupare del rifornimento e della operazioni di manovra dell'aeronave. Per il rifornimento vennero aggiunti serbatoi per l'elio e gasolio. Infine venne aggiunta un piccolo hangar per 3 idrovolanti. I lavori, effettuati presso il cantiere di Norfolk Navy Yard, vennero completati poco dopo il 1\u00ba giugno 1924. La \"Patoka\" mantenne la classificazione originaria di AO-9 (Come nave appoggio dirigibili era prevista la designazione AZ).\nLa nave si trov\u00f2 quindi impegnata in esperimenti di attracco con il dirigibile, che nel frattempo era stato assegnato al comando della \"Scounting Fleet\" a partire dal 1\u00ba agosto 1924. La prima manovra di attracco venne completata l'8 agosto, giorno in cui lo \"Shenandoah\" venne infine ormeggiato alla nave.\nNell'ottobre dello stesso anno, la \"Patoka\", assieme alle navi \"Milwaukee\" e \"Detroit\" venne inviata nell'Oceano Atlantico per fornire rapporti meteorologici e previsioni del tempo allo zeppelin ZR-3 USS \"Los Angeles\", impegnato nella trasvolata dai cantieri zeppelin di Friedrichshafen, Germania, dove era stato costruito come LZ 126, a Lakehurst, New Jersey. La trasvolata ebbe luogo dal 12 al 15 ottobre 1924, con Hugo Eckener come comandante.\nDurante il 1925 la nave oper\u00f2 con entrambi i dirigibili rigidi dell'US Navy, dimostrando le capacit\u00e0 di mobilit\u00e0 dei dirigibili e la possibilit\u00e0 di ridurre il numero del personale di terra necessario a manovrare il dirigibile nelle fasi di ormeggio e decollo. Venne anche progettato un volo polare del \"Shenandoah\", con la \"Patoka\" destinata ad operare come base delle operazioni, ma la trasvolata venne cancellata, in seguito alla perdita del dirigibile in una tempesta il 3 settembre 1925.\nDal 1925 al 1932 la nave oper\u00f2 con lo ZR-3 USS \"Los Angeles\", servendo come nave appoggio durante i voli verso Porto Rico (1925), Panama (1928) e Florida (1929) e diverse esercitazioni, compreso il grande schieramento della flotta statunitense a Panam\u00e1 nel 1931. Durante il 1932, affianc\u00f2 nelle operazioni anche la nuova aeronave della marina ZRS-4 USS \"Akron\". Ma dopo il ritiro dal servizio attivo del \"Los Angeles\" il 30 giugno 1932 e la perdita dell\u2019\"Akron\" 4 aprile 1933, nella marina degli Stati Uniti restava in servizio solo un dirigibile rigido, lo ZRS-5 USS \"Macon\", pertanto la \"Patoka\" venne decommissionata il 31 agosto successivo ed assegnata alla riserva.\nNella seconda guerra mondiale.\nCon l'approssimarsi dei venti di guerra, la \"Patoka\", venne destinata ad essere riarmata. L'11 ottobre 1939 venne riclassificata come AV\u20136, nave appoggio idrovolanti. Il 10 novembre successivo, dopo un periodo nei cantieri di Puget Sound Navy Yard, venne affidata al comando di C.A.F. Sprague ed assegnata al \"Patrol Wing 5, Aircraft, Scouting Force\".\nIl 18 gennaio 1940, salpata da Puget Sound, venne rifornita a San Pedro e arriv\u00f2 a San Diego il 31 gennaio. Il 5 febbraio ripart\u00ec per la costa orientale, raggiungendo Norfolk il 25 marzo. Successivamente venne trasferita al \"Naval Transportation Service\" e le venne assegnata la sua classificazione originaria di AO\u20139, il 19 giugno.\nIl 13 agosto salp\u00f2 da Norfolk con destinazione Houston. Tra l'agosto ed il dicembre 1940 oper\u00f2 da Houston e Baytown (Texas), consegnato nafta nei porti di Boston, Melville, Norfolk, Charleston e Key West.\nDal marzo al settembre 1941, la nave fu impegnata a rifornire di nafta ed altro diverse unit\u00e0 della US Navy posizionate nell'Atlantico, Golfo del Messico e Caraibi. Il 28 settembre salp\u00f2 da Norfolk per raggiungere Recife, Brasile via Aruba. La nave complet\u00f2 un altro viaggio a Recife prima dell'entrata in guerra degli Stati Uniti, ed era quivi ormeggiata il 7 dicembre 1941. In questo periodo la \"Patoka\" operava come nave appoggio (cisterna e cargo), alle unit\u00e0 della Task Force 3 (poi 23), rifornendole con nafta, olio lubrificante, provviste e pezzi di ricambio.\nAll'anno nuovo la nave era diretta verso il Brasile, dove arrivo l'8 gennaio. Successivamente, salpando per Bahia, ricevette l'informazione che alcune navi con carichi di gomma ed altri importanti rifornimenti per le forze dell'Asse erano salpate dall'Indocina francese dirette verso l'Europa, pertanto ricevette l'ordine di pattugliare le rotte navali che transitavano al largo di Bahia. Al termine del periodo di pattugliamento, rientr\u00f2 a Recife il 22 gennaio, salpando, sei giorni dopo per San Juan, Porto Rico. Ma durante la navigazione venne deviata verso Trinidad, dove ricevette nuovi rifornimenti e rientr\u00f2 a Recife. Da qui ripart\u00ec il 21 febbraio, ed dopo aver cambiato rotta diverse volte, per evitare sommergibili nemici, raggiunse San Juan il 4 marzo. Il ritorno a Recife avvenne senza problemi.\nIl 25 maggio 1942, sempre sulla rotta di ritorno verso Recife, scortata dalla nave \"Jouett\", la \"Patoka\" avvist\u00f2 un sommergibile nemico in emersione. Ricevuta la segnalazione, la \"Jouett\", attacc\u00f2 il battello nemico, costringendolo all'immersione e continuando ad attaccare, fintanto che la \"Patoka\" non fosse ormai al sicuro. La nave continu\u00f2 ad operare di stanza a Recife come nave appoggio per la Task Force 23, rifornendosi saltuariamente presso i porti di Porto rico e Trinidad, fino all'aprile 1943 quando riprese la rotta verso Norfolk per un periodo di revisione. La nave arriv\u00f2 ai cantieri il 22 maggio. Il 6 agosto successivo salp\u00f2 per New York dove raggiunse un convoglio diretto ad Aruba, e li riprese le operazioni lungo la costa del sud America.\nNell'aprile 1944 ospit\u00f2 a bordo 62 prigionieri della marina tedesca (Sia marina mercantile che militare), per il loro trasferimento da Rio de Janeiro a Recife, dove furono presi in consegna dal personale dell'US Army. L'anno successivo venne destinata all'Oceano Pacifico. Part\u00ec da Norfolk, dove arrivata il 6 aprile 1945 per un periodo di revisione, il 15 giugno. A Pearl Harbor venne equipaggiata come nave appoggio per posamine, ricevendo la nuova classificazione di AG\u2013125 il 15 agosto. Poco dopo salp\u00f2 per Okinawa, lungo la rotta per Guam. Arriv\u00f2 a Buckner Bay il 5 settembre e qui forn\u00ec appoggio alle posamine fino al 21 settembre, giorno in cui salp\u00f2 per Wakayama, dove giunse il 23 settembre. Qui continu\u00f2 ad operare in supporto alle unit\u00e0 della 5A Flotta, in particolare alle posamine del Task Group 52.6.\nLa \"Patoka\" continu\u00f2 il servizio con le forze di occupazione statunitensi fino alla primavera dell'anno successivo, salpando per gli Stati Uniti il 10 marzo 1946. Venne decommissionata il 1\u00ba luglio successivo e trasferita alla \" War Shipping Administration\". Il 31 luglio venne radiata dalla \"Navy List\" per essere ceduta alla Dulien Steel Products Co. per la demolizione il 15 marzo 1948."}
{"id": "393580", "revid": "682087", "url": "https://it.wikipedia.org/wiki?curid=393580", "title": "Teatro anatomico di Padova", "text": "Il teatro anatomico di Padova, voluto da Girolamo Fabrici d'Acquapendente nel 1594 e ancora perfettamente conservato, \u00e8 il pi\u00f9 antico teatro anatomico stabile al mondo. Pu\u00f2 essere visitato al Palazzo del Bo dell'Universit\u00e0 degli Studi di Padova.\nIl tavolo da dissezione \u00e8 circondato da sei giri di palchi in noce intagliato. All'ingresso del teatro anatomico \u00e8 visibile l'iscrizione in latino \"Mors ubi gaudet succurrere vitae\", ossia \"Dove la morte \u00e8 lieta di soccorrere la vita\".\nStoria.\nGli studi di anatomia venivano, a partire dal XVI secolo, da sempre accompagnati da un teatro provvisorio. A Padova nel 1583 ne venne fabbricato uno, l'ultimo prima di quello stabile, che venne a costare 133 lire venete e 16 denari per il legname. Il teatro veniva ogni anno smontato e riposto in magazzino per essere successivamente rimontato in una delle aule del piano superiore del Bo. Antonio Rosato, bidello dell'universit\u00e0, si occuper\u00e0 delle suddette mansioni fino al 1594, anno in cui verr\u00e0 edificato il teatro stabile.\nFabrici d'Acquapendente era un eminente chirurgo e professore dell'ateneo patavino. Contribu\u00ec fortemente al progressivo sviluppo degli studi anatomici grazie all'invenzione delle illustrazioni anatomiche a colori.\nTra i suoi contatti presentava un Consigliere della Nazione Germanica. Esso gli fece presente che diversi studenti tedeschi della facolt\u00e0 di medicina lamentavano la mancanza di un \"teatro\" per seguire le lezioni di anatomia. Fabrici d'Acquapendente decise allora di realizzare il Teatro Anatomico. \nIl Palazzo del Bo di Padova, nonch\u00e9 sede dell'universit\u00e0 dal 1493, ospita il teatro sin dal 1594. La realizzazione verr\u00e0 completata nel 1595 e render\u00e0 il teatro il primo esempio di struttura permanente creata per l'insegnamento dell'anatomia attraverso la dissezione di cadaveri.\nSuccessivamente molti altri teatri verranno costruiti in diverse facolt\u00e0 europee.\nNel 1872 a seguito di una decisa diminuzione delle attivit\u00e0, dovute principalmente alle esecuzioni sempre pi\u00f9 rare, il teatro smise definitivamente di funzionare. Rimane tutt'oggi perfettamente conservato e restaurato, ed \u00e8 parte integrante del percorso di visite guidate di Palazzo del Bo.\nStruttura.\nRealizzato secondo i canoni stilistici del Rinascimento, il teatro a forma di cono rovesciato \u00e8 di pianta ellittica e disposto in sei scaglioni paralleli muniti ciascuno di una ringhiera di legno alta m. 1,07. Il diametro dello scaglione superiore nel suo punto pi\u00f9 largo e di m. 7,56 e nel suo punto pi\u00f9 stretto di m. 6,92, il diametro dello scaglione pi\u00f9 basso \u00e8 rispettivamente di m. 3,49 e di m. 2,97. Quest'ultimo scaglione \u00e8 alto da terra m. 1,84. Lo spazio che in ogni scaglione \u00e8 a disposizione del pubblico, tra la balaustra e la base dello scaglione successivo, \u00e8 di cm. 40.\nFino al 1844 il teatro veniva illuminato artificialmente essendo chiuse le finestre del vano in cui era situato. La luce veniva data da due candelieri posti all'estremit\u00e0 del tavolo anatomico e da otto ceri che erano tenuti da altrettanti studenti seduti sopra scanni mobili. Inizialmente il banco dove veniva posto il cadavere e dove avveniva la lezione si trovava a livello del pavimento della stanza. L\u2019attuale platea di legno, che \u00e8 alta circa due metri sopra il suolo, fu fatta sistemare nel 1845 dall'allora professore di anatomia Francesco Cortese che fece anche tingere di bianco le ringhiere di noce intagliato, che prima erano a lucido, e aprire le finestre per illuminare il teatro con la luce diurna.`\nNel corso degli anni il teatro non ha subito alcuna modificazione.\nInsegnamento.\nLa dissezione dei cadaveri veniva eseguita su un tavolo apposito.\nOriginariamente l'ambiente era inoltre provvisto di un tetto mobile che consentisse la fuoriuscita dei cattivi odori generati dalle operazioni.\nNel 1861 venne aggiunta una sala comunicante al teatro di modo da consentire le esercitazioni degli allievi. I cadaveri selezionati per le lezioni erano esclusivamente di condannati a morte. Per consentire il regolare svolgimento delle lezioni venivano nominati i cosiddetti massari, responsabili del recupero dei cadaveri. Costoro dovevano essere due studenti che avessero gi\u00e0 compiuto due anni di studio di medicina. Soprattutto in passato avevano il compito di assistere il professore durante le lezioni, di provvedere al teatro e agli strumenti necessari, di stabilire la quota da pagare durante le lezioni. Un decreto del doge Marino Grimani del 24 settembre 1596 stabil\u00ec che le lezioni fossero gratuite per tutti gli studenti dell'Universit\u00e0. I massari finirono di conseguenza di occuparsi del reperimento dei soldi, mantenendo per\u00f2 tutte le altre mansioni che verranno portate avanti fino a tutto il 700.\nI posti del teatro anatomico venivano cos\u00ec suddivisi: su di un lato del tavolo anatomico stava il professore, seduto su di una sedia di noce intagliata che ancora oggi si conserva. Dietro di lui, su piccoli sgabelli, si disponevano i massari. Dall'altra parte del tavolo, nella platea coperta da tappeti era disposta una fila di sedie su cui prendevano posto i rettori della citt\u00e0, il rettore dello Studio e qualche nobile. Dietro di loro stavano in piedi i lettori dell'Universit\u00e0 e i membri del Collegio medico della citt\u00e0. A causa dello spazio ristretto alcuni si sistemavano nelle piccole celle sotto il primo giro del teatro, chiamate \"luoghi da basso\", che avevano delle finestrelle. Nel primo giro del teatro stavano i consiglieri delle nazioni, mentre gli studenti, dai quali erano escluse le matricole, prendevano posto sugli altri cerchi. \nPrima dell'inizio della lezione il cadavere era coperto da un panno funebre e aveva il capo avvolto da un velo nero. Entrato il professore, un servente scopriva il cadavere e poneva alle due estremit\u00e0 del tavolo due candelabri con tre candele, mentre tutto il resto rimaneva al buio.\nPer rendere l\u2019atmosfera meno cupa, per quanto possibile, era frequente accompagnare la lezione con l\u2019esecuzione di musiche dal vivo."}
{"id": "393582", "revid": "92723", "url": "https://it.wikipedia.org/wiki?curid=393582", "title": "Simple Network Management Protocol", "text": "In informatica e telecomunicazioni Simple Network Management Protocol (SNMP) \u00e8 un protocollo di rete senza connessione che appartiene alla suite di protocolli Internet definito dalla IETF (\"Internet Engineering Task Force\"). Opera al livello 7 del modello OSI, utilizzando come protocollo del livello trasporto UDP sulle porte 161 e 162, consentendo di semplificare la configurazione, gestione e supervisione (\"monitoring\") di apparati collegati in una rete (siano essi nodi interni di commutazione come i dispositivi di rete o nodi terminali di utenza), riguardo a tutti quegli aspetti che richiedono azioni di tipo amministrativo (\"management\").\nArchitettura.\nIl protocollo SNMP assume che la gestione di un dispositivo di rete sia possibile attraverso la lettura/scrittura di informazioni\nelementari (nel seguito riferite con il termine inglese \"managed objects\") che rappresentano la configurazione corrente di un sistema. \nIl framework concettuale definito dall'IETF per la gestione di reti TCP/IP prevede tre componenti fondamentali:\nOgni sistema gestito (per esempio un semplice nodo, un router, una stampante o qualsiasi altro dispositivo che fornisca un'interfaccia di gestione SNMP) ospita un agente di gestione (\"master agent\") e solitamente un certo numero di subagent. Il master agent ha \"almeno\" il ruolo di intermediario fra il manager, applicazione remota che prende le decisioni di gestione, per esempio sotto il controllo diretto dell'operatore umano, e i subagent, \"esecutori\" di tali decisioni. Ciascun subagent \u00e8 incaricato di attuare le decisioni di gestione impartite dal manager nel contesto di un particolare sottosistema o relativamente a un particolare aspetto del sistema gestito. In sistemi che forniscono meccanismi di gestione particolarmente semplici, master agent e subagent possono confluire in un unico componente software capace sia di dialogare con il manager che di attuarne le decisioni; in questo caso si parler\u00e0 semplicemente di agent.\nSNMP utilizza quindi una chiara separazione fra il protocollo di gestione e la struttura dell'oggetto gestito. Nell'architettura SNMP, per ogni sottosistema \u00e8 definita una base di dati detta MIB (Management Information Base), gestita dal corrispondente subagent, la quale rappresenta lo stato del sottosistema gestito, o meglio, una proiezione di tale stato limitata agli aspetti di cui si vuole consentire la gestione. Si tratta di una base dati che si potrebbe definire, mutuando un termine dalla riflessione, \"causalmente connessa\": in altre parole, ogni modifica alla MIB causa un corrispondente mutamento nello stato del sottosistema rappresentato, e viceversa. Garantire questa propriet\u00e0 della MIB \u00e8 la funzione principale del subagent che la gestisce.\nL'accesso alla MIB (in lettura e scrittura) rappresenta l'interfaccia fornita al manager per gestire il sistema. Ogni MIB, pur variando nei contenuti specifici, ha la medesima struttura generale a forma di albero ed i medesimi meccanismi generali di accesso da parte del manager (lettura e scrittura dei dati). Ogni oggetto nella MIB \u00e8 identificato da un object ID (OID).\nUn OID si rappresenta mediante una sequenza di numeri interi separati da punti. Esso rappresenta il percorso all'interno dell'albero MIB per giungere dalla radice ad esso. I nodi foglia della MIB rappresentano i \"managed objects\". \nAd esempio, il nodo system della MIB SNMP \u00e8 rappresentato dall'OID 1.3.6.1.2.1.1.\nGrazie alla connessione causale della MIB, \u00e8 quindi possibile al manager agire sullo stato del sottosistema in un modo che \u00e8 largamente indipendente dalle procedure concrete che devono poi essere messe in atto (dal subagent) per estrarre le informazioni di stato rappresentate nella MIB, o attuare le modifiche di stato a seguito di cambiamenti dei contenuti della MIB. Cos\u00ec, per esempio, si potrebbe avere un dato di MIB che rappresenta l'indirizzo IP del sistema gestito; per modificare tale indirizzo, al manager \u00e8 sufficiente accedere alla MIB sovrascrivendo il dato corrispondente, prescindendo dei dettagli di come una tale modifica venga poi concretamente \"attuata\" sul sistema gestito attraverso l'agent o il subagent.\nSNMP versione 1.\nIl protocollo SNMP nella sua prima versione (SNMPv1) \u00e8 stato definito inizialmente nel 1988 in RFC 1067 ed approvato come Internet Standard nel 1990 in RFC 1157. Lo schema di interazione fondamentale \u00e8 di tipo richiesta-risposta. \nIl protocollo prevede tre tipi di messaggi di richiesta, inviati dal manager agli agent dei sistemi gestiti:\nAi tre tipi di messaggi di richiesta corrisponde un unico formato di messaggio di risposta: \"Get-response\".\nIl protocollo prevede un ulteriore tipo di messaggio, \"Trap\", inviato da un agent SNMP ad un manager predefinito per la notifica asincrona di eventi: \nI messaggi SNMPv1 sono costituiti da due parti: un'intestazione ed una \"Protocol Data Unit (PDU)\". \nL'intestazione \u00e8 costituita da:\nIl nome di \"comunit\u00e0\" \u00e8 usato in SNMPv1 come forma elementare di autenticazione. SNMP assume che i dispositivi di una rete siano raggruppati in \"comunit\u00e0\", ciascuna identificata da una stringa di 32 byte.\nUn singolo dispositivo pu\u00f2 appartenere a pi\u00f9 di una comunit\u00e0. L'agent SNMP accetta richieste solo da un manager della stessa comunit\u00e0 che si identifica con la medesima stringa. \nSiccome la stringa \"comunit\u00e0\" \u00e8 trasmessa in chiaro nei messaggi SNMP, di fatto il protocollo SNMPv1 \u00e8 considerato essere non sicuro e la maggior parte dei dispositivi impedisce operazioni di Set attraverso SNMPv1.\nFormato dei messaggi SNMPv1.\nIl formato generale dei messaggi SNMPv1 \u00e8 il seguente.\nFormato PDU per i messaggi di richiesta SNMPv1 (\"Get-request/Get-next-request/Set-request\"):\nFormato PDU per i messaggi di risposta SNMPv1 (\"Get-response\"):\nFormato per le PDU SNMPv1 di tipo Trap:\nRFC relativi ad SNMPv1.\nLe specifiche del protocollo SNMPv1, definite dall'IETF, hanno subito numerosi aggiornamenti nel corso degli anni. Esse sono contenute in una serie di documenti RFC. I primi RFC riguardanti SNMPv1 risalgono al 1988:\nTali documenti sono stati successivamente (1990) resi obsoleti da:\nInfine dopo un breve lasso di tempo, l'RFC 1156 \u00e8 stato rimpiazzato dal documento:\nSNMP versione 2.\nLa versione 2 del protocollo SNMP (SNMPv2) fu proposta nel 1993 (RFC 1448), revisionata nel 1996 (RFC 1905) e successivamente modificata nel 2002 (RFC 3416).\nSNMPv2 aggiunge nuovi meccanismi per la sicurezza, il supporto ad una nuova architettura di gestione distribuita ed introduce due nuovi tipi di messaggi: \nFormato dei messaggi SNMPv2.\nI messaggi SNMPv2 hanno un diverso formato rispetto a quello definito per SNMPv1.\nIl formato della PDU dei messaggi di tipo \"Inform\" \u00e8 lo stesso di quello dei messaggi \"Get\", \"Get-next\" e \"Set\", mentre quello dei messaggi \"Get-bulk\" \u00e8 differente, ed \u00e8 riportato di seguito.\nFormato PDU di tipo \"Get-bulk\":\nArchitettura di Gestione.\nSNMPv2 supporta sia la gestione della rete centralizzata di SNMPv1, sia una nuova strategia distribuita, basate su interazioni manager-to-manager. \nIn un'architettura distribuita, alcuni sistemi possono operare sia nel ruolo di manager sia nel ruolo di agent. \nQuando un sistema agisce da agent accetta comandi da un manager di livello superiore. \nQuesti comandi possono richiedere informazioni memorizzate localmente nel manager che sta agendo come agent, oppure richiedere informazioni di un agent subordinato cos\u00ec da operare come intermediario (proxy).\nSicurezza.\nSNMPv2 risolve il problema della mancanza d'autenticazione, la carenza di sicurezza pi\u00f9 seria di SNMPv1. La mancanza di autenticazione costituisce un grave problema di sicurezza di SNMPv1, per effetto del quale SNMPv1 \u00e8 utilizzato nelle reti aziendali per soli scopi monitoraggio (sole operazioni di tipo \"Get\").\nSNMPv2 introduce meccanismi per prevenire i seguenti tipi di minacce alla sicurezza:\nSNMPv2 consente la cifratura dei messaggi per garantire la riservatezza del contenuto ed aggiunge al formato dei messaggi un campo \"digest\" per garantire l'autenticazione tra due entit\u00e0.\nSNMPv2c.\nCommunity-Based Simple Network Management Protocol versione 2 (SNMPv2c), definito in RFC 1901, rimuove il complesso sistema di sicurezza introdotto da SNMPv2 riutilizzando la community-string della versione 1. SNMPv2c, cos\u00ec come descritto, \u00e8 incompatibile con SNMPv1 per due motivi fondamentali: formato dei messaggi e operazioni. I messaggi di SNMPv2c, infatti, utilizzano un header e PDU differenti rispetto alla versione 1. Inoltre, SNMPv2c utilizza le operazioni \"GetBulk\" ed \"Inform\" non presenti nella versione precedente. Due possibili strategie per la coesistenza tra le due versioni sono: proxy agent e bilingual Network Management System.\nProxy Agent.\nLa soluzione tramite proxy deve essere utilizzata per abilitare la comunicazione tra entit\u00e0 che supportano differenti versioni dei messaggi SNMP. La comunicazione \u00e8 garantita effettuando una traduzione delle PDU dei messaggi.\nNel caso in cui un messaggio SNMPv2 debba essere inviato ad un agente che supporta SNMPv1, si utilizzano le seguenti regole di traduzione:\nSNMP versione 3.\nSNMPv3 \u00e8 stato definito dall'IETF in una serie di RFC prodotti a partire del 1998. \nSNMPv3 non stravolge le precedenti versioni, ma aggiunge in RFC 3414 dei meccanismi che consentono i seguenti tre livelli di sicurezza nella comunicazione manager-agent:\nAttraverso questi meccanismi, il protocollo \u00e8 in grado di garantire:\nLa tabella di seguito riporta le possibili combinazioni dei modelli di sicurezza.\nRFC relativi ad SNMPv3.\nGli RFC relativi ad SNMPv3 sono molteplici. \nLe specifiche del protocollo sono racchiuse in sequenze di RFC standard, che sono state soggette a modifiche nel corso degli anni.\nUna prima serie di RFC relativi ad SNMPv3 fu prodotta nel 1998:\nSi noti che RFC 2271 rimpiazz\u00f2 a distanza di pochi giorni il precedente RFC 2261.\nUna seconda serie di RFC relativi ad SNMPv3 fu prodotta gi\u00e0 nel 1999:\nInfine, una nuova sequenza di RFC fu prodotta nel 2002:\nIl documento sulla coesistenza tra le diverse versioni di SNMP (originariamente RFC 2576) fu aggiornato come RFC 3584 nel 2003.\nInfine, nel 2009 altri RFC riguardanti SNMPv3 sono stati prodotti dall'IETF:\nImplementazioni.\nDel protocollo SNMP esistono diverse implementazioni sia per il ruolo di manager che per quello di agent.\nLibrerie SNMP.\nSvariate implementazioni sono nella forma di libreria di programmazione, concepite per l'uso di SNMP in programmi pi\u00f9 complessi.\nQueste librerie sono disponibili per i pi\u00f9 comuni linguaggi di programmazione.\nTool SNMP.\nAltre implementazioni sono nella forma di tool a riga di comando o con interfaccia grafica.\nUna suite di tool open-source \u00e8 Net-SNMP. Net-SNMP \u00e8 una collezione di tool usabili a riga di comando sia in ambiente Unix/Linux che in Windows. Essa supporta le versioni v1-v2c-v3 del protocollo SNMP. \nDi seguito \u00e8 riportato un semplice esempio di uso del comando \"snmpget\" incluso nel package Net-SNMP.\n snmpget -v 2c -c public 149.144.21.254 system.sysDescr.0\nIl comando permette di recuperare il valore della variabile \"sysDescr\" dell'host 149.144.21.254. L'opzione -v specifica la versione del protocollo (in questo caso 2c), mentre l'opzione -c setta la community string per l'accesso al dispositivo (in questo caso public). \u00c8 importante notare che \"system\" e \"sysDescr\" sono solo degli alias che permettono di accedere al valore della variabile, infatti ricordiamo che una MIB ha sempre una struttura ad albero e per accedere ad un nodo bisogna specificare il percorso per arrivare ad esso.\nIl comando quindi pu\u00f2 essere riscritto come segue specificando l'intero percorso utilizzando gli object-ID delle variabili.\n snmpget -v 2c -c public 149.144.21.254 1.3.6.1.2.1.1.1.0\nLo zero finale va sempre specificato perch\u00e9 le variabili potrebbero essere dei semplici scalari o delle tabelle (in tal caso andrebbe specificata la riga alla quale si vuole accedere).\nApplicazioni.\nSNMP monitoring.\nUno dei principali impieghi del SNMP \u00e8 la sensoristica di monitoraggio ovvero la rilevazione continua di parametri relativi ad apparecchiare o servizi mediante sensori (sia fisici che virtuali). Tale applicazione \u00e8 ad esempio utilizzata nel monitoraggio di risorse informatiche."}
{"id": "393587", "revid": "287204", "url": "https://it.wikipedia.org/wiki?curid=393587", "title": "Chiesa di San Felice in Piazza", "text": "La chiesa di San Felice \u00e8 un luogo di culto cattolico che si trova in piazza San Felice a Firenze, nel quartiere di Oltrarno.\nStoria.\nDocumentata gi\u00e0 a partire dal 1066, ha un interno tipicamente gotico ed una facciata rinascimentale attribuita a Michelozzo.\nNel 1153 pass\u00f2 sotto il controllo dei Benedettini del monastero di San Silvestro di Nonantola, che verso la met\u00e0 del XIV secolo ne decisero l'ampliamento: a quel periodo risalgono le cinque monofore con archi acuti ancora visibili sulla parete esterna della chiesa. A questo periodo inoltre risalirebbe la lunetta ad affresco del sesto altare di sinistra, attribuita al Maestro del Bargello, raffigurante la \"Madonna col Bambino, i Santi Jacopo Maggiore, Silvestro Papa e l'abate di Nonantola\" (1365 circa). La presenza del prestigioso abate benedettino come committente conferisce una grande importanza, oltre che artistica anche storica all'affresco.\nSempre a questo periodo risale il crocifisso sull'altare maggiore di scuola giottesca (1308 circa).\nDopo essere passata ai Camaldolesi nel 1413 circa, la chiesa sub\u00ec un nuovo restauro che mantenne sostanzialmente inalterata la struttura trecentesca. Pi\u00f9 rilevanti invece la modifiche quattrocentesche attribuite a Michelozzo, con il rifacimento delle cappelle absidali, in particolare quella centrale con il grande arco trionfale ispirato ai prototipi di Brunelleschi, e la facciata realizzata tra il 1457 ed il 1460. Lo stemma sopra il portale ricorda il committente Mariotto Lippi. Nello stesso periodo si provvide anche a una nuova decorazione interna della chiesa, rintracciata gli intonaci, affidata per lo pi\u00f9 al pittore Neri di Bicci del quale oggi rimane solo il trittico con i \"Santi Agostino, Giovanni Battista, Giuliano e Sigismondo\" (1467), sul sesto altare di sinistra. Gli affreschi invece furono eseguiti da un suo allievo, il cosiddetto Maestro di Signa, forse identificabile con Antonio di Maso, del quale si pu\u00f2 ammirare nella controfacciata un \"San Bernardino e Angeli\", il \"Beato Gerardo con pastore\" e \"i Santi Ivo e Ansano con donatrice\" (1470-80).\nNel 1557 si trasferirono in San Felice le monache domenicane di clausura provenienti dal monastero di San Pietro Martire di via dei Serragli, che venne demolito per rafforzare le fortificazioni murarie in quella zona. Per poter adattare la chiesa alle loro esigenze fu costruita una sagrestia e soprattutto un coro sopraelevato lungo tutta la prima met\u00e0 della chiesa, sorretto otto colonne con volte a crociera (completato nel 1590), che serviva a creare uno spazio privato inaccessibile ai fedeli per assistere alla messa ed osservare gli obblighi della clausura.\nSulla sinistra rispetto alla facciata si apre la porta dell'antico convento di San Pier Martire che XVIII secolo accolse anche un Conservatorio destinato a ospitare fanciulle povere e nel 1780 apr\u00ec un convitto gratuito per le giovani indigenti d'Oltrarno, attivit\u00e0 che mantenne anche dopo la soppressione napoleonica del 1808. Oggi ospita una scuola materna ed elementare.\nDopo un incendio nel 1926 la chiesa fu restaurata. Nel refettorio \u00e8 conservata una grande \"Ultima Cena\" di Matteo Rosselli (1614).\nDurante la seconda guerra mondiale e l'occupazione tedesca, la Chiesa di San Felice in Piazza divenne una delle centrali pi\u00f9 attive della resistenza in Oltrarno e per la protezione degli ebrei perseguitati. Il parroco del tempo, don Bruno Panerai offr\u00ec ospitalit\u00e0 al sottocomitato di liberazione d'Oltrarno e promosse numerose iniziative di assistenza per la popolazione e gli sfollati. \"Un ebreo straniero di nome Habermann\" fu nascosto per circa sei mesi in una stanza annessa all'archivio parrocchiale, mentre altri ebrei furono ospitati da famiglie della parrocchia, ricevendo visite periodiche da parte del parroco.\nConfraternite.\nNella chiesa e nei suoi annessi si riunirono nel tempo alcune confraternite. Tra le pi\u00f9 importanti ci fu la Compagnia di San Rocco."}
{"id": "393588", "revid": "22166", "url": "https://it.wikipedia.org/wiki?curid=393588", "title": "Chiesa di San Felice (Firenze)", "text": ""}
{"id": "393589", "revid": "56615", "url": "https://it.wikipedia.org/wiki?curid=393589", "title": "Hurricane Polymar", "text": ""}
{"id": "393590", "revid": "36426", "url": "https://it.wikipedia.org/wiki?curid=393590", "title": "Piazza San Felice in Piazza", "text": "Piazza San Felice in Piazza \u00e8 una piazza dell'Oltrarno a Firenze.\n\u00c8 dominata dalla chiesa di San Felice in Piazza, che deriva il suo curioso nome dalla denominazione del \"borgo\" (cos\u00ec erano chiamati gli agglomerati di edifici che sorgevano fuori le mura in epoca medievale) che si estendeva dalla chiesa di Santa Felicita, lungo l'odierna via Guicciardini, fino alla piazza di San Felice, Borgo di Piazza. \nPi\u00f9 che una vera e propria piazza oggi \u00e8 un incrocio sul quale si erge una delle colonne di Firenze posta da Cosimo I in ricordo della battaglia di Marciano-Scannagallo (1554), che funge da spartitraffico tra via Romana, via Maggio, via Mazzetta e il flusso automobilistico proveniente da piazza Pitti. Originariamente sulla colonna era prevista la collocazione di una statua rappresentante la pace.\nSi affaccia sulla piazza all'angolo tra via Mazzetta e via Maggio Casa Guidi, oggi museo, dove visse e mor\u00ec nell'Ottocento la famosa poetessa inglese Elizabeth Barrett Browning con il marito Robert Browning. Una lapide sulla facciata del palazzo, scritta da Niccol\u00f2 Tommaseo, recita:\nAll'angolo con via de' Pitti si trova un tabernacolo affrescato con un\"'Annunciazione\" sei-settecentesca. \nVi si trova inoltre il \"Monumento ai caduti di Firenze-Oltrarno\" di Luigi Luparini."}
{"id": "393592", "revid": "124442886", "url": "https://it.wikipedia.org/wiki?curid=393592", "title": "Alberto Fortis (album)", "text": "Alberto Fortis \u00e8 il primo album di Alberto Fortis pubblicato nel 1979 dalla Philips Records.\nI testi e le musiche sono di Alberto Fortis, gli arrangiamenti e la direzione d'orchestra sono a cura di Claudio Fabi, mentre tra i musicisti che prendono parte alla registrazione vi \u00e8 la Premiata Forneria Marconi.\nEdito da Intersong Italiana e prodotto da Alberto Salerno (al suo esordio come produttore), l'album \u00e8 presente nella classifica dei 100 dischi italiani pi\u00f9 belli di sempre secondo \"Rolling Stone Italia\" alla posizione numero 79.\nCanzoni.\n\"Alberto Fortis\" rappresenta l'ingresso nel mondo cantautoriale italiano di Fortis. La verve polemica e la poetica di alcune canzoni contenute nell'LP, proiettarono il cantante di Domodossola all'attenzione del pubblico italiano.\n\"A voi romani\" fu forse la canzone che dest\u00f2 pi\u00f9 interesse e polemica dell'intero album. Interpretato come un attacco agli abitanti di Roma da parte di un cantante del nord \u00e8, in realt\u00e0, come ribadito pi\u00f9 volte con veemenza da parte del suo autore, una critica al potere, di cui la capitale \u00e8 centro nevralgico. Inoltre la canzone pu\u00f2 essere un attacco a tutte le forme di potere. Tali valutazioni posteriori possono per\u00f2 anche essere considerate come un tentativo, tipico peraltro anche degli artisti che sanno di pronunciare qualcosa che scuote le coscienze, di stemperare le inevitabili reazioni conseguenti, suggerendo interpretazioni pi\u00f9 politicamente corrette. Rimane comunque un testo sincero e sentito, un punto di vista personale, condivisibile o meno, inequivocabile nei versi come \"Io vi odio a voi romani, vi odio tutti\".\n\"Milano e Vincenzo\" riprende la tematica del controllo del potere da parte di persone che non comprendono la natura dell'arte, ma quella degli interessi economici. Vincenzo Micocci, fondatore e direttore generale di un'importante casa discografica, la IT, \u00e8 il bersaglio polemico del testo.\nAllo stesso tempo \u00e8 anche una dichiarazione d'amore verso la sua citt\u00e0 adottiva, Milano\n\"Il Duomo di notte\" prende spunto dalla chiesa principale di Milano, per avventurarsi nell'animo disilluso di molti giovani di allora.\nEnigmatica ed intimista \u00e8, invece, \"In soffitta\".\nForse una delle pi\u00f9 belle canzoni scritte da Alberto Fortis \u00e8, per\u00f2, \"La Sedia di Lill\u00e0\", canzone dai molteplici significati, apparentemente concernente una persona (lo zio di Fortis) rimasta a seguito di un banale incidente domestico sulla sedia a rotelle, ma contenente temi comuni a tutto l'album (l'amore come fonte di sofferenza, l'amicizia tradita).\nDa notare che il finale tragico della canzone (il suicidio) non riguarda il parente di Alberto, che pur manifestando ogni tanto la voglia di farla finita ha tenuto duro, non arrivando a compiere il gesto che \u00e8 invece l'epilogo del brano musicale.\nClassifica.\nAlbum\nSingoli"}
{"id": "393594", "revid": "767487", "url": "https://it.wikipedia.org/wiki?curid=393594", "title": "Tra demonio e santit\u00e0", "text": "Tra demonio e santit\u00e0 \u00e8 il secondo album di Alberto Fortis pubblicato nel 1980 dalla Philips.\nIl disco.\n\u00c8 un concept-album focalizzato sull'interazione e sul dialogo tra il bene ed il male.\nLa suite che d\u00e0 il titolo al disco nasce dalla rielaborazione di \"\u00c8 forse vita\", canzone di Fortis trascritta da Giorgio Santiano.\nL'album \u00e8 stato citato da Vasco Rossi nel suo brano \"Siamo solo noi\" (nei versi \"Siamo solo noi / quelli che tra demonio e santit\u00e0 \u00e8 lo stesso, / basta che ci sia posto\").\nNel 2008 \u00e8 stato pubblicato per la prima volta su CD, rimasterizzato in digitale, da Universal Music Group.\nClassifica.\nAlbum\nSingoli"}
{"id": "393596", "revid": "767487", "url": "https://it.wikipedia.org/wiki?curid=393596", "title": "La grande grotta", "text": "La grande grotta \u00e8 il terzo album di Alberto Fortis registrato al One Step Up Studio di Los Angeles e pubblicato nel 1981 dalla Polygram Philips Records attuale Universal Music Group.\nClassifica.\nAlbum"}
{"id": "393597", "revid": "767487", "url": "https://it.wikipedia.org/wiki?curid=393597", "title": "Fragole infinite", "text": "Fragole infinite \u00e8 il quarto album di Alberto Fortis registrato presso gli Abbey Road Studios di Londra e pubblicato nel 1982 dalla Polygram Philips Records attuale Universal Music Group.\nDisco dedicato a John Lennon, il titolo \u00e8 libera traduzione di \"Strawberry Fields Forever\" dei Beatles.\nTracce.\nLP.\nTesti e musiche di Alberto Fortis\nArrangiamenti e produzione di Alberto Fortis e Claudio Fabi"}
{"id": "393599", "revid": "111423080", "url": "https://it.wikipedia.org/wiki?curid=393599", "title": "El ni\u00f1o (Alberto Fortis)", "text": "El ni\u00f1o \u00e8 il quinto album di Alberto Fortis, edito da Philips Records nel 1984."}
{"id": "393605", "revid": "1318658", "url": "https://it.wikipedia.org/wiki?curid=393605", "title": "Arrondissement di Gap", "text": "L\"arrondissement\" di Gap \u00e8 un \"arrondissement\" dipartimentale della Francia situato nel dipartimento delle Alte Alpi, nella regione della Provenza-Alpi-Costa Azzurra.\nStoria.\nFu creato nel 1800, sulla base dei preesistenti distretti.\nComposizione.\nL\"arrondissement\" \u00e8 composto da 139 comuni raggruppati in 23 cantoni:"}
{"id": "393606", "revid": "125732561", "url": "https://it.wikipedia.org/wiki?curid=393606", "title": "Wu Jianxiong", "text": "Fu tra le prime donne ad occupare un posto di rilievo nel panorama della fisica mondiale del Novecento. Fu la prima vincitrice del Premio Wolf per la fisica nel 1978, per aver condotto l'esperimento che porta il suo nome. \nBiografia.\nEbbe la fortuna di nascere in una famiglia in cui il padre (\"Wu Zhongyi\") era un convinto sostenitore dell'uguaglianza tra i sessi, infatti fond\u00f2 una scuola femminile, dove Jianxiong ebbe i primi rudimenti dell'istruzione. Crebbe a Liuhe, e a 11 anni lasci\u00f2 casa per frequentare la Scuola Normale Femminile di Suzhou.\nNel 1929, venne ammessa all\"'Universit\u00e0 Centrale Nazionale\" di Nanchino e, secondo quanto previsto dalle leggi dell'epoca, dovette insegnare per un anno presso una scuola pubblica. In sostanza, la sua attivit\u00e0 di studentessa universitaria si svolse tutta tra il 1930 ed il 1934, anno in cui si laure\u00f2 col massimo degli onori; nel seguito, si occup\u00f2 per due anni di ricerca con una collega, Jing Weijing.\nNel 1936 prese la decisione che cambi\u00f2 la sua vita, poich\u00e9, spinta dalla sua sete di conoscenza, decise di studiare all'estero; grazie ad una sua amica (Dong Ruofen) che si era laureata in chimica all'universit\u00e0 del Michigan, sped\u00ec una domanda di ammissione a questa universit\u00e0.\nLa sua domanda venne accettata e nell'estate dello stesso anno, grazie anche al supporto economico fornitogli da uno zio, part\u00ec alla volta di Ann Arbor, nel Michigan, ma non raggiunse mai la sua meta. Infatti, decise di fermarsi a trovare un'altra sua amica che studiava a Berkeley, presso l'Universit\u00e0 della California.\nGiunta a Berkeley, incontr\u00f2 la sua amica e, quando le confid\u00f2 che, sebbene laureata in fisica, non aveva mai visto un laboratorio, lei le disse che uno studente di fisica cinese di sua conoscenza non avrebbe di sicuro fatto problemi a mostrarle il laboratorio in cui lavorava. Lo studente era il pupillo del premio Nobel Ernest Orlando Lawrence e lavorava presso il Centro di Ricerca Nucleare di Berkeley.\nLawrence rimase molto colpito da Jianxiong e, sotto le \"sospette\" pressioni del suo studente, decise di offrirle una borsa per studiare a Berkeley. Lo studente, successivamente, divenne il marito di Wu Jianxiong, Luke Jia Liuyuan.\nWu inizi\u00f2 il suo dottorato sotto la guida di Emilio Segr\u00e8, fisico italiano che aveva un indiscusso bagaglio di conoscenze, arricchite dalla collaborazione attiva con Enrico Fermi.\nDopo aver conseguito il dottorato in Fisica nel 1940, Wu Jianxiong ha insegnato allo \"Smith College\" e poi alla Universit\u00e0 di Princeton, prima di unirsi al \"Manhattan District Project\", presso la Columbia University, dove rimase, terminato il progetto.\nPi\u00f9 tardi, visti i suoi meriti, divenne titolare onoraria di cattedre universitarie presso numerose universit\u00e0 cinesi e ricevette diverse onorificenze e svariati riconoscimenti, tra cui l'essere eletta presidentessa della \"American Physical Society\".\nViene raggiunta dalla morte il 16 febbraio 1997, presso il centro ospedaliero Saint Luke's - Roosevelt, colta da attacco di cuore.\nL'attivit\u00e0 di ricerca.\nIl periodo del dottorato.\nSin dai primi mesi del suo dottorato a Berkeley, la ricerca scientifica di Wu Jianxiong ha prodotto notevoli risultati. Guidata da Segr\u00e8, acquis\u00ec una considerevole padronanza nella progettazione e costruzione di rilevatori di radioattivit\u00e0.\nIn questo stesso periodo, condusse ricerche su un aspetto del decadimento \u03b2 (le catene di fissione) grazie alle quali successivamente si riuscirono a ricavare importanti informazioni circa le forze nucleari.\nIl Progetto Manhattan.\nDopo aver conseguito il dottorato nel 1940, Wu Jianxiong insegn\u00f2 prima allo Smith College e poi alla Universit\u00e0 di Princeton. Successivamente si un\u00ec al Progetto Manhattan alla Universit\u00e0 di Columbia. Qui la Wu si occup\u00f2 di sviluppare un procedimento per la produzione del formula_1 che fu poi utilizzato per la costruzione della bomba atomica.\nIn quello stesso periodo veniva attivato il primo reattore a produzione di plutonio di Hanford Site; dopo un previsto, temporaneo, spegnimento del reattore, ci si accorse di un insolito problema: dopo essere stato impiegato a regime per lungo tempo e poi spento, il reattore non ripartiva pi\u00f9.\nFermi ipotizz\u00f2 che questo effetto fosse dovuto ad un prodotto della fissione ancora ignoto dotato di una grande sezione d'urto d'assorbimento. A questo punto, Segr\u00e8 consigli\u00f2 a Fermi di controllare il lavoro di dottorato della Wu, che si era occupata proprio dell'analisi dei prodotti delle catene di fissione. Grazie ai suoi dettagliati dati, Enrico Fermi riusc\u00ec ad identificare lo formula_2. L'importanza della figura della Wu nel campo della Fisica emerge dunque anche da questo brillante risultato: per merito del suo lavoro, infatti, fu possibile sviluppare delle procedure di spegnimento che resero possibile l'accensione e lo spegnimento ben controllati dei reattori nucleari.\nIl decadimento beta (\u03b2).\nIl decadimento beta \u00e8 un tipo di decadimento radioattivo in cui vengono emessi elettroni con uno spettro continuo di energia. All'epoca, tra gli aspetti pi\u00f9 oscuri della faccenda c'era la difficolt\u00e0 di spiegare l'apparente violazione del principio di conservazione dell'energia connesso a questo fenomeno. Grazie alla scoperta del neutrone nel 1932 ad opera di Chadwick, si riusc\u00ec a far chiarezza sul processo di decadimento e pochi anni pi\u00f9 tardi, Enrico Fermi e Wolfgang Pauli postularono indipendentemente l'esistenza di una nuova particella (il neutrino) che attraverso il computo delle energie in gioco, permettesse al processo di non violare il principio di conservazione.\nFermi svilupp\u00f2 una teoria matematica del processo di decadimento, tuttavia in quel periodo non esistevano buone sorgenti \u03b2, cos\u00ec gli esperimenti condotti per verificare la sua teoria non produssero buoni risultati. Col finire della guerra, le cose cambiarono, infatti era disponibile una larga variet\u00e0 di radionuclidi, prodotti nei reattori e, sebbene tutte le nuove misurazioni effettuate confermassero una parte della teoria di Fermi, continuavano ad esserci discordanze circa le forme degli spettri di energia previsti.\nSecondo la Wu, le misurazioni effettuate erano di scarsa qualit\u00e0 e ci\u00f2 giustificava il disaccordo tra la teoria e l'esperimento; tuttavia, per lei fare ipotesi non era sufficiente e si mise al lavoro per scoprire dove fosse effettivamente l'errore. Dedusse che il nocciolo della questione dovesse essere la pesantezza atomica delle sorgenti di decadimenti \u03b2 utilizzate; in tali circostanze, infatti, la distribuzione delle energie degli elettroni emessi \u00e8 alterata dal fatto che gli elettroni spendono una grossa energia per scappare dal nucleo.\nJianxiong condusse una serie di esperimenti per verificare la teoria di Fermi e le sue supposizioni, trovando un perfetto accordo con quanto predetto dal fisico italiano.\nLa violazione della parit\u00e0.\nLa parit\u00e0 \u00e8 un concetto legato alla descrizione matematica di un sistema; in fisica, un sistema che conserva la sua parit\u00e0 \u00e8 un sistema per il quale le leggi che lo governano sono le stesse anche per la sua \"immagine speculare\". Nel 1927, inoltre, il fisico Eugene Wigner prov\u00f2 che l'interazione elettromagnetica conserva la parit\u00e0 e questo condusse i fisici del tempo a ritenere la conservazione della parit\u00e0 un dato di fatto, a prescindere dalle interazioni in gioco.\nAgli sgoccioli degli anni 40, tuttavia, gli studi di Cecil Frank Powell portarono alla luce il mesone prima (predetto 10 anni prima da Hideki Yukawa) e poi due altri mesoni: il \u03c4 e il \u03b8. Queste due particelle portarono a quello che \u00e8 noto come il \"puzzle \u03b8 - \u03c4\".\nI due mesoni, infatti, avendo stessa massa e stessa vita media, potevano distinguersi solo ed esclusivamente in base al loro modo di decadere; gli scienziati, dunque, erano portati a credere che fossero la stessa particella, tuttavia, poich\u00e9 \u03c0 ha parit\u00e0 -1 , \u03b8, che decade in due \u03c0, avr\u00e0 parit\u00e0 +1 (1 = (-1)(-1) ) e \u03c4, che decade in 3 \u03c0, -1. Quindi, in base al principio di conservazione della parit\u00e0, le due particelle dovevano essere differenti.\nTsung-Dao Lee e Chen Ning Yang, dopo un accurato studio in cui dimostravano che nessun esperimento fino ad allora aveva provato la conservazione della parit\u00e0 nei processi che coinvolgevano l'interazione debole, proposero una spiegazione del fenomeno secondo la quale la parit\u00e0 non sarebbe stata conservata nelle interazioni deboli, proponendo degli esperimenti per verificare la loro idea.\nUno di questi esperimenti fu realizzato da Chien-Shiung Wu nel 1957 ed evidenzi\u00f2 sperimentalmente la violazione della parit\u00e0 nelle interazioni deboli.\nLee e Yang furono insigniti del premio Nobel in seguito a questo risultato.\nIntitolazioni.\nIn suo onore un asteroide della fascia principale \u00e8 stato battezzato 2752 Wu Chien-Shiung. "}
{"id": "393612", "revid": "110157", "url": "https://it.wikipedia.org/wiki?curid=393612", "title": "Fortissimo (Alberto Fortis)", "text": "Fortissimo \u00e8 il sesto album di Alberto Fortis, pubblicato nel 1984 ed edito da Philips Records. Si tratta della sua prima raccolta di successi."}
{"id": "393614", "revid": "767487", "url": "https://it.wikipedia.org/wiki?curid=393614", "title": "West of Broadway", "text": "West of Broadway \u00e8 il settimo album di Alberto Fortis pubblicato da Philips Records nel 1985. \u00c8 il suo ultimo LP per la Polygram, successivamente passer\u00e0 alla CBS.\n\"Immagina\" \u00e8 una versione di \"Imagine\" di John Lennon, con un testo in italiano scritto dallo stesso Fortis, senza nessun legame con il testo in inglese e senza la chitarra."}
{"id": "393615", "revid": "12190", "url": "https://it.wikipedia.org/wiki?curid=393615", "title": "Armin Zoeggler", "text": ""}
{"id": "393617", "revid": "23390", "url": "https://it.wikipedia.org/wiki?curid=393617", "title": "Tendenza sessuale", "text": ""}
{"id": "393618", "revid": "125193273", "url": "https://it.wikipedia.org/wiki?curid=393618", "title": "Assolutamente tuo", "text": "Assolutamente tuo \u00e8 l'ottavo Album di Alberto Fortis pubblicato nel 1987 edito dalla CBS Records. \u00c8 il suo primo LP per questa etichetta dopo l'addio alla Polygram.\nTracce.\nTesti e musiche di Alberto Fortis\nArrangiato e prodotto da Carlos Alomar"}
{"id": "393619", "revid": "124608718", "url": "https://it.wikipedia.org/wiki?curid=393619", "title": "Carta del cielo (album)", "text": "Carta del cielo \u00e8 il nono Album di Alberto Fortis, pubblicato nel 1990 dalla CBS."}
{"id": "393623", "revid": "52076", "url": "https://it.wikipedia.org/wiki?curid=393623", "title": "Cernobil", "text": ""}
{"id": "393624", "revid": "2149408", "url": "https://it.wikipedia.org/wiki?curid=393624", "title": "Kansas (disambigua)", "text": ""}
{"id": "393625", "revid": "830939", "url": "https://it.wikipedia.org/wiki?curid=393625", "title": "Pierre-Laurent Wantzel", "text": "Figlio di un vecchio militare, professore di matematica applicata alla Scuola di Commercio, Pierre Wantzel compie i suoi studi al collegio di \u00c9couen. Dopo un soggiorno di un anno alla Scuola di Arti e Mestieri di Ch\u00e2lons, \u00e8 ammesso nel 1828 al collegio Carlo Magno.\nNel 1829, pubblica nella seconda edizione del \"Trait\u00e9 d'arithm\u00e9tique\" la dimostrazione di un metodo per la ricerca della radice quadrata.\nAmmesso all'\u00c9cole polytechnique, si indirizza all'\u00c9cole nationale des ponts et chauss\u00e9es nel 1834. Si interessa allora in maniera particolare all'algebra e alle costruzioni con riga e compasso e alla loro risolubilit\u00e0 per radicali. Contemporaneo di \u00c9variste Galois, si pu\u00f2 supporre che egli non ne conoscesse i lavori perch\u00e9 non furono pubblicati fino al 1846. S'ispira ai lavori di Vi\u00e8te, Descartes, Gauss e Abel.\nNel 1837, ancora studente di ingegneria, pubblica nel \"Journal des math\u00e9matiques pures et appliqu\u00e9es\" un articolo intitolato \"Ricerca sui metodi per riconoscere se un problema pu\u00f2 essere risolto con riga e compasso\", dove trova un criterio di non-costruibilit\u00e0 con riga e compasso chiamato \"Teorema di Wantzel\", e termina la dimostrazione iniziata da Gauss sui poligoni costruibili (teorema di Gauss-Wantzel).\nDiventato ingegnere civile nel 1840, preferisce consacrarsi all'insegnamento dapprima come professore di Meccanica Applicata alla facolt\u00e0 di Ingegneria Civile, poi come esaminatore agli esami di ammissione dell'\u00c9cole polytechnique, infine come professore di matematica e fisica presso altre istituzioni.\nContinua ad interessarsi alla matematica, pubblica una dimostrazione pi\u00f9 semplice del teorema di Abel sull'equazioni risolubili per radicali, si occupa di integrali curvilinei. Muore nel 1848."}
{"id": "393627", "revid": "110157", "url": "https://it.wikipedia.org/wiki?curid=393627", "title": "Chiesa di San Carlo dei Barnabiti", "text": "La chiesa di San Carlo dei Barnabiti \u00e8 un luogo di culto cattolico sconsacrato che si trova in via Sant'Agostino nel quartiere Oltrarno di Firenze fra via Maffia e via dei Serragli.\nStoria.\nL'edificio fu costruito da Gherardo Silvani nel 1636 per l'ordine dei Barnabiti, che gi\u00e0 vi avevano un piccolo oratorio. L'importanza che l'ordine raggiunse agli inizi del Settecento si riflette nella ricchezza della decorazione della chiesa: la tribuna venne costruita da Filippo Brilli la volta di Sigismondo Betti con la \"Gloria della Vergine con San Paolo e San Carlo Borromeo\" dipinta nel 1721, le architetture di Bernardino Ciurini (1743), le quadrature prospettiche di Domenico Stagi (1757-58) ed altre pitture di Giuseppe Zocchi (cupola e pennacchi, 1747). Con la soppressione leopoldina del 1783 pass\u00f2 in mani private fino al 1838, quando venne acquistata dagli Scolopi che ne fecero rimodernare la facciata da Leopoldo Pasqui e la tennero fino al 1866. Destinata poi a scuola e palestra, \u00e8 attualmente adibita ad uso culturale."}
{"id": "393628", "revid": "287204", "url": "https://it.wikipedia.org/wiki?curid=393628", "title": "Kurt Wallander", "text": "Kurt Wallander \u00e8 un immaginario commissario di polizia svedese creato dallo scrittore Henning Mankell. \u00c8 il protagonista di molti romanzi di Mankell, vive e lavora in una piccola cittadina, Ystad, vicino a Malm\u00f6, nella contea della Scania (Sk\u00e5ne) nell'estremo meridione della Svezia.\nGenesi del personaggio.\nSul suo sito, Henning Mankell rivela che il personaggio di Kurt Wallander \u00e8 nato il 20 maggio 1989.\nLo scrittore svedese aveva deciso di scrivere una storia sul razzismo crescente che aveva notato al rientro in patria,\ndopo aver vissuto all'estero per vario tempo; dato che per Mankell il razzismo \u00e8 un crimine, gli sarebbe servito un poliziotto come personaggio.\nIl nome Wallander venne fuori dall'elenco telefonico.\nLe storie sono ambientate in Scania, l\u00e0 dove la Svezia finisce;\nuna terra di confine, che Mankell considera una sorta di \"Texas del mar Baltico\", dove si avverte un forte senso di inquietudine.\nQuesta sensazione pervade tutte le opere della serie, al punto che, alla nona uscita, l'autore suggerisce in retrospettiva il sottotitolo\n\"I romanzi dell'inquietudine svedese\" per l'intera serie.\nBiografia.\nNella finzione, Kurt Wallander \u00e8 nato il 30 gennaio 1948 ed \u00e8 cresciuto a Malm\u00f6.\nIl padre (con il quale ha cominciato ad avere un rapporto conflittuale dopo aver preso la decisione di entrare nel corpo di polizia; non sono note le cause per le quali il padre di Wallander disapprova il mestiere del poliziotto), si \u00e8 sempre guadagnato da vivere dipingendo paesaggi, curiosamente il padre di Wallander non viene mai citato per nome ma solo come padre.\nLa madre \u00e8 morta mentre Kurt era ancora studente presso la scuola di polizia.\nHa una sorella, Kristina, che si \u00e8 trasferita a Stoccolma in giovent\u00f9 e con cui ha contatti solo sporadici.\nLa musica lirica \u00e8 da sempre una delle sue passioni.\nDa ragazzo sognava di diventare cantante lirico, o un fotoreporter. Ha poi scelto di diventare poliziotto, decisione fortemente osteggiata dal padre, e fonte di contrasti tra genitore e figlio per anni.\nTuttavia, anche dopo l'ingresso in polizia, ha coltivato per qualche tempo l'idea di lavorare nel mondo della lirica come impresario, assieme al suo amico Sten Wid\u00e9n, aspirante tenore.\n\u00c8 entrato in polizia sul finire degli anni 1960, inizialmente come agente dell'ordine pubblico presso il distretto di Malm\u00f6.\nFu mandato a fronteggiare i dimostranti nelle manifestazioni contro la guerra del Vietnam.\nNell'estate del 1969 fu accoltellato; sottoposto a due operazioni, si risvegli\u00f2 dopo quattro giorni di coma.\nL'episodio dell'accoltellamento viene raccontato in due modi diversi: ne \"Il primo caso di Wallander\" avviene in un parco pubblico dove Kurt, fuori servizio, sta facendo una passeggiata,\ninvece in \"Assassino senza volto\" il poliziotto ricorda di essere stato ferito da un ubriaco durante un arresto.\nLa sua ambizione era per\u00f2 quella di diventare investigatore.\nIl passaggio alla sezione investigativa avvenne ufficialmente il 1\u00ba ottobre 1969, dopo il suo fruttuoso coinvolgimento nelle indagini sulla morte di un suo vicino di casa; con il suo operato fece colpo sull'allora dirigente della sezione investigativa, Hemberg, che lo volle nella sua squadra.\nSi \u00e8 sposato nel maggio del 1970 con Mona, una parrucchiera conosciuta nel 1968 sul traghetto Copenaghen-Malm\u00f6.\nLa coppia ha una figlia, Linda, nata alla fine del 1970.\nIl rapporto con Mona non \u00e8 stato tranquillo fin dall'inizio; anche prima del matrimonio i due discutevano spesso, lei lo accusava di non arrivare mai in orario e di non rispettare gli appuntamenti, tardando sempre per colpa del suo lavoro.\nNel settembre del 1975 la famigliola \u00e8 andata ad abitare ad Ystad, anche se per alcuni mesi Kurt Wallander ha continuato a lavorare per la polizia di Malm\u00f6.\nMona desiderava che Linda crescesse in una citt\u00e0 pi\u00f9 piccola di Malm\u00f6, e a Ystad avrebbe potuto aprire il proprio negozio da parrucchiera.\nPer Kurt lo spostamento significava riavvicinarsi al padre, che nel 1969 aveva lasciato Malm\u00f6 per L\u00f6derup, una frazione del comune di Ystad.\nIl trasferimento ufficiale al distretto di polizia di Ystad avvenne nel corso del 1976.\nLa squadra locale era capitanata da Rydberg, un poliziotto di mezza et\u00e0 dai modi bruschi ma dalle grandi capacit\u00e0 investigative, che Wallander aveva apprezzato sin dai primi contatti. Negli anni, Rydberg sarebbe diventato per lui maestro e mentore, il modello di poliziotto e di investigatore a cui ispirarsi. Alla fine del 1990 Rydberg \u00e8 morto a causa di un tumore; Wallander ha sofferto molto la sua mancanza, e spesso nei punti morti di un'indagine ha provato ad uscire dall\"'impasse\" pensando a cosa avrebbe fatto Rydberg.\nAd Ystad Wallander proseguir\u00e0 la sua carriera investigativa risolvendo svariati casi e venendo nel corso degli anni promosso fino a raggiungere, nel 1990, il grado di Commissario Capo.\nLa seconda met\u00e0 degli anni 1980 \u00e8 stato un periodo travagliato per la famiglia Wallander: il matrimonio di Kurt e Mona \u00e8 entrato in crisi e la figlia adolescente ha tentato il suicidio.\nDopo la separazione, Mona \u00e8 tornata a vivere a Malm\u00f6, portando Linda con s\u00e9, mentre Wallander \u00e8 rimasto a vivere da solo nell'appartamento in Mariagatan a Ystad.\nIl divorzio \u00e8 avvenuto nell'ottobre 1989.\nDa allora, Wallander ha iniziato a mangiare disordinatamente, ingrassando, ed ha trascurato la sua salute;\nsi \u00e8 trovato in difficolt\u00e0 anche nella gestione della casa, delle pulizie e della spesa.\nNel 1992, a causa di gravi problemi psicologici emersi durante l'indagine narrata ne \"La leonessa bianca\", Wallander \u00e8 andato in congedo, ed \u00e8 rimasto lontano dalla polizia per oltre un anno. \u00c8 rientrato in servizio nell'ottobre del 1993, dopo l'omicidio di un avvocato suo amico.\nNel 2001 la figlia Linda, seguendo le orme paterne, entrer\u00e0 nel corpo di Polizia di Ystad e sar\u00e0 protagonista degli avvenimenti narrati in \"Prima del gelo.\"\nLibri.\nI libri di Henning Mankell in cui compare il personaggio di Kurt Wallander sono stati originariamente pubblicati in Svezia nel seguente ordine:\nI primi nove titoli sono stati pubblicati in Italia da Marsilio in una serie intitolata \"Le inchieste del commissario Wallander\". Gli ultimi tre titoli non appartengono ufficialmente a tale serie.\nL'ordine di pubblicazione non corrisponde alla sequenza temporale degli eventi narrati: il primo romanzo, \"Assassino senza volto\", inizia l'8 gennaio 1990, e fino all'ottavo libro, \"Muro di fuoco\", la serie segue un ordine cronologico. La sequenza viene interrotta con la nona uscita, la raccolta \"Piramide\", che \u00e8 in realt\u00e0 il prologo della serie: i cinque racconti di cui \u00e8 composta si svolgono nei vent'anni precedenti le vicende di \"Assassino senza volto\". Inoltre il dodicesimo libro \"La mano\" narra eventi che si collocano prima dell'undicesimo libro \"L'uomo inquieto\". Seguendo la linea temporale degli eventi, l'ordine dei libri risulta il seguente:\nIl personaggio di Kurt Wallander compare anche in un libro non scritto da Henning Mankell. Si tratta di \"En medborgare h\u00f6jd \u00f6ver varje misstanke\" di Jan Guillou, un romanzo del 1995 che appartiene alla serie dell'agente segreto Carl Hamilton alias Coq Rouge.\nAltro.\nNella citt\u00e0 di Ystad si organizzano visite guidate della citt\u00e0 sulle tracce del commissario Wallander. Si possono visitare per esempio l'Hotel Continental, dove il commissario cena, e Mariagatan, dove vive e gli studi cinematografici Ystad Studio dove sono stati girati i film e telefilm ispirati ai romanzi."}
{"id": "393630", "revid": "277947", "url": "https://it.wikipedia.org/wiki?curid=393630", "title": "Chiesa di San Francesco di Paola (Firenze)", "text": "La chiesa di San Francesco di Paola \u00e8 un luogo di culto cattolico situato in piazza San Francesco di Paola, nella zona dell'Oltrarno a Firenze.\nFu edificata con l'aiuto finanziario della famiglia Strozzi e dedicata al santo calabrese che fond\u00f2 l'ordine dei Minimi.\nStoria dell'edificio.\nIl Cinquecento.\nFin dall'agosto 1584 si parla di una sollecitazione di Bianca Cappello, presso l'arcivescovo fiorentino Alessandro de' Medici, per la fondazione di un nuovo convento dei Minimi, da aggiungersi a quello gi\u00e0 insediato nella chiesa di San Giuseppe; tuttavia, la costruzione del nuovo complesso conventuale inizi\u00f2 solo dopo il 1589, data in cui Alessandro di Camillo Strozzi ha donato ai frati Minimi un podere posto fuori \"Porta a Pier Gattolini\", coltivato a vigneti, frutteti, oliveti, con casa padronale e colonica. Il podere era situato nella parrocchia di San Sepolcro sotto Bellosguardo ed era chiamato la \"piazuola della podesteria del Galluzzo\". Nella donazione era anche compreso un campo di 15 staiora confinante con i Padri di San Donato a Scopeto, chiamato il \"Cederno\".\nIl Seicento.\nDal 1638 \u00e8 ricordata da Giovanni Sini la presenza in cantiere dell'architetto Gherardo Silvani. Il biografo, amico dell'architetto, afferma che il Silvani intervenne ai lavori della chiesa, senza tuttavia precisare le parti da lui realizzate.\nLa chiesa parrebbe terminata nel 1643, data in cui termina il fascicolo delle Spese di Fabbrica.\nDal 1645 al 1746 intervenne nella chiesa Giovannozzo Giovannozzi, in seguito a numerosi lasciti, alcuni dei quali abbastanza cospicui; il suo l'intervento \u00e8 collocabile nella prima met\u00e0 del XVIII secolo, come testimoniato dal Richa.\nIl Settecento.\nLa chiesa fu poi di nuovo ristrutturata alla met\u00e0 del Settecento.\nUn'annotazione interessante, risalente all'8 settembre 1770, riguarda l'acquisto di \"filo di ferro e altro per ricatenare la volta della chiesa\": ci\u00f2 permette di stabilire che la navata della chiesa era coperta da una volta, la cui presenza \u00e8 confermata nel '700 dal Richa e in seguito da Carlo Pini che, nel 1863 cita l'affresco dipinto nella volta della chiesa, raffigurante l\"Apoteosi di S. Francesco di Paola\".\nNel 1783 il complesso convento-chiesa viene acquistato dal senatore Giovanni Federighi, che trasform\u00f2 il convento in villa e la chiesa a cappella privata, come ricorda una lastra marmorea, posta sopra il portale della chiesa. Il Federighi fa inoltre trasportare nella chiesa il sarcofago del vescovo di Fiesole Gerolamo Benozzo Federighi di Luca della Robbia, che successivamente \u00e8 stato posto nella chiesa di San Pancrazio (nel 1809) per poi essere trasferito nella chiesa di Santa Trinita (il 9 gennaio 1895), dove si trova attualmente. Del 1785 \u00e8 il trasferimento della \"Madonna del parto\" di Taddeo Gaddi, un affresco staccato proveniente dalla ex-chiesa di San Pier Maggiore, come dimostrato dal 1964 dal Soprintendente Ugo Procacci attraverso alcuni documenti. Fu rilevato in particolare che al momento della demolizione di quest'ultima chiesa (1784-85) il senatore Giovanni Federighi chiese la \"Madonna\" e la ottenne dall'Arcivescovo di Firenze Antonio Martini.\nL'Ottocento.\nTra il 1814 e 1822 la chiesa di San Francesco di Paola viene concessa all'arciconfraternita della Misericordia ad uso di sepolcreto dei confratelli, come testimoniato dalle varie lapidi presenti in essa.\nDalla prima met\u00e0 del XIX secolo, la chiesa \u00e8 sotto la giurisdizione del parroco dei Santi Vito e Modesto, mentre il convento serv\u00ec da sede alla Cancelleria di Legnaia e Galluzzo.\nIl convento annesso fu soppresso al tempo del granduca Pietro Leopoldo e ridotto a villa nel 1873, dove fra gli altri vi abit\u00f2 lo scultore Adolf von Hildebrand. Nel bel giardino \u00e8 presente una statua di \"San Francesco di Paola\" di Giuseppe Piamontini del 1695. Attualmente il convento \u00e8 adibito ad uso di appartamenti privati, di propriet\u00e0 degli eredi dello storico inglese Harry Brewster.\nL'epoca contemporanea.\nLa chiesa oggi, al termine di un lungo restauro (1997-2006) guidato dalla Soprintendenza ai Beni Architettonici di Firenze, ha con la chiesa di San Vito funzione parrocchiale.\nDescrizione.\nTra le opere pittoriche, oltre alla gi\u00e0 menzionata \"Madonna\" del Gaddi, occorre ricordare il ciclo delle \"Storie di San Francesco di Paola\" (sei tele polilobate) ad opera di Dionisio Predellini, Antonio Nicola Pillori, Ignazio Hugford (attribuzione di Caterina Bon), la \"Deposizione del Cristo\" (forse di autore vicino al Naldini), \"San Michele Arcangelo libera le anime dal Purgatorio\" (prima met\u00e0 del Seicento), l\"Annunciazione\" di Giovan Battista Vanni (attr.), il \"Ritratto naturale di San Francesco di Paola\" (1602, di ignoto) e infine due opere di Giuseppe Moriani: \"S. Francesco di Paola fa stillare sangue da una moneta\" e \"San Francesco di Paola risuscita tre fanciulli\". Entrambi del 1716 presentano due episodi della vita del Santo calabrese: per far capire il carattere odioso delle imposte il santo fa stillare sangue da una moneta di fronte al re Ferrante di Aragona a Napoli; l'altra si riferisce forse a un episodio leggendario, il miracolo dell'apparizione del Santo che fa resuscitare tre fanciulli morti accidentalmente presso Lima in Per\u00f9.\n\u00c8 infine da ammirare, sopra l'altare maggiore, il \"crocifisso ligneo\", forse del XV secolo.\nConfraternite.\nNella chiesa e nei suoi annessi si riunirono nel tempo alcune confraternite. Tra le pi\u00f9 importanti ci fu la Compagnia di San Francesco di Paola dei Tessitori d'Opera."}
{"id": "393634", "revid": "404449", "url": "https://it.wikipedia.org/wiki?curid=393634", "title": "Chiesa di San Jacopo Soprarno", "text": "La chiesa di Sant'Jacopo Sopr'Arno (o San Jacopo de' Barbetti) \u00e8 un luogo di culto cattolico di Firenze che si trova in Borgo San Jacopo, nel quartiere di Oltrarno.\nDal 14 maggio 2006 \u00e8 stata concessa dalla Diocesi di Firenze all'Arcidiocesi ortodossa d'Italia e Malta.\nStoria e descrizione.\nLa chiesa risale probabilmente ai secoli X-XI e fu edificata in stile romanico dando il nome al borgo che le si form\u00f2 intorno. Giovanni Villani e Ricordano Malispini (secolo XIII) la citano come gi\u00e0 esistente nel 1078, quando si costru\u00ec la seconda cerchia delle mura. Nel 1293 si riunirono in questa chiesa i nobili fiorentini che stabilirono di opporsi agli \"ordinamenti di Giustizia\" di Giano Della Bella, che toglievano loro ogni ingerenza nel governo dello Stato.\nLa chiesa era nota anche perch\u00e9 il suo priore, nella ricorrenza del 25 luglio festivit\u00e0 di san Jacopo (cos\u00ec com'era detto a Firenze l'apostolo san Giacomo Maggiore), organizzava a sue spese il Palio dei Navicelli in Arno. Infatti alla sera, fino dal lontano 1250, i barcaioli disputavano a furia di vigorosi colpi di stanga la tipica \"regata\", sullo specchio d'acqua fra Ponte Vecchio e la pescaia di Santa Rosa. La partenza dei navicelli avveniva proprio dal greto su cui ancora aggetta, sui caratteristici sporti, l'abside della chiesa che i fiorentini indicano affettuosamente come la \"chiesa col culo in Arno\" perch\u00e9 nei momenti di piena quando il livello del fiume aumenta, le acque vanno con impeto a bagnare la sua parte absidale che pu\u00f2 essere osservata dal ponte Santa Trinita.\nDal 1542 ressero la chiesa i frati Francescani Minori Osservanti, nel 1575 essa fu ceduta ai Canonici regolari di San Salvatore a Scopeto, detti gli \"Scopetini\", che avevano avuto chiesa e convento distrutti nel 1529.\nVasari riporta la tradizione che il Brunelleschi, intorno al 1418, avesse eseguito nella distrutta cappella Ridolfi una copertura a cupola in cui abbia messo in pratica in scala ridotta le tecniche poi usate per la Cupola del Brunelleschi. Nel 1580 fu rimontato davanti alla facciata il portico romanico antistante alla antica chiesa di San Donato in Scopeto al momento del trasferimento della sede dei Canonici Scopetini. Una lapide sulla porta della chiesa rammenta che il portico venne riedificato a spese di Cosimo I de' Medici nel 1580, su progetto di Bernardino Radi.\nNel 1703, Cosimo III ordin\u00f2 agli Scopetini di cedere ai Padri della Missione (venuti da Roma e stanziati nel vicino Palazzo della Missione) la chiesa e il convento, che essi restaurarono nel 1709. L'interno settecentesco, a tre navate, \u00e8 frutto di un rifacimento voluto dai Padri delle Missioni, detti Barbetti per il loro pizzetto, che si stabilirono nell'attiguo convento. La chiesa contiene opere di vari artisti fra i quali Pier Dandini, che fece affreschi nella volta raffiguranti \"Sant'Jacopo\", Niccol\u00f2 Lapi, che affresc\u00f2 \"Mos\u00e8\" , Matteo Bonechi, che affresc\u00f2 nella cupola la \"Madonna in gloria\" e alcuni angeli, Agostino Veracini che dipinse \"San Francesco d'Assisi\".\nNella chiesa \u00e8 sepolto il pittore Gherardo Starnina, morto ai primi del XV secolo e primo maestro di Lorenzo Ghiberti. Il campanile \u00e8 opera di Gherardo Silvani del 1660.\nLavori effettuati dopo l'Alluvione di Firenze hanno rimesso in luce le antiche colonne romaniche incassate nell'interno barocco, che sono oggi visibili nei pilastri.\nLa chiesa \u00e8 attualmente officiata dalla comunit\u00e0 ortodossa, con fedeli di rito orientale greco e di diverse altre nazionalit\u00e0 balcaniche e orientali.\nLa Compagnia di San Jacopo del Nicchio.\nLe quattro compagnie di San Jacopo in Oltrarno (o del Nicchio), di San Girolamo, di San Paolo e di Sant'Antonio Abate costituivano le confraternite fiorentine dette \"buche\", caratterizzate dalla pratica della flagellazione, dalla disciplina e dall'uso di riunirsi in preghiera la notte. I confratelli di tali compagnie erano detti \"battuti\" e, a seconda del loro saio, bianchi o neri.\nDi origine trecentesca, la Compagnia di San Jacopo era detta anche \"del nicchio\" (conchiglia), attributo del patrono san Jacopo (la conchiglia di capasanta veniva data ai pellegrini che visitavano Santiago di Compostela che, come il loro santo protettore, potevano usarla per abbeverarsi); postasi sotto la protezione spirituale dei Vallombrosani, possedeva una cappella attigua alla chiesa con accesso dal Borgo. La Compagnia, che nel 1460 fu unita a quella di San Sebastiano, detta dei Fanciulli (poi soppressa nel 1792), sopravvisse a lungo col nome di \"Buca di San Jacopo e Santa Felicita\": essa fu infatti tra le nove salvate da Pietro Leopoldo nel 1785 e tutt'oggi si occupa di carit\u00e0."}
{"id": "393640", "revid": "219110", "url": "https://it.wikipedia.org/wiki?curid=393640", "title": "Calambrone", "text": "Calambrone \u00e8 una frazione del comune italiano di Pisa, in Toscana.\nLa frazione confina a nord con Tirrenia e a sud con il comune di Livorno, sul Mar Ligure. Tuttavia il termine viene utilizzato anche per indicare le aree a nord del comune di Livorno, oggi a carattere strettamente portuale, dove si trova infatti la stazione ferroviaria di Livorno Calambrone.\nAlcuni storici ritengono che il termine \"Calambrone\" derivi da una contrazione della denominazione pi\u00f9 classica della zona: \"Cala Labronis\",cio\u00e8 cala di Labrone, riferita all'esistenza di un presunto tempio nelle colline vicine dedicato ad \"Ercole Labrone\", .\nStoria.\nL'area di Calambrone, in epoca medioevale, era grossomodo identificabile con la vasta insenatura di Porto Pisano, il grande scalo marittimo della Repubblica di Pisa.\nCol tramonto della Repubblica e il successivo interramento di Porto Pisano, Calambrone, con l'intero territorio compreso tra Pisa e Livorno, divenne una grande palude scarsamente popolata, dalla quale emergevano i resti delle antiche fortificazioni pisane (come la Torre del Magnale).\nFino ai primi anni del XX secolo la costa del Calambrone era suddivisa tra le amministrazioni comunali di Pisa, Livorno e Collesalvetti, ma successivamente, per favorire lo sviluppo del porto di Livorno, i confini del comune di Collesalvetti furono spostati nell'entroterra, verso l'abitato di Stagno e l'amministrazione livornese ottenne l'intera fascia compresa tra la foce del torrente Ugione e il Fosso Reale (attuale Scolmatore dell'Arno).\nLa fondazione di un vero e proprio nucleo urbano nella zona di Calambrone risale tuttavia agli anni trenta, quando, nel comune di Pisa, furono innalzate dal governo fascista numerose colonie estive parallelamente alla fondazione del nuovo abitato di Tirrenia; una linea ferroviaria, oggi scomparsa, collegava Calambrone e le altre localit\u00e0 del litorale alle citt\u00e0 di Pisa e Livorno.\nFu cos\u00ec che il termine \"Calambrone\", sino allora utilizzato per identificare il tratto di costa compreso tra le aree portuali livornesi e il litorale pisano, divenne ufficialmente il nome della nuova localit\u00e0.\nNella seconda met\u00e0 del Novecento, con la lenta dismissione delle colonie, la zona, scarsamente popolata, and\u00f2 incontro ad un complessivo degrado.\nNonostante la presenza del Parco naturale di Migliarino, San Rossore, Massaciuccoli, dai primi anni del 2000 Calambrone ha conosciuto una fase di forte espansione; \u00e8 in corso d'esecuzione un progetto, sostenuto dalle province di Pisa e Livorno, che prevede la costruzione di un ampio abitato che, dovrebbe servire una popolazione residente di circa 1.800 persone (oltre alle 1.200 che risiederanno nelle ex colonie una volta completati tutti i restauri), composto di palazzine, negozi e supermercati per il rilancio della zona.\nSi prevede inoltre un deciso incremento delle strutture legate alla ricezione turistica pressoch\u00e9 assenti fino a poco tempo fa.\nAl 2010 si registra inoltre la proposta di realizzazione di un parco giochi ispirato ai maggiori parchi a temi italiani a poca distanza dall'oasi naturale WWF Bosco di Cornacchiaia; tuttavia, ad oggi, la proposta, da alcuni fortemente contestata, non risulta ancora approvata dalle autorit\u00e0 competenti.\nOltre a ci\u00f2, l'urbanizzazione ha suscitato le proteste delle associazioni ambientaliste, che hanno denunciato l'abbattimento di ampie porzioni di pineta per far posto a parcheggi e nuove costruzioni e la cementificazione del litorale.\nLe colonie.\nLe ex colonie estive, costruite in epoca fascista, costituiscono le principali testimonianze architettoniche della zona: in esse si riflettono i modelli del Razionalismo italiano, soprattutto nella Colonia Rosa Maltoni Mussolini, opera di Angiolo Mazzoni e recentemente riportata agli antichi splendori.\nSport.\nCalambrone \u00e8 anche noto per la sua esposizione ai venti e al moto ondoso che lo rendono un punto di ritrovo per gli appassionati di windsurf; vi si trovano inoltre gli amanti del beach tennis.\n\u00c8 presente anche una ampia zona dedicata al kitesurf e alcuni spot per surf e body surf."}
{"id": "393641", "revid": "830939", "url": "https://it.wikipedia.org/wiki?curid=393641", "title": "Henry Briggs", "text": "\u00c8 famoso per avere introdotto i logaritmi comuni, in suo onore detti talvolta \"briggiani\" (in base 10) partendo dai logaritmi naturali introdotti da Nepero e per aver contribuito efficacemente alla loro diffusione.\nBiografia.\nNacque a Warley Wood, vicino a Halifax, in West Yorkshire Inghilterra. Fu ammesso al St John's College di Cambridge nel 1577 e si laure\u00f2 nel 1581. Nel 1588 fu eletto Fellow del St. John's. Nel 1592 divenne professore della cattedra di fisica fondata dal Dr. Thomas Linacre; tenne anche alcune lezioni di argomento matematico. Durante questo periodo si interess\u00f2 anche di navigazione e di astronomia, in collaborazione con Edward Wright. Nel 1596 divent\u00f2 primo professore di geometria nell'appena fondato Gresham College di Londra; qui tenne lezioni per quasi 23 anni e fece del Gresham College un centro primario della matematica inglese; in particolare Briggs sostenne le idee di Giovanni Keplero.\nIn questo periodo Briggs venne in possesso di una copia del \"Mirifici Logarithmorum Canonis Descriptio\" di Nepero; essa colp\u00ec la sua immaginazione ed egli si rese conto delle potenzialit\u00e0 dei calcoli mediante l'uso dei logaritmi nell'astronomia e nella navigazione. Nelle sue lezioni al Gresham College propose la modifica della scala dei logaritmi dalla base 1 / e che Nepero aveva presentato nel suo trattato, a una nella quale l'unit\u00e0 sia il logaritmo del rapporto di 10 a 1. Poco dopo scrisse all'inventore a questo proposito.\nBriggs fu attivo in molti ambiti e fu spesso ricercato per i suoi pareri nel campo dell'astronomia, dell'agrimensura, della navigazione ed altre attivit\u00e0 come l'estrazione mineraria, avvicinando la matematica teorica ad attivit\u00e0 pratiche. In questo periodo Briggs fece investimenti nella London Company, il che fa supporre che fosse piuttosto facoltoso.\nNel 1616 Briggs fece visita a Nepero a Edimburgo per discutere le modifiche da lui suggerite ai logaritmi di Nepero. L'anno seguente lo visit\u00f2 nuovamente per analoghi motivi. Durante questi incontri la modifica proposta da Briggs fu accolta e i due matematici giunsero a definire un sistema di logaritmi in cui il logaritmo di 1 fosse 0 e il logaritmo di 10 fosse 1. Al ritorno dalla seconda visita a Edimburgo, nel 1617, Briggs pubblic\u00f2 la prima tavola dei logaritmi dei numeri da 1 a 1000. Nel 1619 fu nominato Professore saviliano di Geometria a Oxford e nel luglio 1620 diede le dimissioni da professore al Gresham College. Subito dopo il suo trasferimento a Oxford fu nominato Maestro delle Arti. \nNel 1622 pubblic\u00f2 un breve trattato su \"Passaggio a Nordovest ai mari del Sud, attraverso il continente della Virginia e la Baia di Hudson\".\nNel 1624 prosegu\u00ec il suo \"Arithmetica Logarithmica\", in folio, un lavoro contenente i logaritmi di trentamila numeri naturali fino alla 14\u00aa cifra decimale (da 1 a 20.000 e da 90.000 a 100.000). Inoltre complet\u00f2 una tavola dei logaritmi dei seni e delle tangenti per ogni centesimo di grado fino alla 14\u00aa cifra decimale, con una tavola dei seni naturali fino alla 15\u00aa cifra decimale, e le corrispondenti tangenti e secanti fino alla decima cifra decimale. Tutti questi lavori vennero stampati a Gouda nel 1631 e pubblicati nel 1633 con il titolo di \"Trigonometria Britannica\". Questa opera fu probabilmente il seguito della sua \"Introduzione ai Logaritmi\" (\"Logarithmorum Chilias Prima\") del 1617, che presentava una breve spiegazione dei logaritmi e una lunga tavola dei primi 1000 interi calcolati fino alla 14\u00aa cifra decimale.\nBriggs scopr\u00ec anche, in una forma pressoch\u00e9 latente e senza dimostrazione, il teorema binomiale.\nBriggs venne sepolto nella Cappella del Merton College di Oxford. Il Dr Smith, nel suo \"Vite dei Professori di Gresham\", lo descrive come un uomo di grande onest\u00e0, che disprezzava le ricchezze e si accontentava di ci\u00f2 che possedeva, preferendo il ritiro tra gli studi ad una vita lussuosa.\nOpere.\nAltre opere di Briggs, come i suoi \"Commentaries on the Geometry of Peter Ramus\" e i \"Remarks on the Treatise of Longomontanus respecting the Quadrature of the Circle\" non sono state pubblicate."}
{"id": "393643", "revid": "124400429", "url": "https://it.wikipedia.org/wiki?curid=393643", "title": "Carlo Vittadini", "text": "Biografia.\nNacque a Monticelli, frazione di San Donato Milanese, figlio di agricoltori, Pietro Giovanni e Maddalena Castoldi. Studi\u00f2 prima a Milano e poi all'Universit\u00e0 degli Studi di Pavia, dove si laure\u00f2 in Medicina con la tesi dal titolo \"\"Tentamen mycologicum seu Amanitarum illustratio\" (Saggio micologico, ovvero Illustrazione delle amanite) in cui descrisse 14 specie di \"Amanita\", tra le quali l\"Amanita vittadinii\".\nSi dedic\u00f2 successivamente anche allo studio delle Tuberaceae (tartufi) da cui scatur\u00ec la \"Monographia Tuberacearum\", con 5 tavole a colori disegnate di suo pugno, nella quale descrisse 65 specie, delle quali 51 specie completamente nuove (fig.1).\nNel 1835 pubblic\u00f2 \"Descrizione dei funghi mangerecci pi\u00f9 comuni d'Italia\", opera in cui descrisse 56 specie, delle quali 15 nuove specie, accompagnata da 44 tavole a colori da lui disegnate (fig.2 e fig.3).\nNel 1841 con \"Monographia Lycoperdineorum\"\", nella quale descrisse 50 specie, delle quali 23 mai censite (fig.4), vinse un concorso dell'Accademia delle Scienze di Torino.\nMor\u00ec di tisi il 20 novembre 1865."}
{"id": "393644", "revid": "6923", "url": "https://it.wikipedia.org/wiki?curid=393644", "title": "Interrogazione parlamentare", "text": "Una interrogazione parlamentare, in Italia, indica una domanda che uno o pi\u00f9 parlamentari rivolgono al governo della Repubblica Italiana nel suo complesso o a un singolo ministro per essere informati sulla veridicit\u00e0 di un fatto o di una notizia e sui provvedimenti che il governo intende adottare o ha gi\u00e0 adottato in merito.\nTale strumento \u00e8 contemplato in molti altri ordinamenti giuridici europei e utilizzato dal Parlamento europeo per informarsi sulle linee guida e sulle finalit\u00e0 su cui si basa il lavoro delle diverse commissioni parlamentari.\nDescrizione.\nL'interrogazione parlamentare insieme all'interpellanza parlamentare sono gli strumenti attraverso cui il parlamento svolge la sua attivit\u00e0 di ispezione e controllo sull'operato del governo. La differenza tra le due consiste nel fatto che l'interrogazione viene usata per ottenere vere informazioni su un fatto specifico mentre si ricorre all'interpellanza quando si vuole avere spiegazioni e informazioni su questioni che riguardino comportamenti o intenzioni - quindi l'indirizzo politico - del governo. In sostanza la seconda ha un peso politico maggiore e - anche per questo - viene svolta solo in aula.\nIl procedimento.\nLa domanda viene formulata per iscritto e la risposta del Ministro interpellato potr\u00e0 essere in forma scritta o orale secondo quanto richiesto dal parlamentare interrogante che indica pure se intende ottenere risposta in commissione o in aula. Il governo ha la facolt\u00e0 di non rispondere alla singola interrogazione indicando per\u00f2 il motivo. Una volta ottenuta la risposta l'interrogante pu\u00f2 a sua volta replicare per dirsi o meno soddisfatto.\nCollegamenti esterni.\nLe interrogazioni previste dal Parlamento italiano: "}
{"id": "393647", "revid": "767487", "url": "https://it.wikipedia.org/wiki?curid=393647", "title": "Pat Mastelotto", "text": "Carriera.\nMastelotto comincia a suonare la batteria all'et\u00e0 di 10 anni; compie le sue prime esperienze in alcune band locali durante il periodo del liceo. Successivamente comincia a lavorare come turnista nell'area di Los Angeles, suonando per Scandal, Al Jarreau, The Pointer Sisters, Patti LaBelle, Kenny Loggins e Martika.\nNel 1982 fonda la band Mr. Mister insieme a Richard Page e Steve George dei Pages. Il gruppo raggiunge il primo posto in classifica con i singoli \"Broken Wings\" e \"Kyrie\" provenienti dall'album \"Welcome to the Real World\", prima di sciogliersi a causa di alcuni contrasti interni nel 1990.\nContinua a suonare come turnista per XTC, The Sugarcubes, Hall &amp; Oates, Cock Robin, Eddie Money, Tina Arena, Hector Zazou, Matthew Sweet, Robyn Hitchcock, The Rembrandts, Kim Mitchell, Bj\u00f6rk e altri.\nNel 1993 Mastelotto si propone a Robert Fripp per la sua tourn\u00e9e con David Sylvian. Dopo quest'esperienza Fripp gli propone di entrare nei nuovi King Crimson. Le sfide tecniche che il gruppo gli propone hanno fatto aumentare notevolmente le sue capacit\u00e0 tanto da farlo considerare un virtuoso della batteria, grazie anche alla collaborazione, durata due anni, con Bill Bruford.\nParallelamente ai King Crimson, si \u00e8 concentrato anche su progetti sperimentali (Mastica, ProjeKct X, BPM&amp;M, TU, KTU) spesso a fianco di Trey Gunn. Ha anche pubblicato un disco di sole percussioni con Terry Bozzio.\nNel 2015 ha iniziato un nuovo progetto chiamato \"O.r.k.\" insieme a Lorenzo Esposito Fornasari (Berserk!, Obake), Carmelo Pipitone (Marta sui Tubi) e Colin Edwin (Porcupine Tree). Il loro album di debutto, uscito in pre-order il primo luglio, si intitola \"Inflamed Rides\"."}
{"id": "393655", "revid": "404338", "url": "https://it.wikipedia.org/wiki?curid=393655", "title": "Suggestione (disambigua)", "text": ""}
{"id": "393657", "revid": "82767374", "url": "https://it.wikipedia.org/wiki?curid=393657", "title": "Ammiragli degli Stati Confederati d'America", "text": "Gli Ammiragli degli Stati Confederati d'America furono solamente due.\nNonostante l'organico della Marina confederata prevedesse quattro ammiragli, tutti da promuovere per valore o per merito in guerra, la non eccessiva durata della guerra di secessione e soprattutto la non elevata disponibilit\u00e0 di navi da parte della Confederazione fecero s\u00ec che tale numero rimanesse solo sulla carta.\nOltretutto, quando fu promosso il secondo ammiraglio, il primo stava rientrando da sei mesi di prigionia di guerra nell'Unione.\nI due ammiragli in questione furono:\nUn terzo ufficiale della Marina confederata ottenne il grado di ammiraglio, ma ci\u00f2 avvenne dopo la guerra e in un altro stato: all'ex capitano della Marina confederata John Randolph Tucker fu conferito infatti nel 1866 il grado di ammiraglio nella marina del Per\u00f9; egli condusse la guerra contro la Spagna comandando una flotta mista peruviana e cilena e poi si dimise nel 1871."}
{"id": "393658", "revid": "767487", "url": "https://it.wikipedia.org/wiki?curid=393658", "title": "A Better Tomorrow II", "text": "A Better Tomorrow II (\"\u82f1\u96c4\u672c\u8272 II Ying huang boon sik II\") \u00e8 un film del 1987 diretto da John Woo.\nIl film d'azione, sequel del popolare \"A Better Tomorrow\" (sempre diretto da Woo), vede nuovamente la partecipazione dei tre attori protagonisti della precedente pellicola, Chow Yun-fat, Ti Lung e Leslie Cheung, insieme a Dean Shek. Il film ha esordito nelle sale di Hong Kong il 17 dicembre 1987.\nGrazie alla popolarit\u00e0 raggiunta da Chow nel precedente film, l'attore \u00e8 stato di nuovo scritturato per questo film interpretando il fratello gemello di \"Mark\", che in \"Better Tomorrow\" era rimasto ucciso. \"A Better Tomorrow II\" \u00e8 noto per la sua violenza estrema e per il numero di morti che si vedono nella pellicola.\nIl regista John Woo e il produttore Tsui Hark (di nuovo riuniti dopo la \"A Better Tomorrow\") hanno avuto delle divergenze durante la lavorazione di questo film, dato che quest'ultimo avrebbe voluto che la storia si concentrasse di pi\u00f9 sulla vicenda del personaggio interpretato da Dean Shek (\"Si Lung\"). Il film \u00e8 infatti stato montato differentemente dai due, decretando la fine del loro sodalizio. Tsui Hark sarebbe riuscito a dirigere \"A Better Tomorrow III\", mentre John Woo ha trovato la sua strada girando \"The Killer\".\nTrama.\nDopo alcuni anni dagli eventi di \"A Better Tomorrow\", a Sung Tse-ho viene offerto di uscire dal carcere se accettasse di spiare il suo ex-capo e mentore, Lung Sei, sospettato di essere coinvolto in giro di fabbricazione di soldi falsi. L'ispettore Wu, che \u00e8 al comando della \"task force\" anticrimine, vuole chiudere la sua carriera con un arresto di alto profilo.\nTuttavia Ho \u00e8 ancora leale al suo vecchio capo, e inizialmente rifiuta. Successivamente per\u00f2 cambia idea quando viene a sapere che il suo fratello pi\u00f9 piccolo, Sung Tse-kit sta operando sotto copertura allo stesso caso. Ho, quindi, accetta di andare anch'esso sotto copertura per proteggere suo fratello, la cui giovane moglie Jackie sta aspettando un figlio. I due fratelli si incontrano e decidono di lavorare insieme alle indagini.\nDopo essere stato incastrato per l'omicidio di un boss della Triade, Lung cerca e ottiene l'aiuto di Ho, il quale riesce a farlo scappare a New York. Lung per\u00f2 viene ricoverato in un ospedale psichiatrico quando gli giunge la notizia che sua figlia \u00e8 stata uccisa e che viene ucciso anche il suo vecchio amico che lo ospita nel suo rifugio newyorkese.\nNel frattempo, Ho viene a sapere che il suo amico Mark Lee aveva un fratello gemello, Ken, che era stato membro di una gang ma che aveva lasciato il mondo del crimine e si era trasferito a New York, dove gestisce un ristorante. Ho decide di rintracciarlo e di incaricarlo di liberare Lung dall'ospedale psichiatrico e di riportarlo in salute.\nInseguiti sia dai killer inviati da Hong Kong che vogliono uccidere Lung, sia da gangster americani che vogliono estorcere denaro a Ken, Lung e Ken si rifugiano in un palazzo e Ken trova delle armi con cui difendersi. Nello scontro a fuoco successivo Ken rimane ferito e Lung, ripresosi dal suo stato catatonico, riesce a salvarlo.\nKen e Lung decidono quindi di tornare a Hong Kong e di unirsi a Ho e Kit. I quattro scoprono che uno degli uomini di Lung, Ko Ying-pui \u00e8 colui che ha mandato i killer a New York per uccidere Lung e che ha preso il controllo della sua organizzazione in assenza di questi. Lung preferisce distruggere con le proprie mani quello che ha costruito in tanti anni, piuttosto che lasciarlo con disonore, e i quattro decidono di agire insieme contro Ko.\nDopo un'attivit\u00e0 di sorveglianza della casa di Ko da solo, Kit viene ferito mortalmente e nello stesso momento nasce sua figlia. Viene soccorso da Ken, che cerca di portarlo velocemente in ospedale. Ken per\u00f2 si accorge che non riuscir\u00e0 mai a fare in tempo e Kit lo convince a fermarsi in una cabina telefonica per telefonare alla moglie. Poco prima di morire, al telefono, chiede alla moglie di chiamare la figlia Sung Ho-yin (in cantonese, \"Spirito di rettitudine\").\nDopo aver partecipato ai funerali di Kit, Ho, Ken e Lung assaltano armati la casa di Ko mentre vi si sta svolgendo un incontro fra quest'ultimo e un suo cliente che vuole acquistare soldi falsi. Inizia uno folle scontro a fuoco. I tre, con l'aiuto dell'ex-capo della cooperativa di tassisti in cui Ho aveva lavorato, uccidono decine di uomini della gang (incluso Ko), ma rimangono tutti gravemente feriti (forse mortalmente). Dopo la fine della sparatoria, i tre si siedono dentro la casa e vengono circondati dalla polizia con l'ispettore Wu in prima linea. Dopo aver visto le condizioni dei tre, Wu dice ai suoi uomini di abbassare le armi. Nella battuta finale, Ho dice all'ispettore Wu che non dovrebbe ancora andare in pensione, perch\u00e9 \"c'\u00e8 ancora tanto lavoro da fare\"."}
{"id": "393659", "revid": "2106173", "url": "https://it.wikipedia.org/wiki?curid=393659", "title": "Chiesa di Santa Lucia dei Magnoli", "text": "La chiesa di Santa Lucia dei Magnoli, anticamente chiamata Santa Maria dei Magnoli, \u00e8 un luogo di culto cattolico che si trova a Firenze in via de' Bardi, nel quartiere Oltrarno, sede dell'omonima parrocchia appartenente all'arcidiocesi di Firenze.\nStoria.\nLa chiesa \u00e8 fra le pi\u00f9 antiche chiese fiorentine d'Oltrarno. In un lazzaretto che le sorgeva dinanzi, lungo il tracciato urbano della via Cassia, sost\u00f2 nel 1211 san Francesco, nella sua prima visita a Firenze, come ricorda un moderno tabernacolo del 1956 posto davanti all'ingresso della chiesa. Qui si trovava anche un ospedale per la cura dei pellegrini, dedicato a santa Lucia e inglobato oggi in palazzo Canigiani. La chiesa era stata fondata nel 1078 dal cavalier Uguccione Della Pressa, che qui, sull'Arno, aveva i propri mulini. Alla morte di questi, la chiesa fu portata a compimento dal figlio Magnolo, e amministrata dai suoi discendenti, per cui fu chiamata \"de' Magnoli\". Nei secoli venne indicata con vari nomi: de' Bardi (per la vicinanza con le case della famiglia Bardi), delle/alle/tra le Rovinate, poich\u00e9 con tale nome si chiamava la zona soggetta a frequenti smottamenti di terreno. Fu inglobata nelle mura d'Oltarno nel 1173-1175 e alla costruzione dell'ultima cinta (1284-1345) fu compresa tra le 36 parrocchie che si contavano in citt\u00e0.\nIn seguito il patronato della chiesa, gi\u00e0 concesso al Monastero benedettino di San Miniato al Monte fin dal 1246, pass\u00f2 nel 1373 sotto la diretta autorit\u00e0 del vescovo di Firenze. Nel 1421 acquis\u00ec tale privilegio Niccol\u00f2 da Uzzano personaggio di rilievo nelle vicende politiche fiorentine del tempo. Questi infatti aveva operato il restauro della chiesa e ne aveva fatto affrescare la cappella maggiore da Lorenzo di Bicci, con episodi della vita di santa Lucia, come attesta il Vasari (tali pitture, da tempo scomparse, ritraevano Niccol\u00f2 tra altri personaggi).\nNel 1547, il poggio antistante la chiesa fran\u00f2 con gli edifici che vi si trovavano. Per questo Santa Lucia de' Magnoli, che gi\u00e0 si era meritatata gli appellativi di \"d\u00e8 Bardi\", al \"Borgo Pitiglioso\", \"Oltrarno\", fu popolarmente chiamata \"Santa Lucia delle Rovinate\".\nOriginariamente in stile romanico, poi gotico, fu ristrutturata nel Rinascimento e consacrata il 1\u00ba maggio 1584 dal cardinale Alessandro de' Medici, poi papa Leone XI, come ricorda un'epigrafe oggi posta nel corridoio di accesso alla sacrestia. Nel 1638 fu elevata al grado di prioria.\nNel 1641, fu costruito l'attiguo oratorio per la Compagnia del Santissimo Sacramento, dedicato ai santi Lucia e Lorenzo, e nel 1714-1715 si aggiunse la Cappella di Loreto, in cui Cosimo III aveva fatto arrivare una venerata Madonna nera da una sopraporta del Santuario della Casa di Loreto. Nel 1644 e nel 1642 la chiesa fu arricchita di reliquie oggi esposte nel secondo altare di destra, grazie all'impegno del protonotaro apostolico Girolamo Rosati, priore della chiesa dal 1637. Nel 1732 fu oggetto di ulteriori rifacimenti degli altari, e fu restaurata nel 1752 e nel 1837.\nDescrizione.\nLa chiesa conserva l'aspetto rinascimentale, nonostante qualche abbellimento barocco, ed \u00e8 stata valorizzata grazie al recente restauro a cura della Soprintendenza ai Monumenti.\nEsterno.\nLa facciata \u00e8 a capanna; essa \u00e8 caratterizzata da una decorazione a finto bugnato sgraffito, presente su tutta la sua superficie. Al centro della parete si trova il portale rinascimentale, sormontato da una lunetta in terracotta invetriata raffigurante \"Santa Lucia fra due angeli\", opera di Benedetto Buglioni (1510-1520 ca.). Nella parte superiore del prospetto, si aprono tre finestre che danno luce all'interno: un rosone circolare strombato e due ampie monofore ad arco a tutto sesto. Sulla facciata si trova anche una targa dei Signori Otto (1646) che proibiscono i giochi nelle vicinanze della chiesa.\nSul retro della chiesa, visibile dal lungarno Torrigiani, vi \u00e8 il campanile a vela, a due fornici. Nella parete di fondo dell'abside \u00e8 visibile il profilo di una monofora ogivale posta al centro e attualmente murata, sormontata dallo stemma dei Da Uzzano.\nInterno.\nLa chiesa \u00e8 a navata unica; nell'aula trovano luogo sei altari laterali in pietra serena, costruiti nel 1732: all'interno delle relative ancone, si trovano la tela \"Ges\u00f9 in gloria con la Madonna e Santi\" attribuita a Fabrizio Boschi e risalente alla prima met\u00e0 del XVII secolo (primo altare di destra, patronato della famiglia Nasi), la tavola del 1320 circa di Pietro Lorenzetti con \"Santa Lucia\" (primo altare di sinistra, patronato della famiglia Del Nente), numerose reliquie donate nel 1644 e nel 1652 dal protonaro apostolico Girolamo Rosati (secondo altare di destra), la tela di Jacopo Chimenti raffigurante la \"Madonna col Bambino tra i santi Antonio abate, Giovanni Battista, Bernardo di Chiaravalle e Carlo Borromeo\" del 1606-1609 circa (secondo altare di sinistra, patronato delle famiglie Barucci e Del Ruota), una copia secentesca di Ottavio Vannini di un dipinto di Andrea del Sarto del 1517 raffigurante la \"Disputa sulla Trinit\u00e0\" (terzo altare di destra, fatto edificare dal Magistrato del Bigallo e patronato della famiglia Bardi Larioni) e la tela con \"Santa Cristina\" di Francesco Curradi (terzo altare di sinistra, patronato della famiglia Tucci). Il soffitto ligneo della navata venne dipinto nel XIX secolo da Paolo Sarti con la \"Gloria di Santa Lucia\" e da Gaetano Carraresi con decorazioni architettoniche monocorme.\nIn fondo alla parete di destra della navata, si apre una cappella laterale che ospita una tavola del 1523 di Jacone, pittore poco amato dal Vasari, con un'iconografia assai rara in quanto raffigura una \"Doppia intercessione e santi\" (l'intercessione della Madonna presso Ges\u00f9 e di Ges\u00f9 presso il Padre); sull'altare, una copia del XVII secolo di Cristofano Allori dell\"Annunciazione\" venerata presso la basilica della Santissima Annunziata in Firenze. Di fronte all'ingresso della cappella, sulla parete opposta della navata, vi \u00e8 un \"Crocifisso\" della Compagnia dei Bianchi, opera di Baccio da Montelupo.\nLa navata termina con l'abside, a pianta quadrata e sezione minore, la cui volta, a crociera, presenta una ricca decorazione a rilievo in stucco. La tavola dell'altar maggiore, proveniente dalla chiesa dei Santi Girolamo e Francesco alla Costa e in Santa Lucia dei Magnoli dal 1878 \u00e8 forse di Agnolo di Donnino o di un altro pittore fiorentino del XVI secolo e raffigura la \"Madonna col Bambino e Sant'Anna tra i Santi Martino, Giovanni Battista, Silvestro I papa e Filippo Benizi\". Essa venne collocata al di sopra dell'altare nel 1941 in sostituzione della \"Sacra Conversazione\" di Domenico Veneziano (1445 circa), ora agli Uffizi, una copia della quale \u00e8 posta al di sotto della cantoria in controfacciata. \u00c8 documentata anche una serie di affreschi e una tavola realizzata da Bicci di Lorenzo su commissione di Niccol\u00f2 da Uzzano, opere oggi andate perdute. A ridosso della parete di fondo dell'abside si trova l'organo a canne Mascioni \"opus 827\", costruito nel 1963; a trasmissione elettrica, dispone di 17 registri, su due manuali e pedale. Al di sopra dello strumento, tra due finestre rettangolari, vi \u00e8 una tela attribuita a Pier Dandini o ad un suo seguace con il \"Martirio di Santa Lucia\" (primo decennio del XVIII secolo). Sulla parete di sinistra, un tabernacolo in gesso smaltato, attualmente custodia degli oli santi, realizzato in stile neorinascimentale da Vincenzo Marinelli nel 1837.\nAlla destra della chiesa, con accesso da una porta che si apre all'inizio della parete destra della navata, vi \u00e8 la cappella dedicata alla Madonna di Loreto, fatta edificare nel 1715 dalla confraternita omonima fondata nel 1692 e avente le medesime dimensioni della Santa Casa. L'ambiente \u00e8 a pianta rettangolare, con volta a botte, presenta tracce dell'originaria decorazione a fresco che voleva riproporre quella trecentesca della Santa Casa ed accoglie entro una nicchia una statua lignea della \"Madonna di Loreto\" proveniente dal santuario, con abito ricamato dono di Anna Maria Luisa de' Medici; sulla parete opposta, due tavole (gi\u00e0 sul primo altare di sinistra ai lati del dipinto del Lorenzetti) con l\"Angelo annunciante\" e la \"Vergine annunciata\", attribuite a Jacopo del Sellaio (1473) o a Filippino Lippi (inizi del XVI secolo)."}
{"id": "393661", "revid": "599", "url": "https://it.wikipedia.org/wiki?curid=393661", "title": "Joseph Lagrange", "text": ""}
{"id": "393662", "revid": "1305772", "url": "https://it.wikipedia.org/wiki?curid=393662", "title": "Criticismo", "text": "Il criticismo \u00e8 un indirizzo filosofico che si propone di studiare e giudicare i problemi della conoscenza filosofica scomponendoli in problemi elementari, per cercare di risolverli. Esso restringe in tal modo il campo di indagine della filosofia, ma ritiene al contempo di acquisire una maggiore sicurezza sulla veridicit\u00e0 delle affermazioni che vengono fatte al suo interno.\nIl metodo di cui si serve consiste nel criticare o analizzare la ragione tramite la ragione stessa, in modo da scoprirne i limiti e poter cos\u00ec giudicare fondati o infondati alcuni dei principi che essa suole affermare. Il criticismo \u00e8 stato chiamato anche filosofia del limite, in quanto tende a limitare o a circoscrivere le possibilit\u00e0 della conoscenza umana, per quanto in questo modo essa riesca ad approdare a forme di sapere pi\u00f9 sicuro. Il criticismo, in fin dei conti, \u00e8 un'analisi della ragione umana, che diventa insieme giudice e imputato nel tentativo di scoprire cosa pu\u00f2 realmente conoscere e affermare con certezza.\nIl maggior esponente di questa corrente filosofica \u00e8 il pensatore tedesco Immanuel Kant, che ricorse alla metafora della colomba per illustrare come, a suo modo di vedere, i limiti imposti all'intelletto siano in realt\u00e0 costitutivi della sua stessa possibilit\u00e0 di muoversi e di conoscere:\nCriticismo tra razionalismo ed empirismo.\nLa nascita del criticismo si colloca in una situazione piuttosto particolare nel campo della filosofia: esso nasce alla fine del XVII secolo, momento in cui la ricerca filosofica si era fermata di fronte allo scontro tra due concezioni opposte e fino a quel momento inconciliabili: il razionalismo e l'empirismo. In particolare:\nIl criticismo supera questo dualismo e cerca di sintetizzarlo in un'unica corrente filosofica. Kant attua una vera e propria \"rivoluzione copernicana\" nel campo della conoscenza filosofica, perch\u00e9, come Copernico aveva invertito il rapporto tra il sole e la terra, cos\u00ec il filosofo tedesco intende ora invertire i rapporti tra soggetto e oggetto della conoscenza. Mentre prima si pensava, in maniera dogmatica, che le forme del soggetto si adattassero passivamente alla natura, col criticismo si inaugura una nuova concezione per la quale \u00e8 l'esperienza sensibile a venir modellata dalle nostre strutture mentali. Il tipo di conoscenza che Kant inaugura diventa cos\u00ec un accordo tra la conoscenza \"a priori\" dei razionalisti e la conoscenza \"a posteriori\" degli empiristi: si tratta infatti di una sintesi tra elementi \"a priori\", gi\u00e0 presenti nella mente del soggetto (quali ad esempio le categorie, o il concetto di spazio e tempo), ed elementi \"a posteriori\" provenienti dall'esterno, dall'oggetto da conoscere: il fenomeno.\nIl problema metafisico.\nIl criticismo, in tal modo, da un lato ammette che la conoscenza non deriva dall'esperienza, ma dall'altro esclude che la nostra ragione possa arrivare a conoscere ci\u00f2 che \u00e8 oltre l'esperienza stessa. Nel tentativo di indagare su quali aspetti del sapere ci si possa esprimere con certezza, Kant giunge a porre l'esistenza di alcuni limiti: al di l\u00e0 di questi limiti vi \u00e8 l'idea di Dio e altre nozioni metafisiche. Egli inserisce il concetto di Dio come un postulato, in quanto non sarebbe possibile spiegarlo solo con gli strumenti della pura ragione.\nIn particolare sarebbe impossibile per Kant dimostrare l'esistenza di Dio perch\u00e9, nel tentativo di farlo, la ragione entra inevitabilmente in una serie di antinomie, cio\u00e8 in contraddizioni con s\u00e9 stessa. Troverebbe infatti spiegazioni logicamente sensate sia ammettendo una possibilit\u00e0 che il suo opposto. Allo stesso modo sarebbe impossibile affermare con certezza se il mondo abbia un inizio e un termine spazio-temporale o piuttosto se sia infinito ed eterno, oppure se esista una libert\u00e0 di scelta o viga solo il principio di causa-effetto.\nDal criticismo all'idealismo.\nSeppure in linea con l'impostazione kantiana, Fichte ritiene che quella di Kant sia una posizione non del tutto critica, e anzi ancora dogmatica: essa infatti, prima di indagare le condizioni di validit\u00e0 della scienza e della morale, avrebbe dovuto ricercare le condizioni che legittimino se stessa e i risultati della propria indagine critica. Kant, in secondo luogo, continua a dare per scontata l'esistenza di un noumeno, di una realt\u00e0 metafisica esterna, che contraddice l'impossibilit\u00e0 di attribuire alcunch\u00e9 di reale a quanto si trovi oltre l'esperienza sensibile. Per rimediare a queste aporie, Fichte \u00e8 costretto ad ammettere che il limite costitutivo dell'uomo e di ogni nostro sapere non ci venga dall'esterno, ma sia un prodotto del nostro stesso Io, che decide di auto-limitarsi inconsciamente e cos\u00ec di rendersi finito, per rispondere a un'esigenza di natura altamente etica.\nL'Io quindi non solo d\u00e0 forma, ma anche contenuto alle nostre conoscenze. Sulla stessa linea Schelling, che si propone di interpretare il criticismo kantiano da un punto di vista metafisico, terreno da cui hanno avuto origine le contraddizioni e i malintesi circa il noumeno.\nPer Schelling la filosofia del limite va compresa nell'ottica di un idealismo \"trascendentale\", cio\u00e8 funzionale al costituirsi della realt\u00e0. Ci\u00f2 significa che, da un lato, la finitezza e limitatezza dell'uomo \u00e8 data dall'aspetto inconscio con cui l'Io pone il non-io: se fossimo gi\u00e0 consapevoli di essere gli artefici del mondo svanirebbe infatti il nostro senso del limite. Al contempo per\u00f2, se il soggetto tende all'oblio di s\u00e9 nella sua opera creatrice, cio\u00e8 a smarrirsi nell'andare verso l'oggetto, esiste nella Natura una tensione a compiere il cammino inverso, a ritornare a quell'unione originaria di coscienza e creazione che, seppur svelata dalla filosofia, appartiene soltanto all'Assoluto. In tal senso Schelling vede criticismo e dogmatismo non pi\u00f9 contrapposti, ma complementari.\nIn quanto riflessione puramente teorica, il criticismo verr\u00e0 sempre pi\u00f9 descritto da Schelling come una filosofia negativa, che studia soltanto le condizioni formali senza cui la realt\u00e0 non pu\u00f2 essere pensata, a prescindere dal contenuto di essa.\nMentre Fichte e Schelling avevano cos\u00ec identificato il criticismo con l'idealismo, Hegel se ne discosta nettamente, contestando a Kant di anteporre la critica della conoscenza alla conoscenza stessa, presumendo di giudicare quest'ultima ancora prima di conoscerla:\nNeocriticismo.\nNella seconda met\u00e0 del XIX secolo il filosofo Otto Liebmann tent\u00f2 una riproposizione in chiave nuova del criticismo kantiano, all'insegna del manifesto programmatico \u00ab\"Bisogna tornare a Kant\"\u00bb. Le correnti che si svilupparono in seno al neocriticismo fecero capo principalmente alla scuola di Marburgo e a quella di Baden. Notevoli furono tuttavia le differenze rispetto all'originaria impostazione di Kant, ad esempio Cassirer ne offr\u00ec una rilettura alla luce di Leibniz, attenuando la contrapposizione tra sensi e intelletto e rivalutando il ruolo di quest'ultimo rispetto ai primi.\nUna pi\u00f9 recente rielaborazione del criticismo \u00e8 il razionalismo critico di Karl Popper, che assegna alla ragione un ruolo essenzialmente critico, negativo, secondo cui cio\u00e8 il criterio della conoscenza umana, ritenuta fallibile, congetturale, non pu\u00f2 basarsi sul principio della verificabilit\u00e0, bens\u00ec su quello opposto della falsificabilit\u00e0."}
{"id": "393665", "revid": "28592", "url": "https://it.wikipedia.org/wiki?curid=393665", "title": "Loba\u010devskij", "text": ""}
{"id": "393674", "revid": "125200782", "url": "https://it.wikipedia.org/wiki?curid=393674", "title": "Aiguille du Midi", "text": "L'Aiguille du Midi \u00e8 la guglia pi\u00f9 alta (3.842\u00a0m) delle Aiguilles de Chamonix, situata nella parte settentrionale del massiccio del Monte Bianco e\nraggiunta da una funivia che parte da Chamonix, molto frequentata da turisti, sciatori per la discesa del ghiacciaio della Mer de Glace, e alpinisti per salire velocemente in quota lungo le ascensioni sulle vette circostanti o per raggiungere il Rifugio des Cosmiques.\nAscensioni.\nPrima ascensione.\nLa prima ascensione della cima Nord fu compiuta il 4 agosto 1818 da Antoni Malczewski, Jean-Michel Balmat e cinque altre guide. La cima Sud, la pi\u00f9 elevata, fu invece raggiunta il 5 agosto 1856 da Alexandre Devouassoux, Ambroise e Jean Simond.\nVie alpinistiche.\nIn questa sezione sono descritte alcune delle vie alpinistiche sull'Aiguille du Midi.\nFunivia.\nL'Aiguille du Midi \u00e8 raggiunta da una vertiginosa quanto celebre funivia che sale da Chamonix in due tronchi, il primo da Chamonix a Plan de L'Aiguille, ed il secondo, il pi\u00f9 vertiginoso, da Plan de L'aiguille all'Aiguille du Midi.\nRifugio e servizi.\nNei pressi della montagna sorge il Rifugio des Cosmiques, luogo di pernottamento e di partenza per varie ascensioni del massiccio del monte Bianco.\nL'Aiguille du Midi \u00e8 stato trasformato nel tempo in un vero e proprio alveare umano dedicato al turismo. \u00c8 stato trafitto da una rete di tunnel e possiede vari servizi, alcuni dedicati alle strutture ricettive.\nSulla sommit\u00e0 settentrionale, l'arrivo e la partenza della funivia, sopra il ristorante \"3842\" (3842 metri di altitudine \u00e8 la vetta dell'Aiguille du Midi) secondo ristorante pi\u00f9 alto d'Europa (dietro il Piccolo Cervino a Zermatt), e anche sopra la terrazza \" Chamonix\". Poi c'\u00e8 una caffetteria, \"croque - minute\" e sullo sfondo, la terrazza \"Aravis\".\nDalla cima nord, la porta d'ingresso d\u00e0 accesso alle gallerie del picco centrale, si accede alla galleria del ghiaccio e alla terrazza Monte Bianco. \nSi accede, poi, attraverso questi tunnel per l'uscita alla cresta NE e la Vall\u00e9e Blanche e dall'altro per la funivia dei Ghiacciai.\nL'ascensore d\u00e0 accesso alla terrazza posta sulla sommit\u00e0 cima (picco centrale, detta anche vetta meridionale), ai piedi della torre di telecomunicazioni.\nDalla fine del 2013 vi \u00e8 anche il cosiddetto \"Passo nel vuoto\", una costruzione in vetro e acciaio parallepipida a strapiombo da cui si ha la sensazione di essere sospesi nel vuoto. L'attrazione \u00e8 compresa nel prezzo della salita in funivia."}
{"id": "393675", "revid": "919135", "url": "https://it.wikipedia.org/wiki?curid=393675", "title": "Equazione ciclotomica", "text": "L'equazione ciclotomica \u00e8 l'equazione che si deve risolvere per cercare le radici formula_1-sime dell'unit\u00e0.\nSi cercano le soluzioni dell'equazione \nnel campo dei numeri complessi, o equivalentemente di formula_3, cio\u00e8 si cercano le formula_1 radici formula_1-sime dell'unit\u00e0.\nAd un punto della circonferenza unitaria nel piano di Argand-Gauss risulta associato il numero complesso\ndove si \u00e8 aggiunta la notazione esponenziale dei numeri complessi.\nConsiderando la circonferenza unitaria di centro formula_7 e raggio unitario nel piano complesso, le radici dell'equazione giacciono sulla circonferenza unitaria e la dividono in formula_1 archi uguali.\nPoich\u00e9 le radici dell'equazione\nformula_9\ninsieme alla radice formula_10 sono le formula_1 radici dell'unit\u00e0 e dividono la circonferenza unitaria in formula_1 parti uguali, l'equazione precedente \u00e8 detta equazione ciclotomica (\"che divide la circonferenza\").\nSi ricordi che le formula_1 radici n-sime dell'unit\u00e0, cio\u00e8 i numeri formula_14 formano un gruppo moltiplicativo, dal momento che soddisfano le seguenti condizioni:"}
{"id": "393681", "revid": "1573940", "url": "https://it.wikipedia.org/wiki?curid=393681", "title": "Chiesa di Santa Monica (Firenze)", "text": "La ex chiesa di Santa Monica si trova nel quartiere Oltrarno a Firenze.\nStoria e descrizione.\nIl XV secolo.\nApparteneva al monastero delle Agostiniane, provenienti da Castiglion Fiorentino, di Santa Monica, dette popolarmente di Santa Monaca, che avevano dovuto rifugiarsi in Firenze, durante la guerra tra le milizie fiorentine, comandate da Baldaccio d'Anghiari e da Neri Capponi e quelle di Milano, condotte da Piccinino (1442). Questo monastero cittadino fu donato da Ubertino de' Bardi nel 1442, perch\u00e9 egli attribuiva alle preghiere della Superiora di quelle monache (\"suor Jacopa dei Gamberini\") il fatto di aver avuto figlioli dalla propria moglie. Egli acquist\u00f2 un terreno detto l\"'Albergaccio\", fra il Carmine e via dei Serragli e vi fece costruire il monastero, dedicato a Santa Monica, madre di Sant'Agostino e, nel 1447, inizi\u00f2 la costruzione della chiesa, sotto il patrocinio dalla famiglia Capponi, della quale \u00e8 lo stemma nella semplice facciata con portale quattrocentesco.\nIl XVI secolo.\nIn questo monastero ebbe la sua prima educazione Camilla Martelli che nel 1564 divenne l'amante di Cosimo I. Dalla loro unione nacque nel 1568 la figlia Virginia, che Cosimo legittim\u00f2 per sua e che si spos\u00f2 a diciotto anni al duca Cesare d'Este. Nel 1570 Cosimo rimase vedovo e spos\u00f2 la Martelli, senza per\u00f2 darle alcun titolo nobiliare. Alla morte di Cosimo I, il 21 aprile 1574 il Granduca Francesco I, che da molti anni reggeva lo stato in nome del padre, nella stessa notte fece rinchiudere Camilla, sua matrigna, nel monastero delle Murate e poi in quello di Santa Monaca, dove ella mor\u00ec nel 1590.\nNel XVI secolo l'edificio fu ampiamente rimaneggiato, soprattutto con il rifacimento dell'altare (con la pala della \"Deposizione\" di Giovanni Maria Butteri del 1583) e del coro dove sedevano le monache.\nDal XVII secolo a oggi.\nIl coro ligneo e l'organo risalgono al XVII secolo. Intorno al 1700 Cosimo Ulivelli affresc\u00f2 la volta con la \"Gloria di San Martino\".\nAl pari di molti altri ordini religiosi, fu soppresso il monastero nel 1808 e l'edificio in seguito fu adibito a diversi usi. Nel 1865 vi fu aperto il primo \"Asilo di Carit\u00e0\" per i fanciulli poveri, fondato dal conte Girolamo dei Bardi (morto nel 1829); poi l'asilo prese il nome di \"Pio Istituto dei Bardi\" e cambi\u00f2 sede.\nLa chiesa, sconsacrata, \u00e8 oggi sede di varie organizzazioni culturali e utilizzata per riunioni, mostre e concerti. In essa c'\u00e8 anche un altare di ordine corinzio."}
{"id": "393706", "revid": "767487", "url": "https://it.wikipedia.org/wiki?curid=393706", "title": "A Better Tomorrow (film 1986)", "text": "A Better Tomorrow(In cinese: \u82f1\u96c4\u672c\u8272; Mandarino Pinyin: Y\u012bngxi\u00f3ng b\u011bns\u00e8; \"I veri colori di un eroe\") \u00e8 un film del 1986 diretto da John Woo e interpretato da Chow Yun-Fat, Ti Lung e Leslie Cheung. Il film ha influenzato profondamente il cinema di Hong Kong e, pi\u00f9 tardi, il cinema mondiale. \u00c8 considerato un film fondamentale per aver posto le basi del genere cosiddetto \"heroic bloodshed\", che si \u00e8 propagato in tutto il mondo con successo nel cinema d'azione di Hong Kong e poi a Hollywood.\nNonostante sia stato prodotto con un budget molto limitato e che sia arrivato nelle sale cinematografiche con una praticamente inesistente promozione pubblicitaria, \"A Better Tomorrow\" ha battuto il record d'incassi a Hong Kong e diventando poi famosissimo in tutta l'Asia. \u00c8 considerato il secondo film pi\u00f9 importante nella \"Best 100 Chinese Motion Pictures\". Il suo successo ha permesso la produzione del \"sequel\" \"A Better Tomorrow II\" (anch'esso diretto da John Woo) e di un \"prequel\", \"A Better Tomorrow III\" (diretto da Tsui Hark).\nIdeato per rilanciare la carriera di Ti Lung, il film cre\u00f2 in realt\u00e0 un'altra star del cinema, fino ad allora un attore poco fortunato, ovvero Chow Yun-Fat, attore televisivo che diventer\u00e0 di l\u00ec a poco quasi inseparabile da Woo.\nTrama.\nHo e Mark, traditi dal capobanda, sono arrestati per traffico di banconote false. Usciti dal carcere dopo tre anni, vorrebbero rientrare nella legalit\u00e0, ma lo strapotere dell'uomo che li ha traditi li induce a riprendere le armi. La situazione \u00e8 complicata dalla presenza di Kit, poliziotto, che vede nel fratello Ho il responsabile della morte violenta del loro padre."}
{"id": "393721", "revid": "436907", "url": "https://it.wikipedia.org/wiki?curid=393721", "title": "John Wetton", "text": "Biografia.\nPrimi anni.\nNato nel Derbyshire, crebbe a Bournemouth nel Dorset e sin dalla fine degli anni sessanta si mise in vista come cantante, autore, bassista e chitarrista in molti gruppi rock progressivo e album-oriented rock.\nIl primo gruppo in cui milit\u00f2 Wetton furono i Mogul Thrash, con il quale pubblic\u00f2 l'omonimo album nel 1971, prima del loro scioglimento. Nel 1972 fu chiamato dai Family per sostituire John Weider, contribuendo alla realizzazione degli album \"Fearless\" e \"Bandstand\", lasciando la formazione nello stesso anno.\nAnni settanta.\nChiamato nel 1972 dal suo amico di infanzia Robert Fripp a sostituire Boz Burrell, Wetton entr\u00f2 nei King Crimson, con i quali realizz\u00f2 tre album: \"Larks' Tongues in Aspic\" (1973), \"Starless and Bible Black\" e \"Red\" (1974), oltre all'album dal vivo \"USA\". L'apporto di Wetton fu consistente, sia in fase di composizione che in fase di esecuzione: il suono profondo e potente del suo basso, la mirabolante tecnica e la voce caldissima contribuirono a creare un suono unico nel suo genere.\nScioltasi quella formazione dei King Crimson alla fine del 1974, Wetton entr\u00f2 (come membro stipendiato) negli Uriah Heep e come turnista nei Roxy Music di Bryan Ferry.\nNel 1978 form\u00f2 con Bill Bruford gli UK, complesso che realizzer\u00e0 due album in studio e uno dal vivo. L'anno seguente realizz\u00f2 con i vecchi amici del periodo musicale pre-professionistico (tra i quali anche Richard Palmer-James, paroliere dei King Crimson e membro della prima formazione dei Supertramp) il disco \"I Wish You Would\" per la Polydor Records, con lo pseudonimo Jack-Knife.\nAnni ottanta e novanta.\nNel 1980 pubblic\u00f2 il suo primo album da solista per la E.G. Records, \"Caught in the Crossfire\". Il lavoro era di buon livello, pur mancando di un brano trascinante che catturasse l'attenzione del grande pubblico. Tra il 1980 e il 1981 collabor\u00f2 anche con il gruppo francese Atoll (pi\u00f9 in l\u00e0 sarebbe uscito \u2013 con bozze di due brani che successivamente pubblicheranno gli Asia \u2013 il disco \"Rock Puzzle\"). Nel frattempo partecip\u00f2 (in veste di bassista e compositore di un brano) all'album \"Number the Brave\" dei Wishbone Ash.\nNel 1981 Wetton fond\u00f2 gli Asia insieme ad altri nomi noti della scena progressive: Steve Howe (chitarrista degli Yes), Carl Palmer (batterista degli Emerson, Lake &amp; Palmer) e Geoff Downes (tastierista dei Buggles e degli Yes). Il successo del complesso fu clamoroso: 9 milioni di copie vendute dell'album di debutto omonimo e quattro del seguente \"Alpha\". Malgrado ci\u00f2, scoppiarono dei dissensi, in particolare con Howe. Wetton lasci\u00f2 quindi la formazione, sostituito per una tourn\u00e9e in oriente da Greg Lake. Richiamato (dopo l'uscita di Howe) contribu\u00ec all'album \"Astra\", il cui relativo insuccesso segn\u00f2 l'immediato stop all'attivit\u00e0 degli Asia.\nNel 1987 pubblic\u00f2 un album con Phil Manzanera, ex-chitarrista dei Roxy Music con la partecipazione del batterista degli Yes Alan White mentre nel 1990-91 riform\u00f2 gli Asia, realizzando una tourn\u00e9e nell'Europa dell'est e in Sud America con il chitarrista Pat Thrall al posto di Howe, un album dal vivo a Mosca e una raccolta composta da successi e inediti (\"Then and Now\").\nDal 1992 si dedic\u00f2 alla carriera solista, durante la quale pubblic\u00f2 gli album \"Battle Lines\" (1994) e \"Arkangel\" (1997).\nAnni duemila.\nDopo il 2000 gli Asia si riformeranno in due formazioni: Original Asia con John Wetton e Asia featuring John Payne. Nello stesso anno form\u00f2 i Qango insieme a Carl Palmer, con il quale registrer\u00e0 soltanto l'album dal vivo \"Live in the Hood\", e pubblic\u00f2 il quinto album solista \"Welcome to Heaven\". Due anni pi\u00f9 tardi usc\u00ec il suo sesto album solista \"Rock of Faith\", nel quale torn\u00f2 a collaborare con Downes e Palmer-James, oltre che con il vecchio amico Fripp. La ritrovata collaborazione con Downes port\u00f2 i due nel 2005 a lavorare all'album \"Icon\", uscito nello stesso anno e a cui fece seguito l'album dal vivo \"Icon Live - Never in a Million Years\", pubblicato nel 2006. Proprio in quest'ultimo anno partecip\u00f2 alla riunione in tour della formazione originale degli Asia, riscuotendo un ottimo successo di pubblico.\nNella seconda met\u00e0 degli anni duemila l'attivit\u00e0 di Wetton si \u00e8 interlacciata tra gli Asia e i Wetton/Downes. Nel 2007 \u00e8 uscito l'album dal vivo \" degli Asia, registrato nel marzo dello stesso anno. Nell'agosto dello stesso anno, reduce dal tour europeo con gli Asia, Wetton scopr\u00ec, in seguito a controlli medici di routine, una grave situazione cardiaca (disfunzioni coronariche). Il 10 agosto del medesimo anno \u00e8 stato sottoposto ad un intervento chirurgico e gli \u00e8 stato impiantato un triplo bypass. Dopo un breve periodo di convalescenza ha ripreso regolarmente l'attivit\u00e0 musicale.\nNel 2008 sono stati pubblicati \", secondo album in studio dei Wetton/Downes, e \"Phoenix\", undicesimo album in studio degli Asia. Nel 2010 \u00e8 uscito il secondo album degli Asia dopo la riunione: \"Omega\".\nAnni duemiladieci.\nNel luglio 2011 torna a pubblicare un album da solista, \"Raised in Captivity\", che vede la partecipazione di due leggende della chitarra: Robert Fripp e Steve Morse. Da sottolineare anche la partecipazione (a distanza di pi\u00f9 di 30 anni e dopo anni di rapporti non proprio amichevoli) di Eddie Jobson, cofondatore con Wetton degli UK.\nNel 2014, dopo vari tour con la formazione classica, gli Asia hanno pubblicato l'album \"Gravitas\", nel quale il chitarrista Steve Howe \u00e8 stato sostituito da Sam Coulson.\nUna delle sue ultime apparizioni dal vivo, \u00e8 stata quella con il gruppo UK, il 24 febbraio 2015 al Festival Progresja, svoltosi a Varsavia in Polonia, assieme al violinista/tastierista Eddie Jobson, il batterista Virgil Donati e il chitarrista Alex Machacek.\nIl 31 gennaio 2017 Wetton \u00e8 morto all'et\u00e0 di 67 anni a causa delle complicazioni di un tumore al colon."}
{"id": "393732", "revid": "106908", "url": "https://it.wikipedia.org/wiki?curid=393732", "title": "Trattato INF", "text": "Il trattato INF (\"Intermediate-Range Nuclear Forces Treaty\") venne siglato a Washington l'8 dicembre 1987 da Ronald Reagan e Michail Gorba\u010d\u00ebv, a seguito del vertice di Reykjav\u00edk (11 ottobre 1986) tenutosi tra i due Capi di Stato di USA e URSS.\nIl trattato fu il primo frutto del cambio al vertice dell'Unione sovietica: esso pose fine alla vicenda degli euromissili, ovvero dei missili nucleari a raggio intermedio installati da USA e URSS sul territorio europeo: prima, gli SS-20 sovietici e, in seguito alla cosiddetta \"doppia decisione\" della NATO del 1979, i missili americani IRBM Pershing-2 e quelli cruise da crociera BGM-109 Tomahawk.\nLa crisi degli euromissili.\nLa richiesta della \"doppia decisione\" venne dal cancelliere tedesco Helmut Schmidt che paventava il \"decoupling\" nucleare: a fronte di missili a medio raggio sovietici che minacciavano l'Europa occidentale ma non l'America, la \"risposta flessibile\" su cui si basava la deterrenza nucleare NATO perdeva la sua credibilit\u00e0, perch\u00e9 Washington avrebbe dovuto rischiare la rappresaglia massiccia sul suo territorio per difendere l'Europa da una minaccia soltanto locale. \nNel vertice della Guadalupa del gennaio 1979, Carter, Callaghan, Giscard e Schmidt avevano sostanzialmente istruito la decisione sugli euromissili, che fu poi assunta dal Consiglio Atlantico quello stesso anno: sotto riserva di un loro ritiro in caso di ritiro dei missili sovietici, si decise di introdurre sul teatro europeo missili a medio raggio Cruise BGM-109 Tomahawk e MGM-31 Pershing, in numero pari agli SS-20 dislocati da Leonid Bre\u017enev negli ultimi anni, con puntamento sulle capitali europee occidentali. Al momento in cui la scelta della Nato prese forma, \"l\u2019iniziativa politica del cancelliere tedesco Helmut Schmidt (1974-1982) per il riequilibrio - al ribasso o, se necessario, al rialzo - del potenziale nucleare attivabile in Europa (...) intese scongiurare una sovraesposizione della RFT, ponendo come condizione la disponibilit\u00e0 di altri paesi dell\u2019Europa continentale ad accollarsene la responsabilit\u00e0. La \u201cclausola di non esclusivit\u00e0\u201d dettata da Schmidt sembr\u00f2 interpellare direttamente l\u2019Italia, ma la risposta non fu immediata\".\n\"L\u2019inclinazione del PSI ad appoggiare il governo su questo punto permise al Presidente del Consiglio Cossiga di esprimersi chiaramente a favore dell\u2019installazione quando David Aaron comp\u00ec una nuova visita a Roma il 23 ottobre, pur aggiungendo che l\u2019Italia riteneva indispensabile che contemporaneamente si aprisse un negoziato con l\u2019URSS e che la NATO prendesse la decisione all\u2019unanimit\u00e0. A fine mese, Zbigniew Brzezinski metteva al corrente il presidente Carter che la Gran Bretagna, la Germania occidentale e l\u2019Italia avevano tutte informato Aaron di aver preso \u00abdelle salde decisioni all\u2019interno dei rispettivi governi\u00bb per appoggiare lo schieramento dei missili, e che l\u2019Italia sembrava aver anche abbandonato le sue precedenti insistenze per condividere il controllo operativo dei missili. Un tentativo sovietico di operare pressioni sul governo italiano attraverso l\u2019invio a Roma del presidente della Commissione esteri del Soviet supremo, Ponomariov, non riusc\u00ec a modificare la posizione italiana\".\n\"Il doppio passaggio parlamentare - il secondo avvenne nel novembre 1983, al momento dell\u2019installazione dei Cruise e con Craxi a Palazzo Chigi - accompagn\u00f2 la gestazione e poi contribu\u00ec a cristallizzare la svolta del pentapartito, che Giovanni Spadolini avrebbe tenuto a battesimo il 28 giugno 1981\u201d.\nL'installazione di questi sistemi d'arma condusse ad un braccio di ferro tra le due Superpotenze lungo quasi dieci anni, nel contesto del quale si svilupp\u00f2 un forte movimento pacifista occidentale, profondamente innovativo nei contenuti e nelle modalit\u00e0 di espressione; tuttavia questo movimento ebbe molto pi\u00f9 successo nell'influenzare il costume e la cultura che nel modificare realmente le posizioni dei Governi degli Stati in cui si svilupp\u00f2 (principalmente USA, Regno Unito, Repubblica Federale Tedesca ed Italia).\nQuesta decisione della NATO, unitamente al raid di Entebbe degli israeliani ed alla guerra delle Falkland di Margaret Thatcher, \u00e8 addotta da molti come la prima forma di risveglio di una politica occidentale proattiva dopo anni di appeasement e di \"paura di dispiacere\" alle entit\u00e0 non democratiche presenti nel mondo successivo alla crisi dei missili di Cuba del 1962 ed alla crisi petrolifera del 1973.\nPrecedenti negoziali.\nSin dalla proposta di Ronald Reagan di rilanciare la \"doppia decisione\" del 1979 come una idea sua (utilizzando propagandisticamente lo slogan dei pacifisti europei \"opzione zero\" per dichiarare che lo smantellamento degli SS-20 sovietici avrebbe prodotto il ritiro dei Pershing e dei Cruise), si inizi\u00f2 una semipubblica negoziazione a Ginevra condotta dai diplomatici di elevato rango Paul Henry Nitze e Yuli Kvitsinsky. Nello scetticismo generale (l'uno veniva dal \"brain trust\" del primo McNamara, quello dei \"falchi\" della Rand corporation, l'altro era uno dei pi\u00f9 ligi ambasciatori di scuola Gromyko, avvezzo alle chiusure di \"Mr. Nyet\") i negoziati furono svolti alla fine dell'epoca di Bre\u017enev.\nSotto l'immaginifica etichetta giornalistica della \"passeggiata nei boschi\" (circostanti il lago Lemano) emerse a sorpresa che i due negoziatori avevano elaborato una proposta \"zero pi\u00f9 x\", che lasciava i Pershing-Cruise al livello numerico gi\u00e0 conseguito in quel momento (non era ancora stata completata la piena dislocazione, ma si era a poco meno di met\u00e0), e tollerava la presenza di un numero di SS-20 ad essi pari, riducendo la richiesta occidentale di ritiro al solo loro surplus rispetto a quel livello.\nLa proposta, evidentemente negoziata al di fuori degli incontri ufficiali (e delle stesse sedi in cui si svolgevano) per non far filtrare la notizia prematuramente alle fazioni belliciste delle rispettive dirigenze, fu respinta da ambedue le capitali, che nella battaglia per guadagnare il consenso delle opinioni pubbliche interne ed europee avevano spiegato troppo fuoco di sbarramento mediatico per tollerare risultati minori del successo pieno. I delegati furono richiamati e, durante la presidenza Andropov e \u010cernenko, non vi furono pi\u00f9 negoziati, fino al completamento del programma di spiegamento occidentale.\nL'accordo ed i suoi seguiti.\nA una sintetica ricostruzione delle trattative USA-URSS tra il 1979 e il 1983, gi\u00e0 nel 1984 un Rapporto del Comitato speciale sulle armi nucleari in Europa dell'Assemblea interparlamentare dell'Atlantico nel Nord aveva fatto seguire un giudizio assai positivo sugli effetti del mantenimento della decisione atlantica, \"con una vasta analisi della complessa problematica delle INF - sia nei rapporti intergovernativi che sul piano della sensibilizzazione e della mobilitazione delle opinioni pubbliche - nelle realt\u00e0 nazionali specifiche USA, URSS, della Germania federale, della Gran Bretagna, dell'Italia, dell'Olanda, del Belgio e della Francia\".\nIn effetti, verificata l'inefficacia del disegno intimidatorio dell'Europa occidentale (la cosiddetta \"finlandizzazione\" paventata da Helmut Schmidt), la nuova dirigenza sovietica di Gorba\u010d\u00ebv perse interesse a mantenere alto il livello della contesa ed addivenne al compromesso su basi diverse e pi\u00f9 ampie rispetto al tentativo ginevrino.\nIn conformit\u00e0 dell'intesa raggiunta nel corso dell'incontro al vertice sovietico-americano, svoltosi a Ginevra nel novembre 1985, l\u20198 dicembre 1987 Reagan e Gorbac\u00ebv siglarono l\u2019\"Intermediate range nuclear forces treaty\". Il trattato ha un valore fondamentale, in quanto segn\u00f2 un punto di svolta nel processo negoziale legato al controllo degli armamenti tra le due superpotenze. Per la prima volta, infatti, i sistemi d'arma oggetto del negoziato non venivano ridotti o ritirati, ma effettivamente eliminati. In secondo luogo l'URSS accett\u00f2 una serie di regole e clausole che non aveva mai precedentemente accettato, in primis un rigido sistema di ispezioni internazionali sul proprio territorio.\nIn parte questa accettazione fu dovuta alla pressione generata dal deterioramento della situazione nel Patto di Varsavia, in parte fu spinta dalla grande scommessa politica di Gorba\u010d\u00ebv, culturalmente molto influenzato dalle posizioni pi\u00f9 innovative presenti nei settori pi\u00f9 avanzati delle grandi socialdemocrazie europee, alle quali voleva \"agganciare\" l'URSS, come parte di un sofisticato progetto politico teso a fare rientrare l'URSS nel gioco politico mondiale dal quale il bipolarismo l'aveva progressivamente emarginata.\nSulla base delle formulazioni della Dichiarazione congiunta approvata il 10 dicembre 1987, in seguito all'incontro al vertice di Washington, le parti proseguirono i colloqui al fine di mettere a punto un accordo a parte relativo al Trattato ABM: in tale ambito il Segretario generale del Comitato Centrale del Partito Comunista dell'Unione Sovietica Michail S. Gorba\u010d\u00ebv e il Presidente degli Stati Uniti d'America Ronald U. Reagan si sono incontrati a Mosca nei giorni tra il 20 maggio e il 2 giugno 1988.\nNel 1991 le superpotenze adottarono un trattato per la proibizione di questi armamenti e ne vennero smaltiti quasi 2.700. \nIl ritiro degli Stati Uniti.\nGli Usa, negli anni successivi, hanno accusato pi\u00f9 volte la Russia di violare l'accordo, sino all'accusa formale da parte dell'ex presidente Barack Obama, nel 2014. Il \"New York Times\" ha riferito nel febbraio 2017 che la Russia ha armato due battaglioni con il nuovo missile a medio raggio SSC-8: secondo le fonti citate, ciascuno dei battaglioni sarebbe equipaggiato con quattro lanciatori mobili, ognuno in grado di lanciare circa una dozzina di testate nucleari. Il segretario della Difesa degli Stati Uniti, James Mattis, ha denunciato nel novembre 2017 ai colleghi della Nato tale violazione del trattato.\nNell\u2019autunno del 2018 il presidente degli Stati Uniti d'America Donald Trump ha annunciato il ritiro dal trattato, accusando la Russia di non rispettare l'accordo. L'amministrazione statunitense sostiene che il trattato svantaggi il Paese anche nei confronti della Cina, che non \u00e8 parte dell'accordo e non ha restrizioni nella produzione di missili nucleari a media gittata in una fase di accesa contrapposizione geopolitica con Pechino.\nA gennaio del 2019, la riunione del consiglio NATO-Russia \u00e8 stata il teatro di un reciproco scambio di accuse fra Washington e Mosca, rispettivamente per il sistema Shield europeo e per lo sviluppo del Novator 9M729. Gli Stati Uniti hanno paventato il rischio di una loro uscita dall'accordo entro il 2 febbraio successivo, al quale sarebbero seguiti sei mesi di trattative prima della conferma definitiva di tale atto.\nIl ritiro statunitense dall'accordo ha formalmente avuto luogo il 2 agosto 2019."}
{"id": "393752", "revid": "1305772", "url": "https://it.wikipedia.org/wiki?curid=393752", "title": "Marcantonio Bedini", "text": "Formatosi presso la bottega paterna, si dedic\u00f2 alla pittura decorativa e al restauro, lavorando in diverse localit\u00e0 delle Marche. Esegu\u00ec anche lavori con l'oro, in foglia brunito, opaco, a mordente, e con l'argento. \nCur\u00f2 il restauro del Teatro Pergolesi di Jesi e quello di alcune sale del Senato di Roma. Spesso insieme al fratello Michelangelo, esegu\u00ec opere pittorich, tra le quali quelle presso il duomo di Macerata, presso il duomo di Senigallia e nelle chiese di San Silvestro e di Santa Maria in Via a Roma. Giunse ad operare fino a Zara in Croazia.\nDue dei suoi figli, Sandro (1922-2001) e Tarcisio (1929-1962) furono anch'essi pittori.\nOpere.\nDipinti di arte sacra di Marcantonio Bedini sono presenti nelle seguenti chiese:"}
{"id": "393769", "revid": "1005847", "url": "https://it.wikipedia.org/wiki?curid=393769", "title": "Elezioni presidenziali negli Stati Uniti d'America del 1960", "text": "Le elezioni presidenziali negli Stati Uniti d'America del 1960 si svolsero l'8 novembre. La sfida oppose il vicepresidente repubblicano uscente, il californiano Richard Nixon, e il senatore democratico del Massachusetts John Fitzgerald Kennedy. Fu il primo anno in cui presero parte alle elezioni l'Alaska e le Hawaii, e l'ultimo in cui non vi partecip\u00f2 Washington D.C.\nKennedy, primo presidente cattolico, vinse con uno dei margini di voti pi\u00f9 stretti della storia delle elezioni statunitensi. Sarebbe restato in carica fino al 22 novembre 1963, giorno del suo assassinio a Dallas.\nRisultati.\n(a) \"Il senatore democratico segregazionista Byrd in realt\u00e0 non fu mai candidato alle elezioni presidenziali; ciononostante nel collegio elettorale ricevette i voti di 14 grandi elettori democratici indipendenti (che votarono come vicepresidente Thurmond) e di un repubblicano dissidente (che vot\u00f2 come vicepresidente Goldwater).\"\n(b) \"In Mississippi vinse una lista formata da 8 democratici indipendenti (\"unpledged\", che cio\u00e8 non si erano impegnati a votare per i candidati sostenuti dal partito), in Alabama invece la lista vincente era formata da 6 democratici indipendenti e 5 sostenitori del ticket Kennedy-Johnson. Tali soluzioni anomale derivarono da dissensi legati alla questione dei diritti civili per gli afroamericani.\""}
{"id": "393774", "revid": "286641", "url": "https://it.wikipedia.org/wiki?curid=393774", "title": "Il ragazzo di vetro", "text": "Il ragazzo di vetro \u00e8 un romanzo di Nina N. Berberova, edito in prima edizione a Berlino nel 1936 con il titolo \u010cajkovskij.\nScritto durante la prima fase dell'esilio della scrittrice, transfuga dalla Russia comunista, il romanzo \u00e8 ricco di accorati e vibranti ricordi della Russia di fine secolo, cos\u00ec vicina all'infanzia della scrittrice (\u010cajkovskij mor\u00ec nel 1893 otto anni prima della nascita dell'autrice) e agli echi di quello scandalo legato alla morte del grande musicista, i cui riflessi arrivarono vicini alla stessa famiglia imperiale.\nIl romanzo suscit\u00f2 sensazione all'epoca della sua pubblicazione poich\u00e9 l'autrice vi trattava in maniera esplicita il tema, per l'epoca appunto assai scabroso dell'omosessualit\u00e0 di \u010cajkovskij.\nIn anni successivi la scrittrice ha curato personalmente la traduzione in francese del romanzo, con una interessante prefazione che ricostruisce le fasi di raccolta delle notizie biografiche dalle persone ancora viventi negli anni 20 e 30, che avevano vissuto accanto al musicista. Gli epistolari con la cognata di \u010cajkovskij sono di interesse straordinario per ricostruire il quadro biografico e i vari personaggi incontrati e descritti da Berberova, tratteggiati in poche vivissime righe di schizzo, valgono da soli come l'abbozzo di un romanzo.\nDa tale libro venne tratta nel 1968 la sceneggiatura del film prodotto da Warner Brothers e Sovkino dedicato alla vita del grande musicista russo.\nIl libro \u00e8 stato pubblicato in Italia nel 1993 nella traduzione di Riccardo Mainardi (poi ristampato nel settembre 2019."}
{"id": "393783", "revid": "765341", "url": "https://it.wikipedia.org/wiki?curid=393783", "title": "Roberto Roberti", "text": "Biografia.\nDi origine irpina, nacque a Torella dei Lombardi in una ricca famiglia di possidenti del suo paese natale. Comp\u00ec gli studi presso un collegio di salesiani a Cava de' Tirreni, dove ebbe come insegnante Italo Zingarelli, e si iscrisse poi all'Universit\u00e0 degli Studi di Napoli Federico II, dove consegu\u00ec la laurea in Giurisprudenza, soddisfacendo i voleri paterni che non ammettevano la possibilit\u00e0 di lavorare nel campo artistico. Mentre frequentava l'universit\u00e0, cominci\u00f2 a interessarsi di teatro e a recitare in una compagnia filodrammatica. A Napoli conobbe lo scrittore Edoardo Scarfoglio, che lo introdusse negli ambienti \"bene\" della citt\u00e0 partenopea, facendogli conoscere Matilde Serao, Roberto Bracco e Salvatore Di Giacomo.\nNel 1905 entr\u00f2 nella compagnia teatrale Talli-Gramatica-Calabresi. Alla scadenza dell'ingaggio venne contattato da Eleonora Duse, su consiglio di Gabriele D'Annunzio che fu compagno di studi di Leone, che gli offr\u00ec un contratto di cinque anni per entrare nella sua compagnia. Accett\u00f2 e, consapevole dell'importanza di questa esperienza, e deciso a non fare scoprire alla famiglia la sua reale attivit\u00e0, assunse lo pseudonimo di \"Roberto Roberti\", su imitazione del nome del famoso attore teatrale Ruggero Ruggeri presente nella compagnia Duse come primo attore. Conclusa anticipatamente l'esperienza teatrale, nel 1911 ebbe il suo primo contatto con il cinema, quando fu scritturato dall'\"Aquila Films\" di Torino, ed esord\u00ec nel film \"La bufera\". L'anno dopo torn\u00f2 nuovamente in teatro come \u00abattor giovane\u00bb nella compagnia guidata da Ferruccio Garavaglia, ma dopo la morte di quest'ultimo, rientr\u00f2 nuovamente all'Aquila che gli affid\u00f2 l'incarico di direttore artistico.\nDa allora Roberti lavor\u00f2 solo in ambito cinematografico, sia come attore che come regista. Nel 1914 conobbe l'attrice Bice Waleran, appena scritturata dalla casa torinese, con la quale si leg\u00f2 a livello artistico, ma anche sentimentale, dal momento che si legarono in matrimonio l'8 maggio 1916. Molti anni pi\u00f9 tardi, dall'unione nacque Sergio Leone che, in suo onore, firmer\u00e0 la regia del suo primo film western, \"Per un pugno di dollari\", con lo pseudonimo di Bob Robertson che appunto sta a significare \"Roberto figlio di Roberto\".\nAllo scoppio della prima guerra mondiale Leone venne esonerato per problemi di salute. A seguito del fallimento e alla chiusura dell'Aquila nel 1917, Roberti rimase per diverso tempo senza lavoro, ma qualche tempo dopo fu chiamato dal produttore Giuseppe Barattolo che lo assunse alla \"Caesar Film\". Nella casa romana inizi\u00f2 con il film \"La piccola fonte\", e divenutone il principale realizzatore, diresse in seguito numerosi titoli, che videro come protagonista la diva Francesca Bertini. Nel 1918 ebbe una breve parentesi all'\"Itala Film\" dove diresse \"Maciste poliziotto\", film della famosa serie del forzuto personaggio interpretato da Bartolomeo Pagano.\nNel 1919 pass\u00f2 all'Unione cinematografica italiana, ma a seguito dell'improvvisa interruzione della carriera da parte della Bertini nel 1921, alle sue posizioni antifasciste maturate negli anni, dopo un'iniziale adesione al movimento mussoliniano, ed al fallimento dello stesso consorzio qualche anno pi\u00f9 tardi, l'attivit\u00e0 lavorativa di Roberti conobbe una lunga inattivit\u00e0 durata fino al 1939. Il ritorno sul set, in quell'anno, avviene con il suo primo film sonoro, \"Il socio invisibile\". Diresse poi altri due titoli, \"La bocca sulla strada\" (1941) su sceneggiatura di Guglielmo Giannini e \"Il folle di Marechiaro\" (1952), quest'ultimo grande insuccesso di pubblico. In seguito si ritir\u00f2 definitivamente a vita privata, e pass\u00f2 i suoi ultimi anni di vita al paese natio, dove risiedette dal 1949 fino alla morte avvenuta dieci anni pi\u00f9 tardi."}
{"id": "393784", "revid": "1305772", "url": "https://it.wikipedia.org/wiki?curid=393784", "title": "Kumanovo", "text": " \nKumanovo (macedone \u041a\u0443\u043c\u0430\u043d\u043e\u0432\u043e) \u00e8 un comune nella parte settentrionale della Macedonia del Nord.\nGeografia fisica.\nLa citt\u00e0 \u00e8 circondata dalle montagne della catena Skopska Crna Gora a occidente, dai monti Gradi\u0161tanska planina a sud e dal monte Mangovica a est.\nIl comune confina a ovest con Lipkovo, Ilinden e Ara\u010dinovo, a nord con la Serbia, a sud con Sveti Nikole e Petrovec, a est con Staro Nagori\u010dane e Kratovo. La riforma amministrativa del 2003 assegn\u00f2 al territorio di Kumanovo il comune rurale di Ora\u0161ac.\nStoria.\nNel corso della prima guerra balcanica le truppe serbe del generale Radomir Putnik affrontarono e sconfissero in una battaglia durata due giorni l'esercito ottomano. Con la ratifica del trattato di Bucarest Kumanovo venne annessa al Regno di Serbia.\nNel maggio 2015 Kumanovo fu teatro di un cruento blitz della polizia macedone contro un commando locale dell'U\u00c7K durante il quale morirono 18 persone tra agenti e miliziani.\nSociet\u00e0.\nEvoluzione demografica.\nSecondo il censimento nazionale del 2002 il comune di Kumanovo 105.484 abitanti. I principali gruppi etnici includono:\nGeografia antropica.\nIl comune \u00e8 formato dall'insieme delle seguenti localit\u00e0:\nSport.\nCalcio.\nL'FK Milano Kumanovo \u00e8 la squadra della citt\u00e0, militante nella prima divisione del campionato di calcio macedone.\nAmministrazione.\nKumanovo \u00e8 gemellata con:"}
{"id": "393785", "revid": "287204", "url": "https://it.wikipedia.org/wiki?curid=393785", "title": "Mahdi", "text": "Il Mahdi (, lett.: \u00abIl guidato [da Allah]\u00bb) o Muhammad al Mahdi (), \u00e8 una figura fondamentale araba dell'escatologia islamica, che ripropone in altre vesti l'idea messianica tipica dell'ebraismo e del cristianesimo.\nSecondo la fede islamica, il Mahd\u012b apparir\u00e0 nel mondo alla fine dei tempi, dopo che il \"Dajj\u0101l\" (una sorta di Anticristo che si dichiarer\u00e0 musulmano) avr\u00e0 attuato la sua opera devastatrice delle coscienze dei credenti.\nAl Mahd\u012b dunque \u00e8 riservata l'azione antagonistica al Male, rappresentato dal \"Dajj\u0101l\", preannunciando la fine del mondo (il \"D\u00ec del Giudizio\", \"yawm al-d\u012bn\", ossia \"Il giorno della religione\", che avr\u00e0 luogo dopo la morte di Ges\u00f9) nel corso della quale Dio decreter\u00e0 per i defunti, resuscitati di tutte le generazioni umane, per l'occasione, il destino di salvezza o di dannazione.\nSecondo la tradizione dopo il Mahd\u012b verr\u00e0 Ges\u00f9 (in arabo \u02bf\u012as\u0101) per uccidere l'Anticristo e sar\u00e0 lui stesso re della terra per 40 anni. \u00c8 per questo che nella Moschea degli Omayyadi di Damasco un minareto \u00e8 chiamato \"di \u02bf\u012as\u0101\", visto che da esso si crede caler\u00e0 in terra quello che per la cultura islamica \u00e8 considerato un grandissimo profeta.\nIn ambito sciita duodecimano si attende il Ritorno del dodicesimo imam Muhammad al-Mahd\u012b occultatosi nel 260 A.H.\nIl nome del califfo al-Mahdi \u00e8 Muhammad ibn 'Abd-Allah. Quest'ultimo non \u00e8 un orfano come lo fu Muhammad che ricevette la rivelazione dal Corano."}
{"id": "393787", "revid": "1005847", "url": "https://it.wikipedia.org/wiki?curid=393787", "title": "Elezioni presidenziali negli Stati Uniti d'America del 1964", "text": "Le elezioni presidenziali negli Stati Uniti d'America del 1964 si svolsero il 3 novembre. La sfida oppose il candidato repubblicano Barry Goldwater e il presidente uscente democratico Lyndon B. Johnson, che infine ottenne la riconferma. Johnson aveva vinto le presidenziali del 1960 come candidato vicepresidente, ma era subentrato alla presidenza in seguito all'assassinio di Kennedy il 22 novembre 1963."}
{"id": "393791", "revid": "767487", "url": "https://it.wikipedia.org/wiki?curid=393791", "title": "Franco Ceccarelli", "text": "Biografia.\nL'Equipe 84, complesso storico beat italiano, si sciolse una prima volta nel 1970 e, quasi definitivamente (ma non proprio definitivamente), nel 1981, per decisione del leader Maurizio Vandelli.\nNel 1971 fece un lungo viaggio lungo l'Hippie trail fino a Kabul e al suo ritorno apr\u00ec con la compagna Sandra il negozio underground \"Cammino Mistico\".\nNel 1984, insieme a Victor Sogliani e Alfio Cantarella, storici componenti della band, Franco Ceccarelli aveva ripreso il nome dell'Equipe, riproponendo la storia musicale del gruppo. Dopo l'abbandono di Cantarella e la scomparsa di Victor nel 1995, Ceccarelli con nuovi musicisti, manteneva viva la leggenda dell'Equipe 84.\nTra le sue attivit\u00e0 anche quella di produttore: in questa veste cur\u00f2 per Pierangelo Bertoli gli album \"Il centro del fiume\" e \"S'at ven in meint\" e per Franco Fanigliulo \"Mi ero scordato di me\" e \"A me mi piace vivere alla grande\".\nCome autore scrisse, tra l'altro, alcune canzoni per I Nomadi, come \"Sera bolognese\".\nNel 1996 pubblic\u00f2 il libro \"Io ho in mente te. Storia dell'Equipe 84\" (Zelig), non solo un'autobiografia collettiva, ma quasi il tema conduttore dei ricordi di una grande stagione, non solo musicale, assolutamente unica e indimenticabile. Negli ultimi anni scriveva musica per il teatro, il cinema e la tv.\nLa frase che pi\u00f9 citava nei concerti era: \"Finch\u00e9 ci sarete voi ci saremo noi\".\nEra il padre dell'attrice Sandra Ceccarelli.\n\u00c8 scomparso il 21 dicembre 2012 all'et\u00e0 di 70 anni."}
{"id": "393796", "revid": "6923", "url": "https://it.wikipedia.org/wiki?curid=393796", "title": "Accordo di Kumanovo", "text": "L'accordo tecnico militare tra la Kosovo Force (\"KFOR\") e i governi della Repubblica Federale di Jugoslavia, comunemente noto come accordo di Kumanovo, \u00e8 un accordo firmato il 9 giugno 1999 a Kumanovo, Macedonia del Nord. Esso concluse la guerra del Kosovo. Il testo completo \u00e8 disponibile sul sito web dell'Organizzazione del Trattato dell'Atlantico del Nord.\nPanoramica.\nIl periodo precedente all'accordo di Kumanovo comport\u00f2 una raffica di negoziati non solo tra Jugoslavia e Serbia, ma anche tra NATO e Russia. Nonostante l'accordo iniziale, ad esempio, su un calendario di ritiro per le forze serbe in Kosovo, l'operazione Allied Force della NATO era ancora in corso, in attesa del completamento del completo ritiro delle truppe jugoslave serbe.\nVi sono fonti che citano il ruolo svolto dalla Russia nella risoluzione immediata dell'accordo. Ci fu un reclamo in merito a un incontro tra il ministro degli Esteri russo Igor' Ivanov e il segretario di Stato americano Madeleine Albright. Venne raggiunto un accordo iniziale tra le due parti, che ha comportato un impegno da parte della NATO a cessare i suoi attacchi aerei e la volont\u00e0 di rimuovere un passaggio che voleva includere nell'accordo di Kumanovo in cambio del sostegno russo a una prossima risoluzione delle Nazioni Unite concordata dal G8. Senza la partecipazione russa, la risoluzione del Consiglio di sicurezza delle Nazioni Unite sul Kosovo non sarebbe stata approvata e gli attacchi aerei della NATO sarebbero continuati.\nDisposizioni dell'accordo.\nLe disposizioni chiave dell'accordo vennero progettate per consentire quanto segue:\nLa presenza della NATO venne sanzionata dal Consiglio di sicurezza delle Nazioni Unite sulla base della risoluzione 1244 (1999), che autorizzava gli Stati membri delle Nazioni Unite e le organizzazioni internazionali a mantenere una presenza di sicurezza internazionale attraverso la KFOR in Kosovo fino a quando un accordo venne infine concluso e le sue condizioni sono state applicate. La KFOR \u00e8 stata autorizzata a intraprendere tutte le azioni necessarie per garantire la conformit\u00e0.\nStato dell'accordo.\nIl consulente legale Enrico Milano sostenne che l'accordo di Kumanovo \"\u00e8 discutibile ai sensi della Convenzione di Vienna sul diritto dei trattati (CVDT) e, di conseguenza, anche parti della risoluzione 1244 si riferiscono, implicitamente o esplicitamente, al paragrafo 10 dell'allegato 2 della stessa risoluzione\". Un argomento particolare \u00e8 che \"\u00e8 dubbio che l'accordo di Kumanovo possa essere considerato valido ai sensi dell'articolo 52 della CVDT, che afferma che \"un trattato \u00e8 nullo se la sua conclusione \u00e8 stata procurata dalla minaccia o dall'uso della forza in violazione dei principi del diritto internazionale incorporati nella Carta delle Nazioni Unite. Gli argomenti giuridici continuano che, di fatto, per porre rimedio alle questioni giuridiche che sorgono \u00e8 necessario che l'accordo sullo status delle forze venga concluso con Belgrado."}
{"id": "393797", "revid": "675761", "url": "https://it.wikipedia.org/wiki?curid=393797", "title": "Taverna del Santopalato", "text": "La Taverna Futurista del Santopalato, abbreviato Taverna del Santopalato, \u00e8 stato un locale storico di Torino, primo e unico ristorante di cucina futurista in Italia.\nStoria.\nIn seguito all'apertura di un ristorante di cucina futurista a Parigi su iniziativa di Filippo Tommaso Marinetti e Jules Maincave che rimase per\u00f2 attivo per poco tempo, e la pubblicazione del Manifesto della cucina futurista il 28 dicembre del 1930, venne annunciata su un articolo de \"La Stampa\" del Dott. Stradella l'apertura a Torino di un nuovo punto di ristoro che avrebbe servito ricette futuriste:\nLa Taverna del Santopalato venne costruita in via Vanchiglia 2, angolo corso San Maurizio, a pochi passi da Piazza Vittorio Veneto, progettata e decorata da Fill\u00eca e Nicolay Diulgheroff, che resero l'interno del locale simile a un sottomarino con tinteggiature in alluminio, colonne luminose e occhi metallici sulle pareti. Stando a quanto riportano le fonti, la Taverna venne inaugurata da Marinetti \"dopo una febbrile giornata di intenso lavoro nella cucina, dove i futuristi Fill\u00eca e Saladin gareggiavano con i cuochi del Ristorante\". Durante la cena di apertura del locale, che perdur\u00f2 fra la mezzanotte e le quattro dell'8 marzo 1931, furono servite quattordici portate ideate da Fill\u00eca, Paolo Alcide Saladin, Diulgheroff, Enrico Prampolini e Mino Rosso che erano il frutto di combinazioni inedite di ingredienti e sapori, dove coesistevano, ad esempio, dolce e salato e carne e pesce. Fra queste vi erano il \"carneplastico\" (polpetta di vitello e verdure ricoperta di miele alla cui base figurano un anello di salsiccia e tre palline di pollo fritto), il \"pollofiat\" o \"pollo d'acciaio\" (un volatile ripieno di zabaglione e decorato da confetti argentati che dovevano simulare dei cuscinetti a sfere), il \"brodo solare\", l'\"ultravirile\" (per sole donne), cocktail, sandwich, del pur\u00e8 e il dessert (che venivano per\u00f2 rinominati dai futuristi rispettivamente \"polibibite\", \"traidue\", \"poltiglie\" e \"peralzarsi\"). Durante l'happening, le pietanze vennero gustate seguendo la prassi del futurismo, quindi attraverso il coinvolgimento generale di tutti i sensi (profumi, musiche e azioni tattili, come, ad esempio il consumo del cibo senza l'uso delle posate e il far passare queste su determinati materiali). La cena fu mal accolta dai critici e i partecipanti, ma qualcuno sostiene che i piatti serviti e il clima dell'evento avrebbero anticipato l'odierna gastronomia molecolare. Il locale chiuse nel 1940 per problemi economici."}
{"id": "393803", "revid": "1318658", "url": "https://it.wikipedia.org/wiki?curid=393803", "title": "Padoa-Schioppa", "text": ""}
{"id": "393810", "revid": "8911", "url": "https://it.wikipedia.org/wiki?curid=393810", "title": "Touch pad", "text": ""}
{"id": "393813", "revid": "3689", "url": "https://it.wikipedia.org/wiki?curid=393813", "title": "Cattedrale (Salerno)", "text": ""}
{"id": "393814", "revid": "1935652", "url": "https://it.wikipedia.org/wiki?curid=393814", "title": "Gerardo Pierro", "text": "Biografia.\nFormazione e ministero sacerdotale.\nDopo aver studiato al Seminario arcivescovile di Salerno e al Pontificio Seminario Regionale della stessa citt\u00e0, fu ordinato sacerdote il 21 dicembre 1957 da Demetrio Moscato, arcivescovo primate di Salerno.\nIl 14 agosto 1960 fu nominato parroco della Chiesa di San Nicola di Bari di Pellezzano dov'\u00e8 rimasto fino al 6 settembre 1981 quando divenne vescovo di Tursi-Lagonegro.\nIl 18 novembre 1974 consegu\u00ec la laurea in Teologia presso la Pontificia Facolt\u00e0 Teologica \"S. Luigi\" di Posillipo in Napoli ed ha poi insegnato religione presso il Liceo scientifico \"G. Da Procida\" di Salerno e dogmatica nel Seminario Pontificio di Salerno e all'Istituto di Scienze Religiose.\n\u00c8 stato presidente diocesano della Unione Apostolica del Clero, vice delegato regionale, consigliere nazionale della stessa Unione, membro della Commissione presbiterale campana e del Consiglio presbiterale diocesano.\nMinistero episcopale.\nIl 26 giugno 1981 \u00e8 eletto vescovo di Tursi-Lagonegro ricevendo la consacrazione episcopale dal cardinale Sebastiano Baggio il successivo 2 agosto nella cattedrale di Salerno.\nIl 28 febbraio 1987 \u00e8 eletto vescovo di Avellino.\nIl 25 maggio 1992 \u00e8 promosso arcivescovo metropolita di Salerno-Campagna-Acerno.\nIl 10 giugno 2010 papa Benedetto XVI accetta la sua rinuncia al governo pastorale dell'arcidiocesi di Salerno-Campagna-Acerno e chiama a succedergli Luigi Moretti, fino ad allora vicegerente della diocesi di Roma.\nAraldica.\nAl centro dello stemma domina l'immagine di San Nicola, patrono di Coperchia, della cui chiesa madre Gerardo Pierro \u00e8 stato parroco per 22 anni.\nA sinistra sono presenti 2 stelle in riferimento alla madre celeste, la Vergine Maria, e alla madre terrena, che sono state due punti di riferimento importanti nel suo cammino di fede.\nLa fiamma rappresenta lo Spirito Santo che anima ogni opera buona nel cuore dei fedeli.\nGenealogia episcopale.\nLa genealogia episcopale \u00e8:"}
{"id": "393817", "revid": "22166", "url": "https://it.wikipedia.org/wiki?curid=393817", "title": "Santopalato", "text": ""}
{"id": "393818", "revid": "1632387", "url": "https://it.wikipedia.org/wiki?curid=393818", "title": "Raza Odiada", "text": "Raza Odiada \u00e8 un album del gruppo death/grindcore messicano Brujeria. Il disco \u00e8 incentrato soprattutto su temi come il satanismo, l'anti-Cristianit\u00e0, il comunismo, il sesso, l'immigrazione, il narcotraffico e la politica.\n\"Raza Odiada\" (che in italiano significa \"Razza Odiata\") \u00e8 una canzone critica nei confronti del senatore repubblicano Pete Wilson, e della sua opposizione all'immigrazione illegale (la cosiddetta Prop 187) nonch\u00e9 alle sue preferenze razziali (Prop 209). Questa canzone contiene anche la partecipazione dell'ex-cantante dei Dead Kennedys, Jello Biafra, che imita Pete Wilson. \"La Migra\" \u00e8 una canzone sull'immigrazione e la corruzione. \"Revoluci\u00f3n\" \u00e8 una traccia a favore dell'Esercito Zapatista di Liberazione Nazionale e del comunismo in generale. \"Consejos Narcos\" parla dell'abuso di stupefacenti.\nDue tracce apparvero anche sul 7\" intitolato \"El Patron\" (\"El Patron\" e \"Hermanos Menendez\"). Una canzone apparve, invece, sul 7\" \"Machetazos!\" (\"Padre Nuestro\"). Entrambi vennero distribuiti dalla Alternative Tentacles.\nLa copertina mostra una foto del Subcomandante Marcos, uno dei leader dell'attuale EZLN."}
{"id": "393830", "revid": "287204", "url": "https://it.wikipedia.org/wiki?curid=393830", "title": "Dajj\u0101l", "text": "Nell'escatologia islamica, il Dajjal ( \u00abil mentitore\u00bb) \u00e8 un essere malvagio destinato a regnare nel mondo per un periodo di 40 giorni prima del giorno del Giudizio; quale figura anti-messianica, \u00e8 comparabile all'Anticristo della escatologia cristiana e all'Armilus della escatologia ebraica medievale.\nSecondo una tradizione, egli ha le pupille di colore diverso (una \u00e8 azzurra, simile ad un acino d'uva), i capelli ricci o mossi, sar\u00e0 cieco all'occhio destro, e sulla fronte avr\u00e0 scritta la parola araba \"k\u0101fir\" ('miscredente') che chiunque abbia fede islamica potr\u00e0 leggere, anche senza saperlo fare; pur operando miracoli di vario genere (quale la resurrezione di morti, che in realt\u00e0 sono dei jinn, o la capacit\u00e0 di far scendere la pioggia), creando nondimeno profonde spaccature nella umma. Dir\u00e0 di essere un messaggero di Dio e poi dir\u00e0 di essere l'incarnazione di Dio. Secondo una tradizione, saranno soprattutto le donne a seguirlo. Avr\u00e0 un falso Paradiso (che sar\u00e0 l'Inferno) ed un falso Inferno (che sar\u00e0 il Paradiso). Si sposter\u00e0 in maniera velocissima, potr\u00e0 fare il giro del mondo in pochissimo tempo. Arriver\u00e0 in tutte le citt\u00e0 del mondo salvo La Mecca e Medina, perch\u00e9 in queste due citt\u00e0 ci saranno degli angeli a proteggerle.\nAlla fine Ges\u00f9, (\"'Isa ibn Maryam\" \u00abil Cristo, figlio di Maria\u00bb) che sar\u00e0 inviato da Dio in Terra tramite l'ala di un angelo in un minareto bianco alle porte di Damasco, riuscir\u00e0 a sopraffarlo e a privarlo della vita, in Palestina; ma tutto ci\u00f2 avverr\u00e0 prima che All\u0101h decreti il vero \"yawm al-d\u012bn\" (\u00abD\u00ec del Giudizio\u00bb; letter. \u00abGiorno della religione\u00bb), nel quale giudicher\u00e0 gli uomini in base alle loro azioni, determinandone la salvezza o la condanna."}
{"id": "393831", "revid": "123289225", "url": "https://it.wikipedia.org/wiki?curid=393831", "title": "Nina Nikolaevna Berberova", "text": "Nacque l'8 agosto 1901 a San Pietroburgo, allora capitale dell'Impero Russo, figlia unica di Nikolaj Ivanovi\u010d Berberov, funzionario del Ministero delle Finanze e di Natal'ja Ivanovna Berberova, nata Karaulova.\nLa vita.\nNata a San Pietroburgo da padre armeno e da madre russa, lascia la Russia nel giugno del 1922, temendo per la persecuzione operata dai Soviet contro i borghesi, che il nuovo regime ritiene tra i nemici naturali della Rivoluzione; dopo varie peregrinazioni si stabilsce a Parigi nel 1925, rimanendovi fino al 1950, anno in cui si trasferisce negli Stati Uniti, divenne cittadina americana nel 1959.\nNegli anni francesi si esprime la creativit\u00e0 letteraria pi\u00f9 intensa dell'autrice, specialmente nei racconti confluiti nell'opera \"\"Bijankurskie prazdniki\" (\"\u0411\u0438\u044f\u043d\u043a\u0443\u0440\u0441\u043a\u0438\u0435 \u043f\u0440\u0430\u0437\u0434\u043d\u0438\u043a\u0438\", \"Chroniques de Billancourt\"\", in edizione italiana \"Le feste di Billancourt\").\nNegli Stati Uniti la scrittrice avvier\u00e0 la sua carriera accademica prima alla Yale University e in seguito, dal 1963, alla Princeton University, ove lavorer\u00e0 fino al 1971.\nLa storia di Berberova come scrittrice \"emigr\u00e9e,\" a Berlino prima, poi a Parigi, indi negli Stati Uniti, \u00e8 da lei descritta nell'autobiografia dal titolo \"Kursiv moj\", (\"\u041a\u0443\u0440\u0441\u0438\u0432 \u043c\u043e\u0439\", \"Il corsivo \u00e8 mio\"), pubblicata in prima edizione nel 1969. Degli anni berlinesi \u00e8 la biografia di \u010cajkovskij (\"Il ragazzo di vetro\", 1936), tra i pi\u00f9 interessanti approfondimenti psicologici della tormentata personalit\u00e0 dell'artista : l'autrice vi esplicita, per la prima volta, l'omosessualit\u00e0 del compositore, attirandosi numerose reazioni polemiche.\nNina Berberova \u00e8 la voce poetante della melanconica vita degli \"emigr\u00e9s\" russi, transfughi dalla Russia della rivoluzione,inadatti a integrarsi nella dura realt\u00e0 di una nuova vita lontano dalla madre patria, perduti nel sogno di un passato incantato:di una Russia spesso pi\u00f9 immaginata che reale. Ella torn\u00f2 una sola volta in Russia, per un soggiorno di varie settimane, nel 1989. Mor\u00ec il 26 settembre 1993 a Filadelfia, in seguito alle complicazioni per una caduta.\nNel 1992 Claude Miller ha diretto il film \"L'accompagnatrice\" adattamento del libro omonimo. "}
{"id": "393835", "revid": "2175", "url": "https://it.wikipedia.org/wiki?curid=393835", "title": "Nina N. Berberova", "text": ""}
{"id": "393836", "revid": "2175", "url": "https://it.wikipedia.org/wiki?curid=393836", "title": "Nina Berberova", "text": ""}
{"id": "393843", "revid": "6923", "url": "https://it.wikipedia.org/wiki?curid=393843", "title": "Gi\u00f2 Stajano", "text": "Negli anni '60, prima dell'operazione di riattribuzione chirurgica del genere sessuale (1983), fu al centro dell'attenzione pubblica come uno dei primi uomini omosessuali pubblicamente dichiarati in Italia. Per una sua nuotata notturna nella Fontana della Barcaccia, si racconta anche che fu Stajano ad ispirare Federico Fellini per la scena del bagno di Anita Ekberg nella Fontana di Trevi ne \"La dolce vita\" (1960).\nFu nipote del gerarca fascista Achille Starace, suo nonno materno.\nBiografia.\nNascita, famiglia e istruzione.\nGi\u00f2 Stajano nacque l'11 dicembre 1931 in un paesino del Salento, Sannicola, nell'allora Regno d'Italia, dal conte Riccardo Stajano Briganti di Panico e da Fanny Starace, unica figlia del gerarca fascista Achille Starace. Alla nascita il suo genere sessuale era quello maschile e il nome assegnatogli fu quello di Gioacchino Stajano Starace Briganti di Panico, abbreviato in Gi\u00f2 Stajano.\nCome raccontato proprio da Gi\u00f2 Stajano, una volta il nonno Achille diede in braccio a Benito Mussolini proprio l'infante Gi\u00f2, che in quell'occasione fece pip\u00ec addosso al Duce.\nA dodici anni, alla caduta del fascismo, i genitori si separarono.\nGi\u00f2 frequent\u00f2 il Collegio dei Gesuiti di Villa Mondragone a Frascati. Terminato il liceo, si trasfer\u00ec a Firenze, dove frequent\u00f2 l'Accademia di Belle Arti. Successivamente si spost\u00f2 a Roma e segu\u00ec alcuni corsi presso la facolt\u00e0 di architettura all'Universit\u00e0 degli Studi di Roma \"La Sapienza\".\nCarriera e successo.\nNel 1956, durante l'edizione annuale della Fiera d'Arte di Via Margutta a Roma, Stajano espose i suoi quadri, ottenendo un discreto successo di pubblico. Conobbe Giorgio de Chirico, Renato Guttuso e Alberto Moravia, intraprese un'amicizia con Novella Parigini e inizi\u00f2 a frequentare quegli ambienti che poi Federico Fellini racconter\u00e0 ne \"La dolce vita\" (1960).\nNel 1959 pubblic\u00f2 \"Roma capovolta\", un testo autobiografico, che racconta le sue folli scorribande nell'alta societ\u00e0 romana e contemporaneamente descrive la realt\u00e0 omosessuale nell'Italia dell'epoca. Il testo, esplicitamente gay, fu sequestrato dalle autorit\u00e0 con l'accusa di propagandare idee contrarie alla \"pubblica morale\" e \"dannose per il costume\". Cosa che contribu\u00ec ovviamente a focalizzare l'attenzione della stampa scandalistica su Gi\u00f2 Stajano, che all'epoca ottenne la consacrazione come l'\"omosessuale pi\u00f9 famoso d'Italia\".\nSubito dopo \"Roma capovolta\" Stajano si affrett\u00f2 a pubblicare \"Meglio l'uovo oggi\" (inizialmente, \"Meglio l'uomo oggi\"), sempre sulla vita omosessuale di Roma, nel quale si alludeva in maniera non troppo velata all'omosessualit\u00e0 di vari personaggi pubblici, fra i quali l'ex re d'Italia Umberto II, qui definito col nomignolo \"Umbertina\". Fece seguito un altro libro scandalistico, \"Roma erotica\".\nAnche questi testi furono sequestrati poco dopo la loro uscita nelle librerie, ma non senza avere venduto un certo numero di copie e contribuito ad accrescere ulteriormente la celebrit\u00e0 di Stajano. Divent\u00f2 una delle pi\u00f9 celebri persone protagoniste della \"dolce vita\" romana. Apr\u00ec un locale ed ispir\u00f2 il regista Federico Fellini facendo il bagno nella Fontana della Barcaccia di Piazza di Spagna, prima che Anita Ekberg lo facesse nella Fontana di Trevi nel film \"La dolce vita\"; proprio in quest'ultimo film ottenne una parte, tuttavia, a causa di un litigio con il regista, questa non fu inserita nell'edizione del film per le sale, ma fu poi aggiunta nelle edizioni restaurate per la TV e per le videocassette/DVD.\nOltre che con Fellini, lavor\u00f2 con Steno, Dino Risi, Riccardo Freda. Tra il 1958 e il 1961 collabor\u00f2 con il settimanale scandalistico \"Lo specchio\".\nNel 1961, pi\u00f9 che altro per la sua celebrit\u00e0, fu tra le persone convocate per essere interrogate dalla magistratura nell'ambito dello scandalo dei \"balletti verdi\" nel bresciano. In quest'occasione, per protesta, si present\u00f2 in pretura nei panni di una donna a lutto, sferruzzando un gomitolo di lana nera.\nSul finire degli anni Sessanta inizi\u00f2 a collaborare alla rivista settimanale di costume e attualit\u00e0, nonch\u00e9 erotismo, \"Men\", nella quale rispondeva con un tono fra il bizzarro e il sibillino alle lettere dei lettori omosessuali nella rubrica \"Il salotto di Oscar Wilde\": questa rubrica fu in assoluto il primo (e per molti anni, l'unico) spazio rivolto ad un pubblico gay nell'editoria italiana. Nel 1971 ottenne anche la cattedra di direzione del periodico.\nNel corso degli anni Ottanta prese parte ad alcuni fotoromanzi pornografici per la collana \"Supersex\".\nTransizione.\nCon la nascita del movimento gay, a cui Gi\u00f2 Stajano non ader\u00ec mai, e con i cambiamenti sociali della fine degli anni Sessanta, cal\u00f2 l'interesse intorno al personaggio scandaloso che aveva fatto discutere le cronache.\nDal 1982 in Italia divenne legale per le persone con disforia di genere di cambiare anagraficamente il proprio genere sessuale, tuttavia ancora previa operazione e modificazione dei caratteri sessuali esterni. Cos\u00ec, nel 1983, Gi\u00f2 Stajano decise di mettere in pratica ci\u00f2 a cui sentiva di appartenere, e cio\u00e8 l'essere donna e non uomo, e si sottopose a un'operazione di riattribuzione chirurgica del genere sessuale a Casablanca (Marocco) per mano del professore Bourou, prendendo il nome di Maria Gioacchina Stajano Starace Briganti di Panico (sempre abbreviato in Gi\u00f2 Stajano).\nDopo questo intervento torn\u00f2 alla ribalta e rilasci\u00f2 la sua prima intervista al giornalista Francesco D. Caridi de \"Il Borghese\", settimanale per il quale Gi\u00f2 Stajano aveva scritto degli articoli di mondanit\u00e0 firmati con lo pseudonimo \"Pantera Rosa\", dove prendeva di mira soprattutto l'aristocrazia romana.\nNel 1992 pubblic\u00f2 infine la sua autobiografia, intitolata \"La mia vita scandalosa\".\nUltimi anni e morte.\nNegli ultimi anni Maria Gioacchina si avvicin\u00f2 alla religione cattolica: dichiar\u00f2 alla stampa, con grande \"battage\" pubblicitario, di voler entrare in un monastero femminile, ma di non poterlo fare unicamente a causa del suo cambio di sesso, non riconosciuto legittimo dalla Chiesa cattolica. Infine trov\u00f2 accoglienza presso le monache di Betania del Sacro Cuore a Vische, in qualit\u00e0 di suora laica.\nTra le ultime apparizioni pubbliche vi si ricordano l'intervista concessa a Paolo Bonolis a \"Il senso della vita\" nel 2008 e quella a Piero Chiambretti nella trasmissione \"Chiambretti Night\" nel 2009.\nMor\u00ec in una casa di riposo di Alezio, il 26 luglio 2011, all'et\u00e0 di 79 anni. Venne sepolta nella cappella di famiglia a Gallipoli."}
{"id": "393849", "revid": "919135", "url": "https://it.wikipedia.org/wiki?curid=393849", "title": "Teorema di Talete", "text": "In geometria, il teorema di Talete \u00e8 un teorema riguardante i legami tra i segmenti omologhi creati sulle trasversali da un fascio di rette parallele.\nL'enunciazione e la dimostrazione sono per tradizione, come vuole il nome, attribuite a Talete di Mileto, filosofo greco, a cui il mito attribuisce altri 4 teoremi geometrici, anche se gli storici della matematica sono concordi nell'attribuirgliene la conoscenza ma non la reale paternit\u00e0, in quanto parrebbe che le propriet\u00e0 di proporzionalit\u00e0, espresse nel teorema, fossero gi\u00e0 note fin dai tempi degli antichi babilonesi (in un testo del XVII secolo a.C. ca., cfr. Revue d'Assyriologie, XXXI, pp.\u00a061 ss). La prima dimostrazione di cui si abbia documentazione \u00e8 quella contenuta negli \"Elementi\" di Euclide risalente al III secolo a.C.\nIn inglese, con \"Thales' Theorem\" si intende di solito il teorema secondo cui un angolo inscritto in una semicirconferenza \u00e8 retto.\nEnunciato.\nL'enunciato del teorema \u00e8 il seguente:\nIl teorema afferma in pratica che se prese tre parallele formula_1 taglianti due rette trasversali formula_2 e formula_3 rispettivamente nei punti formula_4 e formula_5 allora il rapporto tra i segmenti omologhi dell'una e dell'altra \u00e8 sempre costante, ossia\nInoltre se presi formula_7 e formula_8 segmenti omologhi, si ha tra loro lo stesso rapporto di formula_9 con formula_10 e di formula_11 con formula_12 ossia\nSi pu\u00f2 cos\u00ec trovare la lunghezza di uno qualsiasi dei segmenti della quaterna, a patto di averne almeno uno della stessa trasversa e due dell'altra, o la loro somma.\nQueste relazioni valgono per ogni coppia di segmenti omologhi.\nDimostrazione.\nEuclide dimostra il teorema di Talete indirettamente, facendo uso delle proporzionalit\u00e0 fra le aree dei triangoli; pertanto potrebbe essere di non cos\u00ec immediata comprensione il legame fra la seguente dimostrazione e il risultato finale.\nSia dato un triangolo formula_15 tagliato da un segmento formula_16 parallelo a uno dei suoi lati (in questo caso formula_11). La tesi del teorema si pu\u00f2 quindi scrivere come:\nSi congiungano gli estremi di formula_16 con gli opposti del lato parallelo, evidenziando cos\u00ec i due triangoli formula_20 e formula_21 Tali triangoli sono equiestesi, in quanto possiedono la stessa base e sono tra le medesime parallele formula_16 e formula_11.\nIl segmento formula_16 ha anche creato il triangolo formula_25 e, siccome a \u201cgrandezze\u201d uguali corrispondono rapporti uguali con la stessa \u201cgrandezza\u201d [Prop. V.7], il triangolo formula_20 sta a formula_25 come formula_28 sta a formula_25:\nMa il triangolo formula_20 sta a formula_25 come formula_33 sta a formula_34 perch\u00e9 avendo la stessa altezza (nel caso in esempio formula_16) devono stare l'uno all'altro come le rispettive basi [Prop. VI.1], cos\u00ec come, per la stessa ragione, il triangolo formula_28 sta a formula_37 come formula_38 sta a formula_39 Pertanto formula_33 sta a formula_34 come formula_38 sta a formula_43.\nVale anche il viceversa, dunque dato un fascio di rette tagliate da due trasversali dire che sono parallele o dire che suddividono i segmenti sulle trasversali in classi proporzionali sono affermazioni equivalenti.\nDal teorema di Talete derivano due corollari complementari, che assieme costituiscono per intero l'originaria proposizione di Euclide:\n\"Una retta parallela al lato di un triangolo determina segmenti proporzionali sugli altri due lati.\"\n\"Una retta che determina su due lati di un triangolo segmenti proporzionali, \u00e8 parallela al terzo lato.\"\nConseguenze.\nTriangoli simili.\nApplicando il teorema di Talete ai triangoli si pu\u00f2 dimostrare il secondo criterio di similitudine dei triangoli:\n\"Due triangoli, aventi coppie di lati proporzionali e l'angolo ivi compreso congruente, sono simili.\"\nSe, come afferma, infatti, la seconda parte della proposizione euclidea, tutti i segmenti omologhi sono in proporzione formula_45, allora formula_46 e formula_47 sono paralleli a formula_11 e dunque i triangoli formula_49 sono triangoli simili.\nQuesto permette di stabilire una serie di legami non solo fra i segmenti omologhi delle traverse, ma anche sulle parallele.\nCondizione necessaria per la validit\u00e0 di tali rapporti \u00e8 che formula_51: solo cos\u00ec, infatti, le trasversali sono assimilabili ai lati di un triangolo, dalla cui similitudine deriva la proporzionalit\u00e0 dei segmenti paralleli.\nDa questo si trova la lunghezza del generico segmento formula_12 attraverso le seguenti relazioni.\nOmotetia.\nNelle trasformazioni del piano il teorema di Talete \u00e8 anche in grado di spiegare trasformazioni come l'omotetia sia in grado di mantenere invariate le proporzioni delle figure.\nLe figure formula_54 e formula_55 sono simili: si ha, per esempio, che formula_11 e formula_46 rispetto ad formula_58 si possono vedere come i terzi lati di due triangoli simili, dove formula_58 \u00e8 il centro dell'omotetia e formula_60 il rapporto della stessa.\nStoria.\nVuole la leggenda, come racconta Plutarco, che Talete viaggiando per l'Egitto in cerca di sacerdoti della valle del Nilo da cui apprendere le conoscenze astronomiche, risalendo il fiume avrebbe sostato nei pressi della Piana di Giza, attirato dalla mole della Piramide di Cheope, ove il faraone Amasis, giunto a conoscenza della fama del sapiente, lo sfid\u00f2 a dargli la misura corretta dell'altezza.\nTalete sapeva che, a una determinata ora del giorno, la nostra ombra eguaglia esattamente la nostra altezza e quindi, per compiere l'apparentemente ardua impresa, non avrebbe fatto altro che attendere l'ora propizia e dimostrare le sue doti, sbalordendo lo stesso faraone che si disse:\nNon sappiamo se Talete abbia realmente dimostrato il teorema che porta il suo nome o se (molto pi\u00f9 probabilmente) abbia semplicemente usato la propriet\u00e0 espressa nel suo enunciato, dopo averla appresa da altri, magari dai Caldei, come sostengono alcuni studiosi; se per\u00f2 si vuole considerare l'aneddoto non infondato, bisogna per forza presumere che avesse buona conoscenza delle propriet\u00e0 citate e delle implicazioni inerenti ai triangoli simili.\nAffinch\u00e9 la proiezione dell'ombra sia uguale all'altezza occorre che i raggi del sole colpiscano l'oggetto con un'inclinazione pari a 45\u00b0, come la diagonale di un quadrato, il che, dato i circa 30\u00b0 di latitudine Nord della Grande Piramide, implica che Talete fosse presente sul luogo o nel giorno del 21 novembre o del 20 gennaio, eventualit\u00e0 abbastanza inverosimile; pi\u00f9 facile \u00e8 invece ipotizzare che abbia s\u00ec usato l'ombra della piramide per misurarne l'altezza, ma sfruttando il rapporto che ha con essa, prendendo a riferimento l'omologo rapporto tra il paletto e la sua proiezione."}
{"id": "393852", "revid": "124421661", "url": "https://it.wikipedia.org/wiki?curid=393852", "title": "Vince Clarke", "text": "\u00c8 stato il fondatore, nonch\u00e9 il primo leader e il primo autore delle canzoni del gruppo musicale dei Depeche Mode.\nFu Vince Clarke a scrivere il primo pezzo dei Depeche Mode, \"Photographic\", che fece parte della compilation \"Some Bizzare Album\" insieme ad alcuni altri futuri grandi nomi della scena anni ottanta. Tutto questo nel 1980-1981, quando fu coniato il marchio Depeche Mode (prima si chiamavano Composition of Sound, prima ancora No Romance in China) costituiti da Clarke (alla voce e chitarra) e da Andy Fletcher (alla tastiera).\nNel 2020 \u00e8 stato inserito nella Rock and Roll Hall of Fame come membro dei Depeche Mode.\nBiografia.\nIl 1980 \u00e8 l'anno in cui Vince Clarke nota un'audizione di un certo Dave Gahan, che canta \"Heroes\" di David Bowie che gli vale l'entrata nel gruppo come cantante.\nLa svolta per il gruppo viene da Daniel Miller, discografico della Mute, che nota i Depeche in un pub come supporto dei Fad Gadget. Diventa il loro produttore e li lancia verso il successo.\nIl primo album, nel 1981, \"Speak &amp; Spell\", famoso per i singoli \"Dreaming of Me\", \"New Life\" e \"Just Can't Get Enough\" (prima hit dei Depeche Mode), consacra la band.\nMa dopo il tour Vince decide di lasciare. Clarke vuole proseguire con un sound new-wave pi\u00f9 \"danzereccio\", mentre Martin Lee Gore vuole tentare strade elettroniche pi\u00f9 ardite dei semplici sintetizzatori, come il synthpop e l'industrial. Questo disaccordo porter\u00e0 alla separazione artistica.\nDopo aver lasciato i Depeche Mode, Vince nel 1982 forma il duo Yazoo con Alison Moyet. La collaborazione frutta due LP di successo e si conclude pochi anni dopo. \nVince si rimette a cercare un cantante e lo trova con un'audizione; \u00e8 Andy Bell: insieme formano nel 1985 il duo Erasure.\nNel 2008 in occasione del 25\u00ba anniversario dalla loro fondazione, Vince Clarke e Alison Moyet riformano gli Yazoo per un breve tour che ripropone i loro pi\u00f9 grandi successi.\nNel 2011, Clarke torna a collaborare con i Depeche Mode, realizzando un remix di \"Behind the Wheel\" che verr\u00e0 pubblicato come uno degli inediti nella raccolta \"\".\nLa sua collaborazione prosegue con Martin Lee Gore con il progetto VCMG che porta alla pubblicazione nel mese di marzo del 2012 dell'album \"Ssss\"."}
{"id": "393860", "revid": "729019", "url": "https://it.wikipedia.org/wiki?curid=393860", "title": "Legio XIIII Gemina", "text": "La Legio XIV \"Gemina Martia Victrix\" era una legione romana arruolata da Augusto dopo il 41 a.C. Il \"cognomen\" \"Gemina\" (in latino \"gemella\") suggerisce che la legione sia nata dall'unione di due legioni gi\u00e0 esistenti. Una di esse potrebbe essere la XIV legione che combatt\u00e9 nella battaglia di Alesia. Il cognomen \"Martia Victrix\" (\"vincitrice marziale\") fu aggiunto da Nerone in seguito alla vittoria su Boadicea. Il simbolo della legione era il Capricorno, come la maggior parte delle legioni arruolate da Augusto.\nStoria.\nDa Cesare ad Augusto (57 a.C. - 14 d.C.).\nLa legione XIV \"Gemina\" deriverebbe dalla \"legio XIV\" di Cesare che la form\u00f2 nel 57 a.C. e conged\u00f2 dopo il 46 a.C.. Fu nuovamente arruolata da Ottaviano nel 41 a.C. Dopo la battaglia di Azio si trovava in Gallia sotto il proconsole Marco Valerio Messalla Corvino (nel 28 a.C.), posizionata probabilmente prima in Aquitania (ad Aulnay come risulta da alcune iscrizioni, a costituire una \"riserva strategica\" durante le guerre cantabriche) fino al 19 a.C., poi nel territorio dei Lingoni a Mirebeau-sur-B\u00e8ze, dove rimase fino al 13 a.C. quando fu trasferita sul Reno a \"Mogontiacum\". Prese parte alle campagne di Germanico contro le trib\u00f9 germaniche tra il 14 e il 16.\nDai Giulio-Claudi ai Flavi.\nLa XIV \"Gemina Martia Victrix\" fu una delle legioni impiegate da Aulo Plauzio e da Claudio per l'invasione della Britannia nel 43, e prese parte alla guerra contro Boadicea, conclusasi vittoriosamente per i romani nel 60 o 61. Nel 68 fu dislocata nella Gallia Narbonensis.\nNell'89 il governatore della Germania Superior, Lucio Antonio Saturnino, si ribell\u00f2 a Domiziano, con il supporto della XIV e della XXI \"Rapax\", ma la rivolta fu soffocata. Nel 92, la XIV \"Gemina\" fu mandata in Pannonia per sostituire la XXI \"Rapax\" e si accamp\u00f2 a \"Mursa\".\nDa Traiano a Settimio Severo.\nDopo aver partecipato ad un conflitto contro i Sarmati, la legione venne spostata prima ad \"Aquincum\", poi a \"Vindobona\" ed infine a \"Carnuntum\" (sotto l'imperatore Traiano, attorno al 102-106), dove sarebbe rimasta per tre secoli. Alcuni distaccamenti della XIV combatterono nelle guerre contro i popoli della Mauretania, sotto Antonino Pio, e la legione partecip\u00f2 alle campagne partiche di Lucio Vero. Durante la sua guerra contro i Marcomanni, l'imperatore Marco Aurelio pose il suo accampamento a Carnuntum.\nNel 193, dopo la morte di Pertinace, il comandante della XIV, Settimio Severo, fu acclamato imperatore dalle sue legioni pannoniche. La XIV \"Gemina\" combatt\u00e9 per il suo imperatore nella marcia verso Roma per attaccare l'usurpatore Didio Giuliano (193), contribu\u00ec alla sconfitta dell'usurpatore Pescennio Nigro (194), e probabilmente partecip\u00f2 alla campagna partica che si concluse con il saccheggio della capitale dell'impero partico, Ctesifonte (198).\nIII secolo.\nNei tumulti susseguenti alla sconfitta di Valeriano, la XIV \"Gemina\" sostenne l'usurpatore Regaliano contro l'imperatore Gallieno (260), poi Gallieno contro Postumo dell'Impero delle Gallie (guadagnandosi il titolo di \"VI Pia VI Fidelis\" \u2014 \"sei volte fedele, sei volte leale\"), e, dopo la morte di Gallieno, l'imperatore gallico Vittorino (269-271).\nIV e V secolo.\nAgli inizi del V secolo, la XIV \"Gemina\" si trovava ancora a \"Carnutum\". Si sciolse probabilmente in contemporanea alla caduta del confine sul Danubio intorno agli anni 30 del V secolo. La \"Notitia Dignitatum\" menziona una unit\u00e0 Quartodecimani comitatensis sotto il comando del \"Magister militum per Thracias\"; \u00e8 possibile che questa unit\u00e0 fosse la XIV \"Gemina\"."}
{"id": "393862", "revid": "124259326", "url": "https://it.wikipedia.org/wiki?curid=393862", "title": "Pick-up (veicolo)", "text": "Il pick-up \u00e8 un veicolo a motore facente parte della categoria degli autocarri, ed omologato come tale. La sua principale caratteristica \u00e8 la presenza di un cassone, idealmente al posto del bagagliaio, che \u00e8 separato e non accessibile dalla cabina con i sedili.\nDescrizione.\nSolitamente i pick-up sono proposti in tre versioni: a cabina singola, a cabina allungata e a cabina doppia. La prima ha una cabina con solo due posti ovvero il posto di guida ed un sedile passeggero ed offre un cassone abbastanza ampio, privilegiando quindi la parte dedicata al trasporto di merci, la seconda invece dispone di due semplici strapuntini dietro i sedili anteriori, ed \u00e8 una via di mezzo tra la cabina singola e la cabina doppia, che \u00e8 la versione che privilegia maggiormente il trasporto di persone, ed ha una cabina lunga con 4 porte e 4/5 posti a sedere.\nDiffusione.\nNordamerica.\nQuesti veicoli riscuotono un successo negli Stati Uniti, dove i pick-up sono i veicoli a motore pi\u00f9 venduti in assoluto. In Nord America un possibile motivo di questo successo, pari a circa 1.600.000 di esemplari venduti nei primi 10 mesi del 2005, di varie marche fra Ford, Chevrolet e Dodge, nei due paesi esistono politiche protezionistiche, soprattutto negli USA, a favore dei pick-up dei produttori locali.\nEuropa.\nIn Europa il successo \u00e8 sempre stato molto minore, sebbene anche qui se ne cominci a vedere un certo numero. Tra quelli venduti in Europa si possono citare il Ford Ranger, il Nissan Navara, il Mazda BT-50, il Mitsubishi L200, il Toyota Hilux e l'Isuzu D-Max. Questi modelli sono accomunati da una motorizzazione turbodiesel, unitamente a trazione posteriore ed integrale inseribile.\nInoltre la FIAT produce e vende in molti Paesi del mondo un pick-up a cabina singola compatto, il Fiat Strada.\nAltri Paesi.\nIn altri stati come Thailandia, Marocco e altri Stati del Nordafrica, questa tipologia di veicoli ha avuto un grande successo per via del grandissimo potenziale che essi offrono nel lavoro di tutti i giorni, dal trasporto di merci, per i mercati settimanali, al trasporto di un grande numero di persone, che vogliono raggiungere il posto di lavoro nelle zone rurali, deserte o lontane dai centri abitati."}
{"id": "393865", "revid": "287204", "url": "https://it.wikipedia.org/wiki?curid=393865", "title": "Giornata del Perdono", "text": "Durante l'anno giubilare proclamato da Papa Giovanni Paolo II nel 2000, 12 marzo in Piazza San Pietro si tenne la Giornata del Perdono, un atto penitenziale che non ha precedenti nella storia: sette cardinali lessero le \"intenzioni\" di preghiera relative alle colpe confessate dalla Chiesa\nPer preparare l'evento era stato redatto dalla Commissione Teologica Internazionale il documento , presentato alla stampa internazionale dai cardinali Roger Etchegaray e Joseph Ratzinger (futuro papa), dal vescovo Piero Marini, dai teologi Georges Cottier e Bruno Forte (presidente del gruppo di lavoro che aveva preparato il documento)."}
{"id": "393875", "revid": "484362", "url": "https://it.wikipedia.org/wiki?curid=393875", "title": "Cassa armonica", "text": "La cassa armonica o cassa di risonanza \u00e8 quella parte dello strumento a corde o a percussione che ha la funzione sia di aumentare l'intensit\u00e0 del suono prodotto che di caratterizzarne il timbro, sfruttando il fenomeno fisico della risonanza.\nCaratteristiche.\nLe caratteristiche della cassa armonica, spesso consolidate da secoli di esperienza, sono fondamentali per la caratterizzazione del suono dello strumento: ogni musicista sceglie il proprio strumento anche in base alla cassa armonica ed all'influenza che questa ha sul timbro e sulle caratteristiche sonore dello strumento. Spesso ogni esecutore possiede pi\u00f9 strumenti con casse leggermente diverse per meglio adattarsi a diversi ruoli nell'ensemble o a diversi generi musicali. Le variabili principali nella progettazione e realizzazione della cassa armonica sono il volume interno, la forma ed il materiale.\nNella voce e negli strumenti a fiato, la cassa armonica \u00e8 formata dalle cavit\u00e0 della testa (seni frontali e paranasali, naso, bocca, gola, apparato respiratorio). Queste cavit\u00e0 sono diverse da persona a persona ed in parte deformabili, influenzando di volta in volta il timbro ed il volume del suono prodotto. La deformabilit\u00e0 di alcuni di questi risuonatori \u00e8 un fenomeno sfruttato sia a fini musicali (ad es. uso della laringe nel canto lirico) sia, ad esempio, dagli imitatori."}
{"id": "393877", "revid": "1610933", "url": "https://it.wikipedia.org/wiki?curid=393877", "title": "Stambecco", "text": ""}
{"id": "393889", "revid": "438678", "url": "https://it.wikipedia.org/wiki?curid=393889", "title": "Hotspot (informatica)", "text": ""}
{"id": "393891", "revid": "2039709", "url": "https://it.wikipedia.org/wiki?curid=393891", "title": "Vernice", "text": "La vernice \u00e8 un materiale tipicamente fluido che viene steso sopra una superficie (es. una parete) a vari scopi, formando dopo l'essiccazione una pellicola sottile, resistente ed elastica. \n\u00c8 denominata \"pittura\" o \"smalto\" se contiene pigmenti coloranti che la rendono opaca o lucida.\nDescrizione.\nUna vernice convenzionale \u00e8 costituita da un componente filmogeno con caratteristiche adesive meglio denominato come \"legante\", da un solvente che lo rende fluido e infine, da un agente plastificante che ne migliora le caratteristiche elastiche una volta essiccata. Alcune vernici sono costituite da plastica/gomma liquida che una volta essiccata pu\u00f2 essere anche rimossa in modo pi\u00f9 agevole rispetto alla vernice tradizionale. Il processo di formazione della pellicola dipende essenzialmente dalla natura del componente filmogeno: oli siccativi (olio di lino cotto), resine naturali (copale), cellulosa e vari tipi di resine sintetiche (acriliche, viniliche, poliestere, fenoliche, epossidiche, poliuretaniche e alchidiche). \nLe vernici convenzionali tendono a creare una pellicola non traspirante che con il tempo si fessura, si solleva a brandelli e si spella. In alternativa le vernici tradizionali dei secoli passati e quelle prodotte oggigiorno che vengono chiamate naturali o bioedili, svolgono un'azione coesiva con il supporto, integrandosi con esso e subiscono un processo di invecchiamento cosiddetto nobile, consumandosi lentamente senza spellarsi, dando l'opportunit\u00e0 di una manutenzione pi\u00f9 semplice. I leganti pi\u00f9 conosciuti di una vernice naturale sono la calce, il latte, l'uovo, l'olio di lino cotto, la cera d'api, le resine vegetali. La resistenza di una vernice naturale \u00e8 enorme, soprattutto quando il supporto \u00e8 affine: ad esempio si pu\u00f2 parlare di millenni per la durata della classica tecnica ad affresco con acqua o latte e terre coloranti su un intonaco di pura calce.\nUso e storia.\nSono i prodotti chimici usati principalmente per la protezione e anche per la bellezza esteriore fra i pi\u00f9 antichi al mondo.\nLa composizione delle prime vernici era assolutamente semplice. Una resina, perlopi\u00f9 sandracca, un olio. Il termine vernice deriva dal tardi latini \"veronice\" che a sua volta deriva dal greco \"berenike\" che si riferisce ad una citt\u00e0 sul mar Rosso fondata da Tolomeo IV. A nord di tale citt\u00e0 si estraeva la sandracca, resina dalla quale si ricavava la vernice. In greco con tale termine si intendeva sia tale resina, sia la vernice.\nIndustria italiana.\nL'industria italiana delle vernici \u00e8 particolarmente evoluta e competitiva, con tassi di investimento nella ricerca fra i pi\u00f9 alti nel settore industriale e con leadership mondiali. Per prima ha utilizzato le nanotecnologie per nuovi tipi di vernici per legno particolarmente resistenti e ha brevettato le Polialliliche, vernici poliesteri prive di stirene. Indirettamente anche il settore delle aziende che producono impianti completi di verniciatura, ad esempio per il comparto automobilistico, \u00e8 in Italia molto sviluppato.\nVernice per veicoli.\nParlando di vernice per autoveicoli \u00e8 possibile fare 4 differenti distinzioni:\nVernice a bagno.\nIl primo passo per la verniciatura industriale delle scocche nel settore automotive avviene immergendo la scocca in un bagno di fosfatazione in cui, per un processo chimico si creano dei cristalli fosfatici che hanno il compito di favorire il successivo processo di cataforesi. La cataforesi \u00e8 un processo chimico fisico tramite il quale, attraverso un passaggio di corrente tra un anodo e un catodo, la vernice diluita in H2O si lega ai cristalli fosfatici formati in precedenza. Questa vernice ha come principale scopo l'anticorrosione; dopo una cottura per circa 40 minuti in un forno a 180 \u00b0C la scocca \u00e8 pronta per la vernice spray.\nVernice spray.\nLa verniciatura spray o anche detta con aerografo \u00e8 composta da varie fasi.\nLa prima fase \u00e8 detta fondo, primer o aggrappante che pu\u00f2 essere trasparente o colorato e serve a preparare la superficie da verniciare. Il fondo o primer serve a omogeneizzare la superficie da verniciare rendendola meno rugosa, facilitando cos\u00ec l'aggrappamento e la distensione del colore o smalto.\nLa seconda fase viene fatta con il colore o smalto che pu\u00f2 essere di vari tipi (monocomponente o bicomponente): esso viene spruzzato sopra al fondo e, in genere, vengono date da un minimo di 2 mani fino a coprire il colore sottostante originale del pezzo da verniciare.\nLa terza fase \u00e8 il lucido, anche detto trasparente: esso deve essere spruzzato con ugelli dell'aerografo molto fini per avere una migliore finitura, di solito si passano 2 mani.\nIn questo tipo di verniciatura bisogna stare attenti alla temperatura e all'umidit\u00e0 dell'ambiente, perch\u00e9 potrebbero variare la finitura finale rendendola opaca.\nVernice per il legno.\nL'industria italiana della vernice per il legno \u00e8 leader a livello mondiale. Questo segmento di mercato fa parte della filiera delle industrie del mobile e del serramento in legno, entrambe molto quotate su scala internazionale. Le vernici per il legno si dividono in due macro categorie: quelle per manufatti esposti in ambiente interno e quelle per manufatti esposti in esterno. In entrambi i casi, esistono i formulati a base acqua (con minori emissioni di COV, composti organici volatili, in atmosfera) e a base solvente (nitro, sintetiche, poliuretaniche e poliesteri). Una speciale categoria di vernici per il legno \u00e8 quella delle vernici ignifughe di reazione e resistenza al fuoco. \nVernice perlata.\nQueste vernici sono caratterizzate da un colore di base, a cui viene applicata una vernice cangiante (che conferisce i riflessi perlati) prima della vernice/resina trasparente di protezione; questo permette d'ottenere dei riflessi di colore diverso dal colore base, creando una sfumatura dal colore di base cambiando l'angolo di visione del soggetto."}
{"id": "393894", "revid": "42993", "url": "https://it.wikipedia.org/wiki?curid=393894", "title": "Gordeno", "text": ""}
{"id": "393895", "revid": "9321043", "url": "https://it.wikipedia.org/wiki?curid=393895", "title": "Msi", "text": ""}
{"id": "393899", "revid": "23390", "url": "https://it.wikipedia.org/wiki?curid=393899", "title": "Psdi", "text": ""}
{"id": "393900", "revid": "125239261", "url": "https://it.wikipedia.org/wiki?curid=393900", "title": "Cuoio", "text": "Il cuoio \u00e8 il materiale ricavato dalla pelle degli animali la quale, in seguito a un processo denominato \"concia\" viene resa imputrescibile.\nNella grande maggioranza dei casi il cuoio (nel linguaggio corrente detto anche pelle o pellame come in \"giacca in pelle\" o \"pellame per abbigliamento\") \u00e8 ottenuto di fatto dagli scarti e le membra delle carcasse di animali, ossia dalla pelle di animali allevati e uccisi a scopi alimentari, anche per questo i cuoi di gran lunga pi\u00f9 utilizzati sono cuoi bovini, ovini, caprini, suini, equini, di pesci e pi\u00f9 raramente di canguro, cervo, struzzo. Da questo punto di vista \u00e8 bene fare una precisazione sulla differenza tra pelle e pelliccia, la pelle \u00e8 sempre derivata da uno scarto, la pelliccia \u00e8 invece derivata quasi sempre dalla pelle di animali allevati appositamente solo per la loro pelliccia come ad esempio il visone o il chinchilla.\nCaratteristiche.\nIl cuoio ha caratteristiche di resistenza e soprattutto igieniche molto elevate che lo rendono particolarmente adatto alla produzione di molti manufatti di uso comune. \u00c8 noto, ad esempio, che le calzature in cuoio favoriscono la traspirazione e quindi evitano lo sviluppo di funghi, muffe e altre patologie della pelle e del piede prodotte dal ristagno di umidit\u00e0 all'interno della calzatura. Analogamente per altri manufatti destinati all'abbigliamento umano. Si dice, infatti, che il cuoio \"respira\" in quanto si lascia attraversare dal vapor d'acqua emanato dal corpo umano.\nLa particolare struttura del cuoio, costituito da un intreccio tridimensionale di fibre di collagene, una proteina, fa s\u00ec che il cuoio abbia anche propriet\u00e0 termoisolanti, particolarmente utili nella stagione invernale. Viceversa, ha una buona conduttivit\u00e0 elettrica e quindi, ad esempio, l'uso di calzature in cuoio evita la sgradevole sensazione di \"scossa elettrica\" proprio perch\u00e9 viene garantito l'equilibrio elettrico dell'organismo.\nPer questi motivi, oltre che per gli aspetti estetici e di piacevole sensazione tattile che i manufatti in cuoio danno, numerosi sono stati e sono ancora i tentativi di produrre materiali alternativi che imitano il cuoio. I materiali prodotti, se talvolta si presentano molto simili al cuoio dal punto di vista visivo, dall'altro non possiedono le altre caratteristiche funzionali e di comportamento che sono dovute alla struttura particolare e non imitabile del vero cuoio. A difesa del consumatore, quindi, si \u00e8 reso necessario definire dal punto di vista legislativo quali materiali possono essere definiti \"cuoio\" o termini simili. Esempi di questa normativa sono la legge italiana n. 1112 del 1966 e la pi\u00f9 recente direttiva europea 94/11/CE per l'etichettatura obbligatoria della calzature (recepita in Italia con il D.M. dell'11 aprile 1996).\nPer valorizzare tali caratteristiche attraverso etichette di garanzia dell'autenticit\u00e0 e dell'origine italiana del cuoio, UNIC (\"Unione nazionale industria conciaria\") ha creato e per lungo tempo mantenuto i marchi \"Vero Cuoio\" e \"Vera Pelle\". Dopo una lunga battaglia legale internazionale, dal 2018 questi marchi non possono pi\u00f9 essere utilizzati, in ragione del fatto che il tipico simbolo della \"vacchetta\" era di uso comune precedente (inizi novecento) alla registrazione del marchio (1977).\nStoria.\nLa produzione di cuoio e pelli risale ai tempi preistorici. L'uomo primitivo si accorse ben presto che, per proteggersi dal freddo dalle intemperie, poteva utilizzare la pelle degli animali che cacciava per nutrirsi.\nLa pelle \u00e8 un materiale organico proteico e come tale in breve tempo si degrada a causa della putrefazione. Probabilmente per caso, tuttavia, l'uomo si accorse che le pelli esposte al fumo dei fuochi, specialmente di quelli alimentati con foglie o legno fresco, duravano molto di pi\u00f9 nel tempo: aveva in pratica scoperto la \"concia alle aldeidi\", una classe di composti chimici di cui il fumo \u00e8 ricco e alcuni dei quali ancora oggi vengono utilizzati. Analogamente, scopr\u00ec, forse, la \"concia al vegetale\" con tannini quando si accorse che se una pelle era stata a contatto con acqua e con rami o foglie, la pelle si colorava di marrone e durava molto pi\u00f9 tempo. Le foglie e il legno, infatti, contengono tannini vegetali che venivano estratti dai vegetali e assorbiti dalla pelle producendo la concia. Ancora oggi i tannini vegetali, sotto forma di estratti, vengono normalmente utilizzati per produrre alcuni tipi di cuoio, in particolare il cuoio da suola.\nFino alla seconda met\u00e0 dell'Ottocento, la concia al vegetale era la principale concia utilizzata. Solo una piccola quantit\u00e0 di pelli destinata a usi di lusso veniva conciata con allume (composti dell'alluminio), metodo di concia utilizzato ancora oggi.\nCome si vede alcuni aspetti della tecnologia conciaria risalgono addirittura alla preistoria e sono rimasti sostanzialmente invariati per secoli. Anche l'uso della calce per ottenere la depilazione delle pelli deriva dalla constatazione che il pelo si staccava facilmente dalle pelli venute a contatto con acqua e le pietre utilizzate per costruire il focolare (il calcare, di cui molte pietre e rocce sono prevalentemente composte, per effetto delle alte temperature si trasforma in calce viva e questa con l'acqua forma calce spenta, ancora oggi impiegata per depilare le pelli).\nGli antichi guerrieri romani e greci utilizzavano un cuoio molto duro conciato al vegetale per costruire scudi e corazze. Ma in tempi pi\u00f9 recenti l'arte di conciare e di decorare in vari modi il cuoio con ceselli, impressione di immagini a rilievo, lamine d'oro, pigmenti, ecc. fu molto sviluppata dagli Arabi e da questi trasmessa agli europei. Noti sono i cuoi di Cordova, prodotti in quella citt\u00e0 spagnola, decorati con rilievi su fondi d'oro, cesellati e dipinti, usati per tappezzeria, legatoria, fodere e sedili.\nDurante il Rinascimento, l'arte di lavorare e decorare il cuoio ebbe un notevole sviluppo anche in paesi come l'Italia. Cuoi bulinati, stampigliati, rivestiti con lamine di oro, furono usati per rivestire pareti (prendendo in questo caso il nome di \"corami\"), per produrre articoli da viaggio, per tappezzerie, sedili, ecc. Celebri sono i corami che decoravano le pareti del Palazzo Ducale di Urbino. L'uso del cuoio era ampiamente diffuso anche per produrre manufatti di uso pi\u00f9 popolare, come per es. calzature, che restavano, tuttavia, un manufatto piuttosto costoso non accessibile a tutti.\nRisalgono a quei tempi alcuni tipi di cuoio che prendevano il nome dalla loro provenienza geografica o dalla specifica tecnica di produzione come:\nOggi i cuoi con tali destinazioni sono prodotti con altri sistemi pi\u00f9 moderni e pi\u00f9 adeguati. La scoperta della \"concia al cromo\" alla fine dell'Ottocento, e l'ingresso della meccanizzazione nelle concerie, hanno consentito di produrre cuoio con caratteristiche migliori e differenziate, di velocizzare la produzione e rendere il cuoio molto pi\u00f9 economico. Oggi il cuoio e la pelle sono utilizzati per un gran numero di articoli, pur restando l'industria calzaturiera la destinazione principale. Resta tuttavia il materiale preferito da stilisti e creativi per la produzione di articoli di moda, anche costosi ma molto richiesti dal mercato.\nCuoio o pelle?\nDal punto di vista tecnico, la pelle conciata prende il nome di cuoio indipendentemente dai prodotti chimici e dalle ricette utilizzate e dalla sua destinazione d'uso. Nei paesi di lingua inglese infatti si usa soltanto il termine \"leather\", che identifica la pelle (\"hide\" o \"skin\" a seconda delle dimensioni dell'animale di provenienza) dopo aver subito il processo di concia. In Italia \u00e8 invece diffuso l'uso di chiamare \"cuoio\" soltanto il prodotto per suola, o comunque i prodotti spessi e piuttosto rigidi, conciati al vegetale (\u201ccinture in cuoio\u201d, \u201cpoltrone in cuoio\u201d, ecc.), mentre con il termine \"pelle\" si indicano tutti gli altri tipi di cuoio (\u201cgiacca in pelle\u201d, \u201cborsa in pelle\u201d, ecc.). Il termine cuoio va utilizzato anche per la parte conciata di una pelle con pelo o da pellicceria.\nValutazione della pelle.\nPer valutare la resistenza all'usura della pelle si utilizza il metodo Martindale."}
{"id": "393905", "revid": "121750433", "url": "https://it.wikipedia.org/wiki?curid=393905", "title": "Amanitaceae", "text": "Le amanitaceae (Amanitaceae ) costituiscono una famiglia di funghi basidiomiceti appartenente all'ordine Agaricales.\nDescrizione.\nI funghi appartenenti a questa famiglia possiedono un cappello largo ornato da squame, residue dal velo generale. Le lamelle sono di solito bianche, non annesse al gambo, il quale \u00e8 slanciato, cilindrico e con una base bulbosa ricoperta da una volva pi\u00f9 o meno evidente. Le spore emesse da questi funghi sono bianche ed ellittiche."}
{"id": "393907", "revid": "287204", "url": "https://it.wikipedia.org/wiki?curid=393907", "title": "Cratere Chadwick", "text": "Chadwick \u00e8 il nome di un cratere lunare da impatto intitolato al fisico britannico James Chadwick, che si trova sull'emisfero lunare opposto alla Terra (faccia nascosta), subito oltre il margine sudorientale. Chadwick si trova a nordovest del cratere De Roy ed era anticamente designato come De Roy X, prima di ricevere il nome attuale da parte della Unione Astronomica Internazionale. Questa zona si trova al margine meridionale della regione di detriti che circonda il Mare Orientale.\nQuesta formazione \u00e8 approssimativamente circolare, con un margine affilato. Le pendici interne sono pi\u00f9 spesse verso sud-sud-est, dando al cratere un aspetto ingrossato verso De Roy. Il margine non \u00e8 molto eroso e non presenta impatti degni di nota. Il pianoro interno \u00e8 abbastanza irregolare."}
{"id": "393926", "revid": "125719844", "url": "https://it.wikipedia.org/wiki?curid=393926", "title": "Maurizio Crozza", "text": "Ha esordito in televisione con il gruppo comico genovese Broncoviz, in Rai, e ha successivamente lavorato per diversi anni anche a Mediaset con il trio comico Gialappa's Band diventando uno dei volti del noto programma comico \"Mai dire Gol\". \u00c8 stato uno dei volti principali di LA7: tra le sue trasmissioni televisive \"Crozza Italia\", \"Crozza Alive\", \"Italialand\", \"Crozza nel Paese delle Meraviglie\", \"Fratelli di Crozza e\" le copertine di \"Ballar\u00f2\", \"Dimarted\u00ec\", \"Che tempo che fa\" e \"Sono le venti\".\nBiografia.\nNato a Genova nel quartiere di Borgoratti, primogenito di 4 figli, si diploma nel 1980 alla Scuola di recitazione del Teatro Stabile di Genova sotto la guida, tra gli altri, di Gian Maria Volont\u00e9. Il suo primo approccio \u00e8 con il teatro classico dove lavora con i registi Egisto Marcucci, William Gaskill e Marco Sciaccaluga. Prosegue la sua carriera con il Teatro dell'Archivolto di Genova dove forma, insieme agli altri attori, il gruppo cabarettista genovese Broncoviz, di cui facevano parte anche gli attori Ugo Dighero, Marcello Cesena, Mauro Pirovano e Carla Signoris.\nCarriera.\nInizia in televisione in programmi satirici come \"Avanzi\" e \"Tunnel\", nella trasmissione \"Hollywood Party\" nel 1995 nei quali partecipa assieme al suo gruppo. Dopo lo scioglimento nel 1996, arriva la vera popolarit\u00e0 sulle reti Mediaset nel programma \"Mai dire gol\" della Gialappa's Band: vi partecipa in veste di imitatore per quattro edizioni dal 1996 al 2000.\nDopo un piccolo ruolo nel film \"L'angelo con la pistola\" di Damiano Damiani (1992), l'esordio \u2013 significativo \u2013 come attore cinematografico \u00e8 del 1993, con l'interpretazione di Sandro Pertini nel film \"Ci sar\u00e0 un giorno (Il giovane Pertini)\" di Franco Rossi, che racconta la vita del futuro Presidente della Repubblica nel quinquennio 1925-1930; prodotto dalla Rai, \u00e8 stato trasmesso solo nel 2010 a causa dell'opposizione della vedova Carla Voltolina. Nel 1995 \u00e8 co-protagonista nel film \"Peggio di cos\u00ec si muore\" di Marcello Cesena a cui fa seguito, nel 1999, \"Tutti gli uomini del deficiente\", di Paolo Costella da un soggetto della Gialappa's Band. Dopo le quattro stagioni di successo in Mediaset, nel 2001 \u00e8 tornato in Rai. Le stagioni dal 2001 al 2004 vedono Crozza come comico e trasformista di punta nelle trasmissioni \"Quelli che... il calcio\" e \"La grande notte del luned\u00ec sera\", presentate entrambe da Simona Ventura.\nNel 2002 appare nella sesta e ultima puntata di , programma televisivo condotto da Fiorello su Rai 1. Dopo due anni guadagner\u00e0 lo stesso ruolo sul palco di Sanremo, nel festival di Tony Renis. Nel 2005 ritorna al teatro con il monologo \"Ognuno \u00e8 libero\", nel quale dimostra le sue capacit\u00e0 di imitatore e comico. Lo stesso anno Adriano Celentano lo vuole nel suo programma \"Rockpolitik\". Il 25 aprile 2006 esordisce come \"show man\" a LA7 con \"Crozza Italia\", del quale \u00e8 anche autore.\nDal 2007 al 2014 ha curato stabilmente la copertina del programma \"Ballar\u00f2\" su Rai 3. Nel giugno 2009 il suo show, che sarebbe dovuto ripartire nell'autunno dello stesso anno, viene rimandato a dicembre e ridotto da 10 a 2 puntate, mentre l'anno dopo il suo show ritorna dal 25 giugno 2010 col titolo \"Crozza Alive\". Il 20 maggio 2011 Crozza riparte su La7, col programma di satira \"Italialand\". Il 21 ottobre 2011 ha ripreso il suo show con il titolo \"Italialand - Nuove Attrazioni\", in onda per dieci settimane al venerd\u00ec sera. Nel 2012 \u00e8 tornato su La7 con il nuovo programma del venerd\u00ec sera \"Crozza nel Paese delle Meraviglie\". Il 12 febbraio 2013 partecipa come ospite alla prima serata del Festival di Sanremo, condotto da Fabio Fazio, venendo contestato da alcuni spettatori.\nIl 17 ottobre 2013 Urbano Cairo, proprietario della rete televisiva LA7, ha annunciato, in una conferenza stampa a Milano, il rinnovo del contratto del comico per tre anni in esclusiva totale, esclusi gli impegni gi\u00e0 in corso di Crozza. Il 18 ottobre 2013 \u00e8 tornato in TV con la seconda edizione di \"Crozza nel Paese delle Meraviglie\". Il 22 febbraio 2014 \u00e8 stato nuovamente ospite del Festival di Sanremo condotto sempre da Fabio Fazio. La puntata del 9 maggio 2014 di \"Crozza nel Paese delle Meraviglie\" \u00e8 stata la puntata numero 100 dei suoi programmi su LA7 dal 2006. Dal 2014 al 2017 ha inoltre curato la copertina del programma televisivo \"Dimarted\u00ec\" condotto da Giovanni Floris su LA7.\nDal 1\u00ba gennaio 2017 cessa il suo contratto con La7 per spostarsi su Nove. Termina cos\u00ec anche la duratura collaborazione con Floris che persisteva sin dai tempi di \"Ballar\u00f2\". A febbraio \u00e8 tornato al Festival di Sanremo proponendo per quattro sere la sua copertina in collegamento da Milano e nella quinta un'esibizione sul palco dell'Ariston, dove ha imitato uno dei suoi personaggi pi\u00f9 famosi, il senatore italiano Antonio Razzi. Il 3 marzo \u00e8 iniziato il nuovo programma, su Nove, \"Fratelli di Crozza\". Il 24 settembre 2017 Fabio Fazio, conduttore della trasmissione Che tempo che fa andata in onda su Rai 1, annuncia la presenza del comico genovese nella versione in seconda serata di \"Che tempo che fa: Che fuori tempo che fa,\" in onda il luned\u00ec dove ha curato la copertina del programma.\nVita privata.\nDal 1991 \u00e8 sposato con l'attrice Carla Signoris, da cui ha avuto due figli, Giovanni e Pietro. I due sono apparsi nell'edizione 2010 di \"Crozza Alive\" in diversi sketch; Giovanni \u00e8 poi diventato attore recitando in diverse serie TV come \"Masantonio\" e \"Fedelt\u00e0\".\n\u00c8 grande tifoso della squadra di calcio della .\nInfluenza culturale.\nIl giornalista Jacopo Iacoboni de \"La Stampa\" ha coniato il neologismo \"crozzismo\" per descrivere il fenomeno di quei politici che imitati da Crozza, reagiscono alla satira facendo proprie le caricature e le battute che essa propone, fino a darne un peso eccessivo, quasi in grado di condizionare o meno l'elettorato. Vengono citati come casi emblematici la citazione di Pier Luigi Bersani delle battute della sua imitazione di Crozza durante la campagna elettorale delle amministrative 2011, le polemiche di Berlusconi che lo accus\u00f2 di essere uno dei responsabili della sua sconfitta ai referendum, la lettera di Di Pietro dopo un monologo del comico nel novembre 2012, il titolo del libro (\"Ragioniamoci sopra\", 2021) scritto dal governatore della Regione Veneto Zaia."}
{"id": "393928", "revid": "5585", "url": "https://it.wikipedia.org/wiki?curid=393928", "title": "Cino Del Duca", "text": "Ha vissuto e operato soprattutto in Francia, dove \u00e8 noto per aver fondato diversi periodici e per l'attivit\u00e0 filantropica e di sostegno alla cultura svolta in quel paese. \u00c8 sepolto nel cimitero di P\u00e8re-Lachaise.\nBiografia.\nIl padre, un piccolo imprenditore, ex garibaldino, sub\u00ec una serie di rovesci finanziari quando Cino aveva tredici anni. Fu iscritto alle scuole superiori, ma dovette lavorare e studiare insieme. Dopo il terzo anno Cino Del Duca lasci\u00f2 la scuola per essere maggiormente di sostegno alla famiglia. Trov\u00f2 lavoro come piazzista di romanzi popolari a dispense.\nNel 1917 venne chiamato alle armi e partecip\u00f2 alla prima guerra mondiale come uno dei \"ragazzi del '99\". Fu insignito di una Croce al merito di guerra. Rientrato in Italia, affianc\u00f2 l'attivit\u00e0 lavorativa all'impegno politico. Iscritto al Partito socialista, svolse propaganda nella sua regione, le Marche. Segnalato alla polizia, fu schedato come sovversivo e trasferito forzosamente ad Agropoli (Salerno) nel 1921.\nLiberato, nel 1924 si trasfer\u00ec con i genitori e i fratelli a Milano, dove riprese a fare il piazzista di libri.\nNel 1929 apr\u00ec una piccolissima casa editrice, la \u00abModerna\u00bb, che poi diverr\u00e0 la Editrice Universo, specializzata in romanzi popolari a dispense. Conobbe la scrittrice Luciana Peverelli, con la quale avvi\u00f2 un lungo sodalizio. Alla Peverelli si deve il primo successo editoriale della Moderna: il romanzo, pubblicato a fascicoli periodici, \"Cuore garibaldino\" (1930). Grazie al successo di vendite del romanzo, Del Duca acquist\u00f2 la prima tipografia (1931). Nel 1933 la Moderna entr\u00f2 nel settore dei periodici con due riviste per ragazzi: \"Il Monello\" (diretto dalla Peverelli) e \"Intrepido\" (nato nel 1935). Le storie pubblicate sui due giornali erano ispirate a temi romantici e patriottici, caratteristici del romanzo d'appendice.\nDesideroso di allargare le proprie attivit\u00e0 anche all'estero, nel 1930 Del Duca aveva presentato richiesta di passaporto per la Francia. Ottenuta la doppia cittadinanza nel 1932, avvi\u00f2 un'attivit\u00e0 editoriale parallela nel Paese transalpino, dove ripropose le formule di successo gi\u00e0 sperimentate in patria: romanzi d'amore e d'avventura a dispense, giornalini per ragazzi (\"Hurrah!\", \"Aventurex\"). Con la sua casa editrice parigina, \u00abLes \u00e9ditions mondiales\u00bb, divenne nel giro di un decennio uno dei maggiori editori nel settore dei romanzi rosa e della stampa d'evasione. In Francia Del Duca introdusse, importandole dagli Stati Uniti, le cosiddette \"vicende vissute\", storie di vita vera, a sfondo sentimentale, raccontate dai diretti protagonisti. Del Duca continu\u00f2 a fare la spola tra Italia e Francia fino al 1938 quando, anche a causa delle pastoie burocratiche e delle costrizioni imposte dal regime fascista, la casa milanese fall\u00ec.\nDurante la seconda guerra mondiale Del Duca entr\u00f2 a far parte della Resistenza francese (la rete \"Alliance\") come corriere col nome di battaglia di \u00abRobert\u00bb; fu anche animatore di una nuova Legione garibaldina e dell'Associazione combattenti volontari italiani dell'esercito francese. Per i suoi meriti di guerra fu insignito della Croce di guerra con stella di bronzo. Dal 1941 al 1943 comp\u00ec numerosi viaggi a Roma, Milano, Firenze, quindi, dopo l'8 settembre, si un\u00ec alla Resistenza italiana.\nNel dopoguerra Del Duca riprese a pieno ritmo l'attivit\u00e0 editoriale, sia in Francia (\"Mireille\", \"Intr\u00e9pide\", \"Hurrah!\") che in Italia (\"Intrepido\", \"Albi dell'Intrepido\", \"Il Monello\"). I giornalini per ragazzi raggiunsero subito ottimi livelli di vendita.\nNel 1947 si spos\u00f2 con una francese di famiglia agiata, Simone Nirouet, che l'anno seguente divenne sua socia in affari.\nNello stesso anno sul mercato italiano apparvero i primi giornali con fotoromanzi. Del Duca intu\u00ec subito le grandi potenzialit\u00e0 del nuovo genere. Subito cre\u00f2 un settimanale per la Francia, \"Nous Deux\", e uno per l'Italia, \"Grand Hotel\". Entrambe le riviste, dedicate ad un pubblico prevalentemente femminile, incontrarono un enorme successo. Del Duca affianc\u00f2 a queste due testate una serie di riviste analoghe e complementari: il giornale di \"confessioni\" e \"storie vere\", quello di pettegolezzi su personaggi famosi e gente del cinema, quello di maglia e ricette; nacquero cos\u00ec in Italia \"Intimit\u00e0\", \"Confessioni\" (diretto da Luciana Peverelli, oggi \"Stop\"), e in Francia \"Intimit\u00e9\", \"Vie en fleur\", \"Cin\u00e9-r\u00e9v\u00e9lation\". Nei primi anni Cinquanta \"Nous deux\" e \"Grand H\u00f4tel\" tiravano circa 1.200.000 copie l'uno.\nLa \u00c9ditions Mondiales Del Duca apr\u00ec una succursale a New York, con il nome World Editions, che fond\u00f2 la rivista \"Fascination\", chiusa dopo gravi perdite, e nel 1951 una famosa rivista di fantascienza in formato digest, \"Galaxy Science Fiction\", che tuttavia fu indotta a cedere l'anno dopo.\nNel 1956 cre\u00f2 il quotidiano \"Il Giorno\", con Gaetano Baldacci (gi\u00e0 inviato speciale per \"Il Corriere della Sera\") e il presidente dell'Eni, Enrico Mattei. Alla fine del 1957 (nel mese di novembre) pubblic\u00f2 il primo numero del periodico mensile illustrato \"Historia\", diretto nei suoi primi anni da Alessandro Cutolo. A Parigi fond\u00f2 nel 1959 il quotidiano \"Paris-Jour\", di cui \u00e8 stato anche direttore.\nFu presidente onorario della societ\u00e0 sportiva negli anni cinquanta e anni sessanta insieme a suo fratello Lillo.\nDopo la morte, avvenuta a Milano il 23 maggio 1967, la salma di Cino Del Duca \u00e8 stata traslata in Francia. Riposa nel Cimitero di P\u00e8re-Lachaise a Parigi.\nIntitolazioni.\nPer la sua attivit\u00e0 filantropica, svolta anche con la moglie francese Simone, e a testimonianza del rilievo della sua figura, gli sono state intitolate - in Italia - lo stadio Cino e Lillo Del Duca di Ascoli Piceno, una via nello stesso capoluogo marchigiano, una a Milano, nei pressi di Piazza San Babila; e - in Francia - una via a Parigi, Biarritz (via dov'\u00e8 ubicato lo stadio del rugby che ospita le partite casalinghe della blasonata societ\u00e0 rugbistica basca), Neuilly-sur-Seine e Maisons-Alfort.&lt;br&gt;\nNella citt\u00e0 di Bresso la Scuola per l'Infanzia di via Campestre, voluta dall'imprenditore, \u00e8 a lui intitolata. Su richiesta dello stesso imprenditore all'allora amministrazione comunale, la via della ex sede delle rotative della \"Industrie Grafiche Cino del Duca S.p.A.\" \u00e8 stata intitolata al fratello Lillo del Duca"}
{"id": "393938", "revid": "181699", "url": "https://it.wikipedia.org/wiki?curid=393938", "title": "Dorina Bianchi", "text": "Deputata (2001-2008 e 2013-2018) e senatrice (2008-2013), ha iniziato la sua esperienza politica nel centrodestra col CCD, poi \u00e8 passata al centrosinistra con La Margherita. In seguito \u00e8 ritornata nell'UDC, passando poi al Popolo della Libert\u00e0, aderendo infine al Nuovo Centrodestra guidato da Angelino Alfano.\nBiografia.\nVita privata.\nLaureata in medicina e chirurgia, di professione neuroradiologo, \u00e8 nata a Pisa da genitori calabresi, Albino, farmacista a Crotone, e Clara Ranieri, viticoltrice a Strongoli dove gestisce con il marito una tenuta che appartiene alla sua famiglia sin dai primi del \u2018900. Dorina Bianchi ha sempre vissuto in Calabria, nel crotonese, ma per l'attivit\u00e0 politica si divide oggi tra Roma e Crotone.\nPur dichiarandosi \"profondamente cattolica\", non \u00e8 sposata, ma convive con il compagno Marcello, anche lui medico, e con il figlio Albino (Bibbi).\nAttivit\u00e0 politica.\nDorina Bianchi ha avviato la sua esperienza politica in occasione delle elezioni politiche italiane del 2001, quando la coalizione di centrodestra - la \"Casa delle Libert\u00e0\" - la candida nel collegio uninominale di Crotone, in quota CCD. Viene eletta alla Camera dei deputati con il 41,1%, superando per soli 85 voti il candidato de \"L'Ulivo\".\nAderisce all'UDC e, nel corso della legislatura, \u00e8 relatrice della Legge 40/2004 sulla procreazione assistita, schierandosi tra i protagonisti della campagna astensionistica in occasione dei referendum abrogativi del 2005.\nNel corso della legislatura, dopo aver dimostrato una certa insofferenza all'interno del centrodestra, accusato di aver avviato scarse politiche per il Mezzogiorno, la Bianchi dapprima lascia il gruppo dell'UDC per aderire al gruppo misto, poi passa alla Margherita, avvicinandosi al gruppo di Giuseppe Fioroni, nello schieramento di centrosinistra.\nAlle elezioni politiche del 2006 si candida quindi per la Camera dei deputati nella lista dell'Ulivo in Calabria, e viene eletta, assumendo l'incarico di vicepresidente della Commissione Affari sociali.\nCandidata alle elezioni primarie del Partito Democratico del 2007; capolista dei \u201cDemocratici per Veltroni\u201d, viene eletta nell'assemblea costituente nazionale del Partito Democratico.\nAlle elezioni politiche del 2008 diventa senatrice, eletta per le liste del PD in Calabria.\nIl 12 febbraio 2009 viene eletta caprogruppo del PD nella Commissione Igiene e Sanit\u00e0 del Senato in sostituzione di Ignazio Marino, noto per le sue posizioni laiche in materia di fine-vita. Durante il dibattito parlamentare sul testamento biologico la senatrice Bianchi ha pi\u00f9 volte invocato la libert\u00e0 di coscienza in vista del voto al disegno di legge Calabr\u00f2 sulle dichiarazioni anticipate di trattamento (DAT), suscitando molte critiche da parte dei colleghi di partito. All'epoca si difese cos\u00ec: \u00abTutti a segnalare la mia valutazione sul testamento biologico differente dalla posizione ufficiale del partito. Per\u00f2 quando Ignazio Marino sulla legge elettorale vota in dissenso nessuno ne parla\u00bb.\nSi \u00e8 inoltre espressa a favore dell'indagine conoscitiva sull'utilizzo della pillola Ru486, in dissenso col resto del partito. La sua nomina a capogruppo in commissione Sanit\u00e0 \u00e8 stata criticata all'Assemblea dei Circoli del PD per le posizioni minoritarie portate avanti durante il suo mandato.\nAlle elezioni comunali del 2011 \u00e8 candidata a sindaco di Crotone dalla coalizione di centrodestra formata sull'accordo tra Il Popolo della Libert\u00e0 e l'Unione di Centro: in tale occasione il centrodestra crotonese si presenta diviso alle elezioni, con altre due candidature riconducibili alla stessa area. Dorina Bianchi ottiene, al primo turno, il 20,35% accedendo al ballottaggio contro il sindaco uscente Peppino Vallone, con il quale avevano militato, fino a pochi anni prima, nello stesso partito. L'UdC le attenua il suo sostegno in campagna elettorale, a seguito di un comizio di Silvio Berlusconi a Crotone in cui il partito viene attaccato dal premier senza che la Bianchi reagisca: in quel frangente, l'UdC nazionale (per bocca del suo segretario Lorenzo Cesa) critica fortemente l'esistenza di un patto affinch\u00e9, dopo le elezioni, la Bianchi aderisca al PdL. A questo proposito, Bianchi dichiara a un giornalista del Corriere della Sera: \"scusi: tra Cesa e Berlusconi, secondo lei, chi \u00e8 che mi riempie un palazzetto dello sport, eh?\"\nAl secondo turno, dopo avere annunciato l'apparentamento formale con le tre liste di Pasquale Senatore (ex sindaco ed ex consigliere regionale, \"dissidente\" del PdL) e il sostegno della candidata Giusy Regalino (candidata da un movimento che, a livello regionale, sostiene il Presidente della Regione Giuseppe Scopelliti), Dorina Bianchi ottiene il 40,59% dei consensi, sconfitta in modo schiacciante dal candidato del centrosinistra.\nIl 29 giugno 2011 aderisce al PdL.\nAlle elezioni politiche del 2013 viene rieletta alla Camera dei Deputati.\nIl 16 novembre 2013, con la sospensione delle attivit\u00e0 del Popolo della Libert\u00e0, aderisce al Nuovo Centrodestra guidato da Angelino Alfano. \u00c8 vicecapogruppo di NCD alla Camera.\nIl 29 gennaio 2016 viene nominata Sottosegretario al Ministero dei beni e delle attivit\u00e0 culturali e del turismo nel Governo Renzi.\nDopo 17 anni trascorsi ininterrottamente in Parlamento, non si ricandida pi\u00f9 alle elezioni del 2018. Terminato il mandato parlamentare, torna in servizio come funzionario della Direzione generale del Ministero della Salute."}
{"id": "393988", "revid": "106908", "url": "https://it.wikipedia.org/wiki?curid=393988", "title": "Mosasauridae", "text": "I mosasauri (Mosasauridae) sono un gruppo di rettili marini vissuti nel Cretacico superiore (95-65 milioni di anni fa). I primi fossili vennero scoperti nel 1764 in una cava nei pressi di Maastricht sulla Mosa (da qui il nome mosasauri, \"lucertole della Mosa\"). I mosasauri sono considerati stretti parenti dei serpenti (grazie ad analisi cladistiche che hanno messo in luce somiglianze nel cranio e nelle fauci) e dei varani attuali. Probabilmente si svilupparono da rettili semiacquatici noti come aigialosauri (molto simili ai varani) verso la fine del Cretaceo inferiore. Durante gli ultimi 20 milioni di anni del Cretaceo (Turoniano-Maastrichtiano), a causa dell'estinzione degli ittiosauri e della drastica riduzione dei pliosauri, i mosasauri divennero i predatori marini dominanti. I loro resti fossili sono stati ritrovati in tutti i continenti, compreso l'Antartide.\nDescrizione.\nLo scheletro di questi animali potrebbe ricordare un incrocio tra una lucertola e un serpente: corpo sinuoso e coda allungata, testa stretta e fauci armate di grandi denti. In pi\u00f9, quattro zampe trasformate in \"pagaie\" li aiutavano a destreggiarsi tra i flutti.\nI mosasauri respiravano aria ed erano potenti nuotatori, ben adattati a vivere nei caldi mari epicontinentali poco profondi, tipici del Cretaceo. Erano cos\u00ec adattati a questo ambiente che davano alla luce piccoli vivi, e non tornavano a riva per deporre uova come fanno invece le tartarughe marine.\nI pi\u00f9 piccoli fra i mosasauri superavano a malapena i due metri di lunghezza: \"Eonatator\", \"Harranasaurus\" e \"Carinodens\", ad esempio, vivevano probabilmente in acque basse nei pressi della riva. Mosasauri di dimensioni maggiori erano pi\u00f9 tipici: tra questi \"Platecarpus\" e \"Plioplatecarpus\", i cui resti sono relativamente comuni in Europa e in Nordamerica, raggiungevano e oltrepassavano i 5 metri di lunghezza. Di dimensioni ancora maggiori erano i grandi predoni del calibro di \"Tylosaurus\" e \"Plotosaurus\" (lunghi oltre dieci metri) e alcune specie di \"Mosasaurus\" e \"Prognathodon\" superavano i 12 metri. \"Hainosaurus\" detiene il record di mosasauro pi\u00f9 lungo sinora scoperto, con una lunghezza di 17,5 metri.\nI mosasauri possedevano un corpo simile a quello degli odierni varani, ma pi\u00f9 allungato e idrodinamico. Le ossa lunghe delle zampe (omeri, femori, radio, ulna, tibia e perone) erano estremamente raccorciate, mentre le falangi delle dita, pur altrettanto corte se prese singolarmente, erano enormemente cresciute di numero (iperfalangia), analogamente a quanto si riscontrava negli Ittiosauri e a quanto accade attualmente nei Cetacei; una membrana di pelle univa le dita in un'unica struttura simile a una pagaia. Il quinto dito era atrofizzato (come nelle attuali balenottere), a differenza degli Ittiosauri che lo avevano invece normalmente sviluppato come gli altri. La coda dei mosasauri era lunga e appiattita lateralmente, e di certo aiutava l'animale a spostarsi in acqua. Per molto tempo si \u00e8 pensato che questi animali si spostassero come i serpenti marini, con un movimento ondulatorio del corpo.\nRicerche effettuate nel 2010, per\u00f2, indicano che almeno alcuni mosasauri evoluti (ad esempio \"Platecarpus\") possedevano una coda bilobata, con una parte carnosa superiore che conferiva un profilo a falce simile a quello degli squali o degli ittiosauri (Lindgren et al., 2010). Un altro studio effettuato su un esemplare giovane di \"Prognathodon\" (precedentemente noto come \"Tenerasaurus\") ha messo in luce particolari dei tessuti molli: le zampe simili a pagaie erano dotate di lobi espansi alle estremit\u00e0 posteriori e, soprattutto, era presente una coda bilobata simile a quella degli squali, ma con il lobo inferiore molto pi\u00f9 lungo. Il lobo superiore era privo di ossa (Lindgren et al., 2013).\nSi suppone che la parte anteriore del corpo dei mosasauri rimanesse rigida per migliorare l'efficienza idrodinamica attraverso l'acqua, e che la parte posteriore e la coda fossero utilizzate per la propulsione. Le zampe trasformate in pagaie aiutavano a direzionare l'animale. \u00c8 probabile che questi animali fossero cacciatori d'agguato, che compivano scatti rapidi e potenti, e che non inseguissero a lungo le prede.\nPaleobiologia.\nI mosasauri possedevano fauci a doppia articolazione e un cranio flessibile (molto simile a quello dei serpenti), che permetteva loro di inghiottire prede quasi intere; questo comportamento, che si riscontra anche nei serpenti, ha permesso di identificare contenuti dello stomaco ancora integri, fossilizzatisi all'interno degli scheletri di alcuni mosasauri. Uno scheletro di \"Tylosaurus proriger\" rinvenuto in Dakota del Sud conteneva resti dell'uccello marino \"Hesperornis\", un pesce osseo (\"Bananogmius\"), resti di uno squalo e di un altro mosasauro di dimensioni minori (\"Clidastes\"). Sono state ritrovate anche ossa di mosasauri con alcuni denti di squalo conficcati all'interno.\nSembra che questi rettili marini predassero anche le ammoniti, molluschi dotati di un guscio simile a quello dell'odierno \"Nautilus\". Su fossili di ammoniti (\"Pachydiscus\" e \"Placenticeras\") sono stati rinvenuti alcuni fori corrispondenti alla dentatura di giovani mosasauri. Evidentemente l'inesperto predatore, dopo avere addentato ripetutamente il possibile pasto, ha rinunciato.\nNonostante quasi tutte le forme fossero attivi predatori di pesci e ammoniti, sono state rinvenute alcune specie dalle abitudini alimentari abbastanza curiose: tra queste \"Globidens\", \"Carinodens\" e \"Harranasaurus\", dotati di denti a punta ottusa, di forma sferica, adatti a triturare conchiglie di fondale. Tra le altre forme bizzarre, da citare anche gli africani \"Goronyosaurus\", dalle mascelle simili a quelle dei coccodrilli, e \"Pluridens\", dotato di moltissimi denti.\nTessuti molli.\nNonostante l'alto numero di fossili di mosasauri rinvenuti in tutto il mondo, i resti fossili della pelle di questi animali sono estremamente scarsi. \u00c8 probabile che la rarit\u00e0 di questi resti sia dovuta alla natura delicata delle scaglie, difficili a conservarsi. Fino al 2009, la conoscenza del rivestimento tegumentario di questi animali si basava principalmente sull'impronta di pelle di un esemplare di \"Tylosaurus\" proveniente da Cove County, Kansas (Santoniano/Campaniano, circa 85 milioni di anni fa).\nNel 2009 sono per\u00f2 stati descritti diversi esemplari di mosasauri con impronte di pelle ben conservata, tutti provenienti dal Maastrichtiano della formazione Muwaqqar di Harrana, in Giordania. Questi fossili mostrano che il corpo dei mosasauri, cos\u00ec come la membrana che univa le dita, era coperto da piccole scaglie a forma di diamante che si sovrapponevano fra loro. Negli esemplari di Harrana sono presenti due tipi di scaglie in un solo esemplare: scaglie carenate che ricoprivano la parte superiore del corpo e scaglie lisce sul ventre. Dal momento che i mosasauri erano probabilmente predatori d'agguato, si suppone che questi animali avrebbero potuto beneficiare notevolmente della mancanza di riflesso delle scaglie carenate (Kaddumi, 2009).\nNel 2010 \u00e8 stato poi descritto un esemplare di \"Platecarpus tympaniticus\" che conserva non solo impronte della pelle, ma anche organi interni. Vi sono alcune zone rossastre nel fossile, che potrebbero rappresentare il cuore, i polmoni e i reni. Si \u00e8 conservata anche la trachea, cos\u00ec come ci\u00f2 che potrebbe essere la retina nell'occhio. La posizione dei reni \u00e8 avanzata nell'addome, molto pi\u00f9 che nei varani, e ricorda la disposizione che si riscontra nei cetacei. Come in questi ultimi, i bronchi che conducono ai polmoni si trovano paralleli l'uno all'altro, invece che separarsi fra loro come nei varani e altri rettili terrestri. Queste caratteristiche indicano uno stile di vita completamente acquatico per i mosasauri (Lindgren et al., 2010).\nNel 2011 uno studio ha messo in evidenza il ritrovamento di proteine di collagene ritrovate in un omero di \"Prognathodon\" (Lindgre, Uvdal et al., 2011); un altro studio, infine, ha permesso di scoprire ulteriori scaglie su un esemplare di mosasauro scoperto nel 1953 (\"Ectenosaurus\"): queste scaglie, lunghe pochi millimetri, possedevano una carena utile a incastrare le scaglie le une alle altre e a far scorrere meglio l'acqua lungo il corpo dell'animale, in un modo simile a quello degli odierni squali (Lindgren, Everhart et al., 2011).\nColorazione.\nLa colorazione di mosasauri rimase sconosciuta fino al 2014, quando i risultati di uno studio di Johan Lindgren e colleghi ha rivelato il pigmento melanina nelle squame fossilizzate di un mosasauro. Gli studi hanno rivelato che probabilmente i mosasauri avevano dorsi neri e ventri bianchi, come l'attuale squalo bianco o la grande tartaruga marina \"Dermochelys coriacea\" (della quale sono stati ritrovati antenati fossili di cui si \u00e8 potuto determinare il colore). I risultati sono stati descritti sulla rivista \"Nature\" (Lindgren et al., 2014).\nBiologia riproduttiva.\nFino al 2015 si conosceva poco riguardo alla biologia riproduttiva dei mosasauri pi\u00f9 derivati, poich\u00e9 i fossili di neonati di mosasauri sono estremamente rari. Uno studio di Field e colleghi (2015) ha descritto resti cranici di due mosasauri neonati, provenienti dalla formazione Niobrara, descritti come \"Clidastes sp\". Il confronto con altri rapporti preliminari riguardanti mosasauri neonati rivela che questi esemplari sono tra i pi\u00f9 piccoli mai trovati e rappresentano certamente i pi\u00f9 piccoli esemplari di \"Clidastes\" noti.\nLa provenienza di questi giovanissimi esemplari da un ambiente pelagico indica che anche i mosasauri appena nati vivevano in habitat oceanici aperti, e che probabilmente nacquero in questo habitat (Field et al., 2015).\nAnello sclerotico.\nNonostante i numerosi resti fossili di mosasauri, fino al 2015 l'anatomia degli anelli sclerotici (strutture ossee simili a cerchi che formano un anello intorno al bulbo oculare di alcuni vertebrati) non era stata oggetto di studi approfonditi a causa delle difficolt\u00e0 di conservazione di queste strutture nei fossili. Uno studio di Yamashita e colleghi (2015) ha messo a confronto i fossili di anelli sclerotici di mosasauri con quelli delle lucertole attuali. Questo confronto ha rivelato che la disposizione degli ossicini sclerali, le singole ossa che compongono l'anello sclerotico, \u00e8 condiviso tra alcuni generi di mosasauri e molti \"taxa\" di lucertole viventi, mentre la superficie interna dell'anello sclerotico possiede una morfologia unica dei mosasauri.\nNonostante i cambiamenti evolutivi, la disposizione degli ossicini sclerali \u00e8 identica in mosasauri e lucertole. Ci\u00f2 suggerisce che questa disposizione \u00e8 una caratteristica primitiva ed \u00e8 stata conservata in entrambi i gruppi. D'altra parte, la superficie interna dell'anello sclerotico dei mosasauri, descritta per la prima volta, mostra un rilievo, una fascia concentrica di trama irruvidita. Ci\u00f2 potrebbe essere un adattamento ai diversi modi di cambiare la distanza focale in ambienti acquatici o terrestri; questa caratteristica pu\u00f2 essere correlata all'adeguamento alla visione acquatica dei mosasauri (Yamashita et al., 2015).\nClassificazione.\nSulla base di caratteristiche del cranio (come la doppia fila di denti pterigoidi sul palato, le fauci a doppia articolazione), delle zampe (e del probabile metodo di locomozione), molti ricercatori ritengono che serpenti e mosasauri abbiano un antenato comune. Questa teoria fu suggerita inizialmente nel 1869 da Edward Drinker Cope, che coni\u00f2 il termine Pythonomorpha per includere questi due gruppi. L'idea venne dimenticata per pi\u00f9 di un secolo, ma nuovi studi nel corso degli anni '90 del Novecento sembrerebbero confermare l'ipotesi di Cope. La descrizione di un mosasauro primitivo nel 2005 (\"Dallasaurus\") ha confermato, se non altro, la stretta parentela con i varanoidi terrestri.\nL'origine dei mosasauri deve essere ricercata tra i rappresentanti degli aigialosauri, un gruppo forse artificiale (parafiletico) di lucertole semiacquatiche simili a varani, vissute verso la fine del Cretaceo inferiore. I primi rappresentanti dei mosasauri (ad es. \"Eonatator\") dovevano essere simili a questi animali e non possedevano le specializzazioni idrodinamiche degli ultimi rappresentanti del gruppo.\nNel giro di pochi milioni di anni (all'inizio del Coniaciano, circa 90 milioni di anni fa) si erano sviluppate tre sottofamiglie principali: Tylosaurinae, Plioplatecarpinae e Mosasaurinae. I tilosaurini comprendevano generalmente forme di grande taglia e dotate di un rostro appuntito e privo di denti nella parte anteriore delle fauci, forse usato come arma. I plioplatecarpini erano generalmente di dimensioni medie e di forme relativamente snelle, mentre i mosasaurini (dal muso piuttosto corto) si diversificarono notevolmente: alcuni erano di piccole dimensioni, altri divennero giganteschi, altri ancora svilupparono dentature del tutto particolari per frantumare i gusci dei molluschi.\nVi sono inoltre ipotesi di come, all'interno del gruppo dei mosasauri, vi sia stata per ben due volte l'evoluzione delle zampe in strutture simili a pagaie (Palci et al., 2013): da una parte, nel grande clade composto da tetisaurini, yaguarasaurini, mosasaurini e plioplatecarpini, i membri pi\u00f9 basali (ad es. \"Tethysaurus\" e \"Pannoniasaurus\") possedevano una condizione plesiopedale (le zampe conservavano ancora una conformazione adatta alla locomozione terrestre) e plesiopelvica (era ancora presente l'osso sacro); dall'altra, nel clade composto da alisaurini e mosasaurini, con il genere \"Dallasaurus\" dotato anch'esso di una condizione plesiopedale. Le condizioni idropedale (zampe a forma di pinne) e idropelvica (non vi era una connessione stabile tra ilio e vertebre sacrali) si svilupparono quindi indipendentemente nelle due linee evolutive. \u00c8 possibile, inoltre, che anche gli yaguarasaurini e gli alisaurini abbiano evoluto indipendentemente zampe simili a pinne, ma ci\u00f2 non \u00e8 chiaro a causa dell'incompletezza dei resti fossili.\nAlla fine del Cretaceo superiore, circa 65 milioni di anni fa, i mosasauri si estinsero insieme a moltissimi altri gruppi di animali acquatici e terrestri, tra cui plesiosauri, dinosauri e ammoniti, a causa di un evento catastrofico.\nFilogenesi.\nDi seguito \u00e8 riportato un cladogramma sull'evoluzione dei mosasauri, tratto dallo studio di Leblanc e colleghi (2012):\nUn cranio per 600 bottiglie di vino.\nIl primo cranio di un mosasauro fu scoperto nei Paesi Bassi nel 1764 nella valle del fiume Mosa, e per molto tempo si credette che questi resti rappresentassero le vestigia di un immenso coccodrillo.\nNel 1795 la citt\u00e0 di Maastricht, dove risiedevano i resti, venne bombardata dalle armate napoleoniche; la casa dove si pensava si trovasse il reperto, gi\u00e0 allora molto conteso, venne risparmiata ma non si trov\u00f2 nulla. Vennero passate al setaccio moltissime abitazioni, ma ancora una volta ci fu un buco nell'acqua. Solo quando venne offerta una ricompensa di 600 bottiglie di vino il cranio fossile fece capolino. Il teschio venne poi trasportato a Parigi, dove venne studiato da Georges Cuvier. In seguito Gideon Mantell lo descrisse come \"Mosasaurus\" \"hoffmanni\"."}
{"id": "394014", "revid": "977683", "url": "https://it.wikipedia.org/wiki?curid=394014", "title": "Mosasauro", "text": ""}
{"id": "394053", "revid": "124777218", "url": "https://it.wikipedia.org/wiki?curid=394053", "title": "Acri (Israele)", "text": "Acri (nota in italiano anche come San Giovanni d'Acri o Tolemaide; , \"\u2018Akk\u00f4\"; ) \u00e8 una citt\u00e0 che dal 1948 fa parte dello Stato d'Israele.\nAltri nomi della citt\u00e0 nei secoli, nei vari idiomi dei popoli che l'abitarono, sono: \"Accho\", \"Acco\", \"Aak\", \"Ake\", \"Akre\", \"Akke\", \"Ocina\", \"Antiochia Ptolemais\" (in greco: ), \"Antiochenes\", \"Ptolemais Antiochenes\", \"Ptolemais\" o \"Ptolema\u00efs\" e \"Colonia Claudii Caesaris\".\nLa cittadina si trova nello Stato di Israele, nella Galilea occidentale, nel Distretto Settentrionale dello Stato ebraico. Secondo l'Ufficio Centrale di Statistiche israeliano, alla fine del 2007 la citt\u00e0 aveva una popolazione complessiva di circa 46.000 persone. Si estende su un basso promontorio all'estremit\u00e0 settentrionale della Baia di Acri, 152\u00a0km a NNO di Gerusalemme.\nFu a lungo considerata la \"Chiave della Palestina\", per essere la sua posizione dominante sul litorale che congiunge la piana di Esdraelon (Valle di Jezrael), cos\u00ec da consentire il pi\u00f9 agevole degli ingressi nell'interno della regione. Dopo la caduta di Gerusalemme, arresasi alle forze islamiche di Saladino, divenne la capitale del Regno crociato di Gerusalemme. Fu conquistata nel 1291 dai Mamelucchi, che ridussero Oltremare alla sola isoletta di Arados (in arabo Arw\u0101d).\nStoria.\nPoche citt\u00e0 hanno avuto una storia pi\u00f9 complessa e agitata di Acri. Di antica origine, Acri pu\u00f2 essere probabilmente identificata con la Aak citata fra le citt\u00e0 tributarie di Thutmose III (c. 1500 a.C.), mentre \u00e8 certo che essa sia la Akka delle lettere di Amarna. Dagli Ebrei fu conosciuta col nome gi\u00e0 ricordato, ma \u00e8 menzionata solo una volta nell'Antico Testamento, pi\u00f9 precisamente in , come uno dei siti da cui gli Israeliti non espulsero gli abitanti Cananei.\nTeoricamente fu il territorio della trib\u00f9 di Aser, e Flavio Giuseppe assegn\u00f2 il suo nome al distretto di uno dei governatori provinciali di Salomone. Nel corso della dominazione ebraica, tuttavia, le sue relazioni politiche furono sempre intrattenute con la Siria piuttosto che con i Filistei: cos\u00ec, nel 725 a.C. circa si un\u00ec a Sidone e Tiro in una rivolta contro Salmanassar V. Ebbe un'esperienza travagliata durante i tre secoli che precedettero l'era cristiana.\nPeriodi greco e romano.\nGli storici greci la chiamarono Ake (Giuseppe Flavio la chiama anche Akre); ma il nome fu cambiato in Antiochia Tolemaide poco dopo la conquista da parte di Alessandro Magno, e quindi in Tolemaide, probabilmente ad opera di Tolomeo Sotere, dopo la spartizione dei domini di Alessandro Magno.\nStrabone si riferisce alla citt\u00e0 parlando di un raduno persiano nella loro spedizione contro l'Egitto. Verso il 165 a.C. Simone Maccabeo sconfisse i Siriani in varie battaglie in Galilea e li sospinse verso Tolemaide. Nel 153 a.C. circa, Alessandro Balas, figlio di Antioco IV Epifane, disputando la corona siriana a Demetrio, s'impadron\u00ec della citt\u00e0, che gli spalanc\u00f2 le porte. Demetrio offr\u00ec numerose donativi ai Maccabei per ottenere il sostegno ebraico contro il suo rivale, inclusi gli introiti di Tolemaide a beneficio del Tempio di Gerusalemme, ma invano. Gionata Maccabeo si associ\u00f2 ad Alessandro e nel 150 a.C. fu da lui ricevuto con grandi onori a Tolemaide. Qualche anno pi\u00f9 tardi, tuttavia, Trifone, un ufficiale dei Siriani, che aveva pesanti sospetti sui Maccabei, attir\u00f2 Jonathan a Tolemaide e qui lo prese prigioniero a tradimento.\nLa citt\u00e0 fu anche presa d'assalto e conquistata da Alessandro Ianneo, da Cleopatra VII d'Egitto e annessa al Regno tolemaico d'Egitto e da Tigrane II d'Armenia. Qui Erode costru\u00ec un ginnasio e qui gli ebrei incontrarono Petronio, inviato per erigere statue dell'Imperatore nel Tempio, persuadendolo a tornare sui suoi passi. San Paolo trascorse una giornata a Tolemaide (Atti 21:7). La citt\u00e0 fu costituita in colonia romana: la Colonia Claudii Caesaris.\nDomini degli Arabi e dei Crociati.\nGli Arabi presero la citt\u00e0 nel 638, e la tennero fin quando la persero nel 1104, ad opera dei Crociati. Essi la costituirono nel loro porto principale in Palestina. Fu riconquistata da Saladino nel 1187, assediata da Guido di Lusignano nel 1189 che avvi\u00f2 l'Assedio di Acri, e conquistata ancora da Riccardo I d'Inghilterra nel 1191. Divenne quindi la capitale di ci\u00f2 che rimaneva del Regno di Gerusalemme.\nNel 1229 fu posta sotto il controllo dai cavalieri Ospitalieri (da cui essi derivarono uno dei tanti nomi dell'Ordine), dopo l'accordo pacifico raggiunto l'11 febbraio 1229 col sultano ayybide al-Malik al-K\u0101mil da parte di Federico II di Svevia, che permise all'Imperatore di entrare a Gerusalemme il 17 marzo del 1229, riportando la Citt\u00e0 Santa (salvo la spianata della Cupola della Roccia e la Moschea al-Aqsa) sotto il controllo cristiano.\nAcri rest\u00f2 il caposaldo finale dello Stato crociato (Oltremare), cadendo infine al termine di un sanguinoso assedio nel 1291, condotto dai Mamelucchi del Sultano al-Malik al-Ashraf Khal\u012bl.\nGli Ottomani, sotto il Sultano Selim I conquistarono la citt\u00e0 nel 1517, avviando una fase di pressoch\u00e9 totale decadenza per la citt\u00e0. Henry Maundrell, nel 1697, la trov\u00f2 in completa rovina, salvo per un caravanserraglio occupato da alcuni mercanti francesi, una moschea e poche povere ville.\nXIII secolo.\n\"L\u2019aggressivit\u00e0 dimostrata dai Genovesi per riconquistare Lerici, unita alle macchinazioni dirette a consentire l\u2019acquisizione del predominio su Cagliari e a creare una lega antipisana in Toscana, spinse i Pisani a stipulare un\u2019alleanza con i Veneziani (firmata a Modena nel luglio 1257) per difendere i comuni interessi pisano-veneti ad Acri, in Siria e Palestina. Infatti da alcuni anni ad Acri era in corso una sanguinosa lotta tra Genovesi, Veneziani e Pisani a causa della contesa sui diritti del monastero di Santa Saba di Acri. [...] La guerra si acu\u00ec nel 1255, dopodich\u00e9 Pisa e Venezia inviarono due flotte congiunte in soccorso ai loro concittadini di Acri, comandate da Lorenzo Tiepolo (per i Veneziani) e Sigerio Sassetta degli Orlandi (per i Pisani). La flotta alleata, composta da trentotto galee, si scontr\u00f2 con quella genovese, comandata da Roberto della Turca e composta da circa quarantotto galee, il 24 giugno 1258, davanti al porto d\u2019Acri. I Genovesi perdettero ventiquattro navi, millessettecento uomini, furono messi in fuga ed espulsi da Acri (Accon). \nQuattro anni dopo i Genovesi, baldanzosi per la presa di Costantinopoli e la conseguente fine dell\u2019Impero latino, nato nel 1204 per \u2018volere\u2019 di Venezia, tornarono all\u2019attacco; il 16 agosto 1261 la flotta genovese, comandata da Lucchetto Grimaldi forz\u00f2 l\u2019ingresso del porto di Acri con ventotto galee, riuscendo a conquistare la torre pisana delle Mosche, posta all\u2019ingresso del porto. I Genovesi, tuttavia, a causa dei danni subiti nel combattimento, poco meno di due settimane dopo furono costretti ad inviare quindici galee a Tiro per riparazioni. Questa mossa fu un errore, infatti ben presto giunse una flotta veneta di soccorso, composta da ventisei galee, che attacc\u00f2 le tredici galee genovesi, affondandone inesorabilmente cinque e lasciando fuggire le altre verso Tiro.\nI Genovesi non misero pi\u00f9 piede, \u2018ufficialmente\u2019, ad Acri e nonostante avessero richiesto insistentemente ai Pisani \u2013 sconfitti alla Meloria (1284) \u2013 di ritornare in pieno possesso dei diritti e dei beni perduti, poterono godere ben poco delle loro rivendicazioni in quanto la citt\u00e0 di Acri nel 1291 venne conquistata dai Mamelucchi; i veneziani ed i pisani combatterono valorosamente, e a questi ultimi va il merito di avere costruito una grande catapulta che fu la pi\u00f9 efficace di tutte le macchine dei cristiani. [...]' \"\nGoverno ottomano.\nVerso la fine del XVIII secolo la citt\u00e0 torn\u00f2 a nuova vita sotto il governo di \u1e92\u0101hir al-\u02bfOmar, uno \"shaykh\" locale: il suo successore, Jazz\u0101r Pasci\u00e0, governatore di Damasco, la sistem\u00f2 e la fortific\u00f2 a costo di pesanti imposte che gli assicurarono tutti i benefici connessi alle sue migliorie. Verso il 1780 Jazz\u0101r mise al bando in modo perentorio la colonia commerciale francese, malgrado le proteste del governo di Parigi e rifiut\u00f2 di ricevere un console.\nNel 1799 Napoleone, coerentemente col suo progetto di attizzare una rivolta siriana contro i dominatori turchi, comparve davanti ad Acri ma, dopo un assedio di due mesi (marzo-maggio), fu respinto dai Turchi, aiutati dall'ammiraglio britannico Sir Sidney Smith, da una forza di marinai di Sua Maest\u00e0 e soprattutto dal suo nemico mortale Antoine de Ph\u00e9lippeaux. Avendo perso i suoi cannoni d'assedio ad opera di Smith, Napoleone prov\u00f2 ad assediare il 20 marzo 1799 la citt\u00e0 murata, difesa da truppe ottomane, usando solo la propria fanteria e cannoni di piccolo calibro: una strategia che si rivel\u00f2 fallimentare e che port\u00f2 al suo ritiro il 21 maggio.\nA Jazz\u0101r succedette alla sua morte il figlio Sulaym\u0101n, sotto il cui mite governo la citt\u00e0 prosper\u00f2 fino al 1831, quando Ibr\u0101h\u012bm Pash\u0101, figlio del wali d'Egitto Mehmet Ali, assedi\u00f2 e devast\u00f2 la citt\u00e0 distruggendone gli edifici. Il 4 novembre 1840 essa fu bombardata dalle squadre navali alleate britanniche, austriache e francesi e l'anno successivo fu ristabilito il governo turco.\nMandato britannico.\nNel 1922 la popolazione di Acri era cos\u00ec suddivisa: 75% musulmani, 21% cristiani, 2% Baha'i, 1% ebrei, 1% \"altri\". La cittadella di Acri fu usata dai britannici come prigione e luogo d'impiccagione, per lo pi\u00f9 per i prigionieri politici. Gli attivisti dei movimenti clandestini ebraici, come quello di Vladimir \u017dabotinskij e di Shlomo Ben-Yosef (attivisti dell'Irgun) furono incarcerati nella cittadella-prigione di Acri. Ben-Yosef fu il primo ebreo ad esservi giustiziato sotto il Mandato britannico.\nIl 4 maggio 1947, l'Irgun irruppe nella cittadella-prigione di Acri per liberare gli attivisti ebraici rinchiusi col\u00e0 dalle autorit\u00e0 britanniche. Ventisette reclusi riuscirono ad evadere (20 dell'Irgun e 7 della Banda Stern). Nove furono uccisi e 5 catturati durante l'incursione.\nNonostante il pesante costo in vite umane, l'azione fu descritta con trionfalismo da alcuni giornalisti come \"la pi\u00f9 grande evasione nella storia\". Il corrispondente londinese del giornale Ha'aretz scrisse il 5 maggio:\nLo Stato d'Israele.\nAcri era compresa nel territorio assegnato dal Piano di partizione della Palestina, elaborato dall'ONU nel 1947, allo Stato arabo palestinese. Fu occupata da paramilitari dell'Haganah il 17 maggio 1948. Circa tre quarti della sua popolazione araba (stimata nel 1944 a 13.000 persone) fugg\u00ec dalla citt\u00e0 durante l'occupazione ebraica. Israele ha esercitato la propria sovranit\u00e0 su Acri fin dal 1948.\nMonumenti e luoghi di interesse.\nLa Citt\u00e0 Vecchia di San Giovanni d'Acri (Acri) \u00e8 stata inclusa dall'UNESCO fra i siti definiti \"patrimonio mondiale dell'umanit\u00e0\", fra cui \u00e8 presente una galleria pertinente alla fortezza del XIII secolo dei Cavalieri Templari.\nDal 1990 sono stati avviati ampi lavori archeologici e di conservazione delle antiche strutture monumentali. I lavori si svolgono sotto l'egida della Old Acre Development Company (OADC).\nLe mura.\nLa prima cosa notevole che salta agli occhi quando si giunge ad Acri \u00e8 il possente muro difensivo, costruito a nord e a est della citt\u00e0. Le mura furono edificate nel 1800-1814 da Jazz\u0101r Pasci\u00e0 (chiamato dai locali \"al-Jazz\u0101r\") e dal suo consigliere ebreo Haim Farhi. Esso \u00e8 una moderna fortificazione di controbatteria che comprende un compatto muro difensivo, un fossato asciutto, varchi per i cannoni e tre \"Burj\" (grosse torri di difesa).\nNel 1750 \u1e92\u0101hir al-\u02bfOmar, il governatore di Acri, utilizz\u00f2 ci\u00f2 che rimaneva delle mura crociate per erigervi al di sopra le sue mura. Esse furono rinforzate tra il 1775 e il 1799 da Jazz\u0101r Pasci\u00e0 e sopravvissero all'assedio di Napoleone. Le mura sono poco spesse, la loro altezza era di 10-13 metri e lo spessore di solo 1 metro. Il muro dalla parte del mare, che sopravvive pressoch\u00e9 completo, \u00e8 l'originario muro di al-Omar, rinforzato da al-Jazz\u0101r. Tuttavia le mura che guardano verso terra e che resistettero all'assedio di Napoleone sono state rimpiazzate nel 1800 da mura moderne per volere di al-Jazz\u0101r.\nLa Grande Moschea.\nLa moschea di al-Jazz\u0101r fu costruita da Jazz\u0101r Pasci\u00e0 (m. 1804) con materiali prelevati da Caesarea Palaestina: la sua tomba \u00e8 all'interno.\nHammam al-Basha.\nLo \"Hamm\u0101m\" \u00e8 un bagno turco. Lo \"Hamm\u0101m del Pasci\u00e0\" di Acri \u00e8 meritevole di ricordo perch\u00e9 l'Irgun lo us\u00f2 per irrompere all'interno della prigione della cittadella.\nSiti Bahai.\nNella citt\u00e0 e nei suoi dintorni si trovano diversi monumenti e siti santi per i Bah\u00e1'\u00ed, che risalgono alla prigionia subita da Bah\u00e1'u'll\u00e1h nella Cittadella durante il periodo ottomano. Bah\u00e1'u'll\u00e1h' trascorse gli ultimi anni della propria vita nella villa di Bahj\u00ed, appena fuori della citt\u00e0. Bah\u00e1'u'll\u00e1h mor\u00ec il 29 maggio 1892 e la sua tomba \u00e8 considerata dai Bahai il sito pi\u00f9 santo verso cui dovrebbero rivolgersi durante la recita di alcune preghiere.\nAltri siti bahai sono costituiti dalla casa dove Bah\u00e1'u'll\u00e1h e la sua famiglia risiedettero, dalla casa dove soggiorn\u00f2 'Abdu'l-Bah\u00e1 e dal Giardino di Ridv\u00e1n, dove Bah\u00e1'u'll\u00e1h amava trascorrere parte del suo tempo e che prende il nome dal giardino a Baghdad in cui, nel 1863, avrebbe rivelato di essere stato incaricato da Dio di assolvere la sua missione nel mondo.\nSociet\u00e0.\nLa citt\u00e0 conta 48.000 abitanti, dei quali il 32% costituito da arabi israeliani. Nel 2000, il 95% dei residenti nella citt\u00e0 vecchia erano arabi. Circa il 15% della comunit\u00e0 araba cittadina discende dalle famiglie residenti prima del 1948.\nSport.\nCalcio.\nLa squadra principale della citt\u00e0 \u00e8 l'Amutat Kaduregel Hapoel Akko.\nAmministrazione.\nGemellaggi.\nAcri \u00e8 gemellata con:"}
{"id": "394056", "revid": "287204", "url": "https://it.wikipedia.org/wiki?curid=394056", "title": "Andr\u00e8 Gide", "text": ""}
{"id": "394060", "revid": "344503", "url": "https://it.wikipedia.org/wiki?curid=394060", "title": "Diora Baird", "text": "Carriera.\nDiora Baird \u00e8 una modella che ha lavorato tra l'altro per Guess?. Ha posato anche per un servizio fotografico per il numero di agosto 2005 di \"Playboy\" nel quale cercava di far rivivere il fascino dell'attrice francese Catherine Deneuve e metteva in rilievo le sue forme generose.\nCome modella ha collaborato a lungo con la stilista italiana Bianca Maria Caselli per il marchio Aquajeans, fotografata Gaetano Mansi.\nCome attrice la sua carriera ha avuto un considerevole salto in avanti grazie ad un piccolissimo ruolo nel film \"2 single a nozze - Wedding Crashers\" nel 2005.\nVita privata.\nIl 7 dicembre 2012 \u00e8 diventata mamma di Otis William Togo avuto dal marito, l'attore Jonathan Togo, che ha sposato nel 2013, i due tuttavia divorziano nel 2016. Nel 2017 fa coming out dichiarando la propria omosessualit\u00e0. Attualmente \u00e8 impegnata con la comica Mav Viola."}
{"id": "394065", "revid": "399", "url": "https://it.wikipedia.org/wiki?curid=394065", "title": "Desertificazione", "text": "La desertificazione \u00e8 un processo climatico-ambientale, causato spesso dalle attivit\u00e0 umane, che coinvolge la superficie terrestre portando alla degradazione dei suoli, alla scomparsa della biosfera (flora e fauna) ed alla trasformazione dell'ambiente naturale in deserto.\nTale processo, solitamente irreversibile, interessa tutti i continenti con intensit\u00e0 ed effetti diversi, anche in localit\u00e0 balneari. Un processo di desertificazione naturale, strettamente connesso alle dinamiche climatiche, \u00e8 invece quello che ha dato vita nel corso delle ere geologiche alle attuali aree desertiche del pianeta. La desertificazione spesso ha origine dallo sfruttamento intensivo della popolazione che si stabilisce nel territorio per coltivarlo oppure dalle necessit\u00e0 industriali e di utilizzo per il pascolo. La UNCCD (1994) definisce la desertificazione come \u201c[\u2026] \"il degrado del territorio nelle zone aride, semi aride e sub umide secche attribuibile a varie cause fra le quali variazioni climatiche e le attivit\u00e0 umane\"\".\nLa desertificazione costituisce un serio pericolo per le regioni aride e secche del pianeta, che formano quasi il 40% delle terre emerse, comprendendo pi\u00f9 di 100 paesi con un miliardo di abitanti. Il continente pi\u00f9 colpito \u00e8 l'Africa dove oltre i due terzi delle terre coltivate sono a rischio, ma ci\u00f2 non toglie che esistano larghe aree degradate anche in Asia, Oceania e America meridionale, e in misura minore in Europa e America settentrionale. Risultano particolarmente a rischio i territori compresi tra i tropici e le basse latitudini medie.\nDescrizione.\nZone interessate dal fenomeno.\nNelle zone aride del pianeta oltre il 70% delle aree si trova a rischio (oltre un quarto della superficie terrestre). Siccit\u00e0 e desertificazione trovano la loro causa principalmente nei fattori climatici, ma nelle zone miti, come la fascia mediterranea, la desertificazione \u00e8 causata principalmente da un uso non sostenibile delle risorse naturali.\nNelle zone temperate, come la zona mediterranea, le zone desertiche si trovano accostate a quelle a rischio.\nLa degradazione suddetta \u00e8 spesso legata alle pratiche agricole ed un cattivo uso delle risorse idriche. L'abbandono dei campi in seguito alla crisi dell'agricoltura ha contribuito all'avanzare del problema.\nA differenza di quanto si pensi non solo l'agricoltura, spesso ingiustamente demonizzata, \u00e8 causa di questo degrado, questo \u00e8 effettivamente causato dall'insieme delle attivit\u00e0 produttive, che comprendono il terziario (il turismo), l'industria, le attivit\u00e0 estrattive, l'avanzare dell'urbanizzazione con la conseguente cementificazione.\nLa desertificazione in Italia.\nIl recente rapporto sulla situazione ambientale in Italia stilato dall'INEA sottolinea come pi\u00f9 del 50% del territorio \u00e8 stato considerato potenzialmente a rischio. Intere regioni come la Sicilia, Sardegna, Calabria, Basilicata, Puglia e Campania, e parte di altre regioni: Lazio, Toscana, Molise, Marche e Abruzzo.\nInoltre \u00e8 importante sottolineare che gi\u00e0 il 4,3% dell'intero territorio italiano (1,2 milioni di ettari) \u00e8 gi\u00e0 sterile mentre il 4,7% (1,4 milioni di ettari) ha gi\u00e0 subito fenomeni di desertificazione. Il principale motivo di questo avanzato deterioramento ambientale si pu\u00f2 addebitare anche a fattori ambientali, quali la diminuzione di apporti meteorici, che ha causato minor apporto idrico nella rete idrica superficiale, quali fiumi e laghi.\nAnalisi e studi.\nStoricamente non si era dato molto peso al problema della desertificazione. Recentemente il fenomeno \u00e8 diventato tristemente famoso a causa di alcune siccit\u00e0 che hanno colpito alcune zone sul confine meridionale del Sahara (siccit\u00e0 del Sahel) intorno agli anni settanta e il corno d\u2019Africa intorno agli anni novanta causando la morte di pi\u00f9 di 100.000 persone. \nLa comunit\u00e0 internazionale ha da tempo riconosciuto la desertificazione come uno dei maggiori problemi economici, sociali e ambientali in vari paesi del mondo. La desertificazione infatti riduce drammaticamente la fertilit\u00e0 dei suoli e, di conseguenza, la capacit\u00e0 di un ecosistema, seppure in origine desertico o semi-desertico, di produrre servizi. Infatti in alcuni paesi si pratica il rimboschimento di aree desertificate.\nSecondo la Convenzione sulla Diversit\u00e0 Biologica i \"servizi degli ecosistemi\" sono da considerarsi elementi essenziali per la vita di una comunit\u00e0 sia in paesi industrialmente avanzati sia, e forse in maniera anche maggiore, in paesi in via di sviluppo. \nI \"servizi degli ecosistemi\" sono generalmente descritti in:\nNel 1977 la Conferenza delle Nazioni Unite sulla Desertificazione (UNCOD, dall'inglese \"United Nations Conference on Desertification\") adott\u00f2 il \u00abPiano d'Azione per Combattere la Desertificazione\u00bb (PACD, dall'inglese \"Plan of Action to Combat Desertification\"). \nNonostante gli sforzi compiuti per la realizzazione di questo piano, uno studio dell'UNEP del 1991 concluse che, malgrado si possano registrare alcuni esempi localizzati di successo, il processo di degrado della terra in zone aride, semi-aride e subumide si era generalmente intensificato. Le attivit\u00e0 specifiche di questo piano prevedevano, fra le altre, la creazione di filari di alberi, spesso eucaliptus o altre specie aliene alla flora del paese, per frenare l'avanzata del deserto.\nIl concetto di desertificazione si \u00e8 quindi progressivamente evoluto nel corso degli anni nel tentativo di definire un processo che, seppur caratterizzato da cause locali, sta sempre pi\u00f9 assumendo la connotazione di un problema globale.\nAl \u00abSummit di Rio\u00bb si decise inoltre di istituire un \"Comitato di Negoziazione Intergovernativo\" per preparare, entro il giugno del 1994, una convenzione per combattere la desertificazione in quei paesi che soffrono di gravi siccit\u00e0, particolarmente in Africa. Il 17 giugno 1994, a Parigi, la UNCCD - \"United Nations Convention to Combat Desertification in Countries experiencing Serious Drought and/or Desertification, Particularly in Africa\" (Convenzione per Combattere la Desertificazione in quei Paesi che soffrono di Gravi Siccit\u00e0, particolarmente in Africa) fu adottata.\nLa Convenzione \u00e8 entrata in vigore nel dicembre del 1996, 90 giorni dopo la ratifica del cinquantesimo paese. Ad oggi, la Convenzione conta 191 Paesi e la prima Conferenza delle Parti si tenne nell'ottobre del 1997 a Roma.\nLa definizione attualmente accettata dalla comunit\u00e0 internazionale \u00e8 quella proposta dalla UNCCD che definisce la desertificazione come:\nIl termine \"desertificazione\" si configura quindi come un generico degrado delle terre in particolari ambiti climatici, e non necessariamente come l'espansione dei deserti (\"desertizzazione\").\nCause.\nLe cause che maggiormente contribuiscono al processo di desertificazione sono molte e complesse e comprendono in generale fattori antropici e fattori ambientali, spesso tra loro combinati.\nFattori antropici.\nTra i fattori antropici abbiamo la deforestazione: \nLa progressiva sparizione della striscia di cespugli e arbusti ai margini dei deserti a causa dei pascoli ha permesso la preoccupante l'espansione di questi ultimi. \nL'introduzione di nuove tecniche di irrigazione ha consentito la trasformazione di molte zone inadatte all'agricoltura in zone adatte alle coltivazioni; d'altro canto nelle regioni aride soggette a pratiche irrigue \u00e8 frequente un fenomeno di salinizzazione, questo fenomeno \u00e8 causato dall'evaporazione dell'umidit\u00e0 dei terreni che per risalita capillare porta in superficie Sali tossici per le colture quali i cloruri. Si contano circa 6 milioni di chilometri quadrati di terre colpite dalla salinizzazione.\nFattori ambientali.\nTra i fattori ambientali figurano quelli strettamente climatici legati cio\u00e8 ad anomalie climatiche o a veri e propri mutamenti climatici e quelli geologici tra i quali si ricordano: \nL'espansione delle zone desertiche terrestri, intensificatasi soprattutto negli ultimi anni trova uno delle sue maggiori cause, a scala planetaria, nei recenti mutamenti climatici che hanno investito il nostro pianeta, molte tra le emissioni gassose nell'atmosfera contribuiscono al riscaldamento globale attuando l'effetto serra. Anche piccole variazioni delle condizioni ambientali, possono a lungo termine mettere in crisi ecosistemi portando alla perdita di biodiversit\u00e0 e in casi peggiori all'inaridimento di vaste zone.\nRimedi.\nProgetti di lotta alla desertificazione.\nLa desertificazione colpisce soprattutto i continenti centro meridionali del globo. La gran parte delle popolazioni pi\u00f9 povere vive nelle suddette zone e la loro sopravvivenza \u00e8 direttamente dipendente dal sovra sfruttamento delle esigue risorse naturali di tali zone. \n\u00c8 interessante notare che anche la UNCCD ammette che anche alcuni parametri sociali e politici contribuiscono significativamente al processo di desertificazione delle terre, fra questi il livello di povert\u00e0 e l'instabilit\u00e0 politica. \nLa convenzione cerca quindi di promuovere azioni locali, possibilmente con idee nuove ed approcci innovativi, e che beneficino di partenariato internazionale. Questo perch\u00e9 i cambiamenti da effettuare sono sia a livello locale che internazionale.\nUn fulgido esempio \u00e8 dato dall'ambizioso progetto atto a tentare di fermare l'avanzata del deserto del Sahara in Africa, approvato a febbraio 2011, a Bonn.\nIl progetto coinvolge 11 Paesi sul confine meridionale del Sahara (Senegal, Mauritania, Mali, Burkina Faso, Niger, Nigeria, Mali, Sudan, Eritrea, Etiopia, Gibuti). La zona interessata \u00e8 la zona di transizione tra il Sahara e le savane. Il progetto prevede la realizzazione di una striscia arborea continua che attraverser\u00e0 tutto il continente lunga 7000\u00a0km e larga 15 che si spera contraster\u00e0 l'avanzata del deserto.\nEnti ed iniziative sociali.\nL'ONU si \u00e8 impegnata per fronteggiare i problemi legati alla desertificazione in tutto il pianeta. L'assemblea delle Nazioni Unite ha proclamato il 2011 \"Anno Internazionale delle Foreste\", e dal 1994 il 17 giugno \u00e8 stato dichiarato \"Giornata mondiale della lotta alla desertificazione\".\nDal 2000 191 stati membri delle nazioni unite hanno sottoscritto il \"Millennium Development Goals\" (\"Obiettivi di Sviluppo del Millennio\") o MDG, che consiste in una lista di propositi in cui gli stati sottoscriventi si impegnano a raggiungere entro il 2015, fra le quali appaiono nel settimo punto:\n\u201c7. Garantire la sostenibilit\u00e0 ambientale \nA livello mondiale richiamiamo la gi\u00e0 citata UNCCD, la \"Convenzione sulla Lotta alla Siccit\u00e0 e alla Desertificazione delle Nazioni Unite\", che rappresenta uno strumento giuridico per oltre 190 paesi impegnati nella lotta alla desertificazione.\nFra gli enti che si occupano del fenomeno a livello nazionale si possono segnalare l'INEA (\"Istituto nazionale di economia agraria\") che pubblica l'atlante nazionale riferito alle aree a rischio di desertificazione, il gruppo \u201clotta alla desertificazione\u201d dell'ENEA, il cui responsabile \u00e8 Massimo Iannetta, L'Istituto Sperimentale per lo Studio e la Conservazione del Suolo, che ha sostenuto la realizzazione del muovo atlante sul rischio di desertificazione in Italia. L'agenzia ambientale europea che si \u00e8 prodigata per la realizzazione di una mappa (scala 1:250000) con la situazione climatica del suolo e vegetativa europea. Sono stati inoltre intensificati gli sforzi a livello locale mediante la creazione di piani particolareggiati locali a pi\u00f9 livelli: i PAN (\"Piani di Azione Nazionali\") SRAP (sub regionali) e RAP (regionali)."}
{"id": "394119", "revid": "1987609", "url": "https://it.wikipedia.org/wiki?curid=394119", "title": "Senato bizantino", "text": "Il Senato bizantino, o senato dell'Impero romano d'Oriente (in greco , \"Synkl\u0113tos\", o , \"Gerousia\"), \u00e8 stato un organo istituzionale istituito nel IV secolo da Costantino, operativo a Costantinopoli dal 377 fino al 1453 (caduta dell'Impero Bizantino). Originariamente era formato da senatori romani che si trasferirono a vivere in Oriente, o da alti funzionari bizantini. Costantino offr\u00ec terra e grano gratis a tutti i senatori romani che erano disposti a trasferirsi in Oriente. Quando Costantino fond\u00f2 il Senato orientale a Bisanzio, inizialmente assomigliava ai consigli di citt\u00e0 importanti come Antiochia piuttosto che al Senato romano. Suo figlio Costanzo II lo sollev\u00f2 dalla posizione di municipale a quella di un corpo imperiale, ma il Senato di Costantinopoli aveva essenzialmente gli stessi poteri limitati del Senato a Roma. Costanzo II aument\u00f2 il numero dei senatori a 2.000 includendo i suoi amici, cortigiani e vari funzionari provinciali.\nLe origini e la divisione dell'Impero.\nNel 324 l'imperatore Costantino I scelse Costantinopoli come nuova capitale dell'impero, nel 326 diede inizio ai lavori per la costruzione della nuova capitale \"Nova Roma\" (Nuova Roma) sul sito dell'antica citt\u00e0 di Bisanzio, fornendola di un senato e di uffici pubblici simili a quelli di Roma. Quando mor\u00ec Teodosio I, nel 395, l'Impero romano fu diviso definitivamente in due parti: una Orientale e una Occidentale. Dopo la caduta, nel 476, dell'Impero romano d'Occidente e le invasioni in Italia degli Ostrogoti, il Senato romano inizialmente sopravvisse ma poi fin\u00ec gradualmente nel nulla. Nel 578 e 580 infatti, invi\u00f2 due ambasciatori alla corte imperiale di Tiberio II Costantino a Costantinopoli, ma l'ultima attestazione dell'attivit\u00e0 senatoriale \u00e8 la Colonna di Foca, eretta nel 608 all'interno del Foro romano, in onore dell'imperatore che aveva donato il Pantheon al papa Bonifacio IV. Il senato romano scomparve tra il VII secolo e il VIII secolo.\nEpoca bizantina.\nAl tempo della divisione dell'impero romano nel 395, le responsabilit\u00e0 dei Pretori si erano ridotte a un ruolo puramente municipale. Il loro unico compito era gestire la spesa di denaro per l'esposizione di giochi o opere pubbliche. Tuttavia, con il declino degli altri uffici romani tradizionali come quello della tribuna, la Pretura rimase un importante portale attraverso il quale gli aristocratici potevano accedere ai Senati occidentali o orientali. La Pretura era una posizione dispendiosa da tenere, poich\u00e9 si supponeva che i Pretori possedessero un tesoro dal quale potevano attingere fondi per i loro doveri municipali. Ci sono noti otto Pretori nell'impero romano d'Oriente che hanno condiviso l'onere finanziario tra di loro. Il senato romano tardo-orientale era molto diverso dal senato repubblicano poich\u00e9 gli uffici di edile e tribuno erano da tempo in disuso e verso la fine del IV secolo la questura era sul punto di scomparire, salvo come un magistrato provinciale. L'Imperatore o lo stesso Senato potevano emettere un decreto per concedere a un uomo non nato nell'ordine Senatoriale un seggio al Senato. L'esenzione dalla costosa posizione di pretore sarebbe spesso conferita anche a persone che erano diventate senatrici in questo modo.\nIl Senato in epoca bizantina non fu pi\u00f9 un'assemblea deliberante, ma essenzialmente consultiva. D'altronde gi\u00e0 il Senato di Roma era stato via via defraudato dei suoi poteri reali e delle sue funzioni dall'assolutismo degli imperatori. Nell'Impero bizantino tale perdita d'influenza del Senato continu\u00f2, anche se questo organo manterr\u00e0, fino all'XI secolo, alcune prerogative \"costituzionali\" e si assicurer\u00e0 un certo spazio durante i periodi difficili della vita politica dell'impero, come nei momenti in cui il trono era vacante o era aperta una lotta di successione.\nQuesto accadde ai tempi del conflitto fra Costantino III da una parte, e la matrigna Martina col fratellastro Eracleona dall'altra, che fin\u00ec con la deposizione per ordine del Senato, nel settembre 641, di questi ultimi. Essendo nel frattempo morto pure Costantino III (forse avvelenato), il Senato diede il trono all'undicenne Eraclio che assunse il nome di Costante II figlio di Costantino.\nRidotto a un ruolo meramente decorativo nell'epoca d'oro dell'Impero bizantino, ossia dall'inizio del IX secolo al 1025, periodo in cui il ruolo istituzionale dell'imperatore era incontrastato, il ruolo del Senato si accrebbe nuovamente dopo la morte dell'imperatore Basilio II per l'accresciuto ruolo dell'aristocrazia di Costantinopoli.\nNegli ultimi anni di vita dell'impero l'appartenenza al Senato conferiva dignit\u00e0 di \"protospatario\" e infine, dopo la quarta crociata, pare che il titolo di \"senatore\" sia definitivamente sparito.\nComposizione.\nIl Senato era composto per lo pi\u00f9 da uomini di stato e funzionari, che andavano dai pi\u00f9 importanti uomini di stato dell'Impero, come il \"Magister officiorum\" e il \"Magister militum\", ai governatori provinciali e ai funzionari pubblici in pensione. Le famiglie senatorie di Costantinopoli erano meno abbienti e meno distinte di quelle occidentali (dove anche le dimensioni del Senato erano aumentate a 2.000 nel IV secolo). Alcuni aristocratici tentarono di diventare senatori per sfuggire alle difficili condizioni imposte loro dagli ultimi imperatori romani come Diocleziano (284-305). I \"curiales\" (borghesia romana) erano spesso costretti a diventare dei decurioni dove venivano accusati di partecipare al governo locale a proprie spese, oltre a dover riscuotere le tasse e pagare eventuali deficit dalle loro tasche. Come \u00e8 stato riconosciuto a molti di coloro che cercavano seggi nel Senato lo facevano principalmente per sfuggire ai duri doveri del decurione. Teodosio I decret\u00f2 che essi dovevano completare il loro servizio pubblico anche se diventavano senatori. Il Senato era guidato dal Prefetto della Citt\u00e0 di Costantinopoli, che conduceva tutte le sue comunicazioni con l'Imperatore. Era composto da tre ordini:\nLa maggior parte dei membri attivi del Senato erano gli illustri, i cui importanti uffici erano di solito basati a Costantinopoli e quindi erano spesso in grado di frequentare il Senato. Entro la fine del V secolo le due classi inferiori furono completamente escluse dalla seduta al Senato. Durante il regno di Giustiniano I i numeri dei clarissimi aumentarono notevolmente, facendo s\u00ec che molti funzionari venissero promossi al rango di spectabiles e questo a sua volta caus\u00f2 un aumento del numero di illustres, che in precedenza era stata la classe d'\u00e9lite del Senato. Di conseguenza, un nuovo ordine, i gloriosi, \u00e8 stato creato per ospitare i senatori di pi\u00f9 alto rango. \u00c8 importante notare che essere un senatore era generalmente una carriera secondaria per la maggior parte dei membri del Senato, che di solito possedevano posizioni importanti all'interno del meccanismo amministrativo dell'Impero.\nPoteri e funzioni.\nMentre i poteri del Senato erano limitati, poteva approvare risoluzioni (senatus consulta) che l'Imperatore poteva adottare e pubblicare sotto forma di editti. Poteva suggerire la legislazione imperiale, e agire di volta in volta come un organo consultivo. Alcune leggi imperiali presero la forma di \"Orazioni al Senato\" e furono lette ad alta voce davanti al corpo. L'imperatore romano d'Occidente, Valentiniano III, nel 446, formul\u00f2 una procedura legislativa che concedeva al Senato il diritto di cooperazione, in cui ogni nuova legge doveva essere discussa in una riunione tra il Senato e il Consiglio prima di essere confermata dall'Imperatore. Questa procedura \u00e8 stata inclusa nel codice di Giustiniano, sebbene non sia chiaro se sia stata adottata completamente in Oriente. Inoltre, l'Imperatore avrebbe usato il Senato come tribunale giudiziario, e a volte ci si riferiva a processi per alto tradimento. Anche i crimini ordinari sarebbero spesso giudicati da un tribunale composto dal prefetto della citt\u00e0 e da cinque senatori scelti a sorte. Il Senato mantenne anche un significato costituzionale in quanto ufficialmente gli imperatori dovevano essere scelti dai militari e dal Senato, sebbene la successione fosse quasi sempre ereditaria.\nRapporti con l'imperatore.\nCi furono incidenti quando il Senato affront\u00f2 l'Imperatore e tent\u00f2 di affermare l'autorit\u00e0 sulla base della sua importanza costituzionale per quanto riguarda la successione di un Imperatore. Nel 532 alcuni senatori diedero il loro sostegno ai rivoltosi di Nika contro Giustiniano I, a cui non piaceva n\u00e9 si fidava del ricco Senato. Dopo il 541, il Senato perse molti dei suoi membri a causa di un'epidemia di peste e durante il conseguente tumulto economico, Giustiniano confisc\u00f2 la ricchezza di molti dei restanti senatori. Nel 608 durante il regno di Foca, Eraclio il Vecchio e suo figlio Eraclio furono dichiarati consoli con l'appoggio dei membri del Senato a Cartagine. Eraclio in seguito fu eletto imperatore. Il precedente imperatore Foca fu deposto dal Senato e arrestato in una chiesa da due senatori. Quando l'imperatore Eraclio mor\u00ec nel 641, lasci\u00f2 l'Impero per essere governato da due dei suoi figli: Costantino III dal suo primo matrimonio con Eudokia e Heraklonas dal suo secondo matrimonio con Martina. L'imperatrice chiedeva il potere imperiale per se stessa (anche se molto probabilmente con il favore previsto per suo figlio), e lo dichiar\u00f2 in una grande cerimonia tenuta nell'Ippodromo di Costantinopoli a cui parteciparono il Senato, alti funzionari e popolani di Costantinopoli. Il parere del Senato e del popolo fu fortemente contrario, preferendo entrambi che a regnare fossero i figli di Eraclio, e l'imperatrice Martina fu costretta a tornare nel Gran Palazzo di Costantinopoli in segno di sconfitta. Tuttavia, Costantino mor\u00ec solo quattro mesi dopo, lasciando il suo fratellastro Heraklonas come unico sovrano, e molte voci malignavano che la matrigna Martina che lo avesse assassinato. Poco dopo, inizi\u00f2 una rivolta guidata dal generale dell'esercito di nome Valentinus, e Heraklonas fu costretto ad accettare il suo giovane nipote Costante II, figlio del compianto Costantino, come condirettore. Nel tentativo di abbassare le possibilit\u00e0 di dominare Constans, Heraklonas chiam\u00f2 anche suo fratello minore David (Tiberius) come co-regnante. Ci\u00f2, tuttavia, non allent\u00f2 il malcontento tra il Senato e il popolo, e presto il Senato depose Heraklonas. Il suo naso fu tagliato, la lingua di Martina fu tagliata e furono esiliati a Rodi. Costante II divenne l'unico imperatore, sotto la reggenza del Senato.\nDeclino e scioglimento del senato bizantino.\nIl potere del Senato fu gradualmente ridotto nel corso della storia, sebbene esistesse ancora nel XIII secolo. Dal settimo secolo in poi, si potrebbe dire che era meno un'istituzione che una classe di dignitari, poich\u00e9 molti dei suoi poteri rimanenti come corpo furono rimossi dalle riforme legali dagli imperatori Basilio I e Leone VI. Lo stesso Senato conserv\u00f2 un notevole prestigio, specialmente nell'XI secolo, quando il \"partito di corte\" sal\u00ec al potere dopo la morte di Basilio II. Con il trionfo finale della fazione militare sull'adesione di Alessio I Comneno il Senato inizi\u00f2 a svanire nell'irrilevanza e il titolo di Senatore poteva essere acquistato all'Imperatore. Nel 1197 il Senato fu riunito insieme al clero e ai membri della corporazione della capitale per approvare una tassa speciale, l'Alamanikon. I senatori rifiutarono di essere valutati per la tassa, in quanto era contraria alle consuetudini, e l'imperatore fu costretto a tassare le province e ad esentare la capitale. L'ultimo atto conosciuto del Senato fu quello di eleggere Nicola Canabo come imperatore in opposizione contro Isacco II e Alessio IV durante la Quarta Crociata. Sotto la dinastia dei Paleologi il titolo di senatore sopravvisse per un certo periodo, ma nelle crisi della met\u00e0 del XIV secolo e l'invasione e conquista da parte degli ottomani scomparve definitivamente nel 1453.\nSedi.\nC'erano due sedi del Senato a Costantinopoli: una, costruita da Costantino e restaurata da Giustiniano, era situata sul lato est dell'Augustaion, vicino al Palazzo Imperiale, in quella che sar\u00e0 definita come Magnaura, ma dal VI secolo le udienze si svolsero al Palazzetto di Costantino, sul lato nord del Foro di Costantino."}
{"id": "394148", "revid": "767487", "url": "https://it.wikipedia.org/wiki?curid=394148", "title": "Lady Snowblood (film)", "text": " \u00e8 un film del 1973, diretto da Toshiya Fujita, basato sull'omonimo manga scritto da Kazuo Koike e disegnato da Kazuo Kamimura tra il 1972 e il 1973. Appartiene al filone dei revenge movies. Ha generato un sequel, \"\", diretto sempre da Fujita nel 1974.\nIl film \u00e8 conosciuto anche con diversi titoli, tra cui \"Blood Snow\", \"Lady Snowblood: Blizzard from the Netherworld \" e \"Snow of Blood\".\nTrama.\nGiappone, settimo anno dell'Era Meiji (1874): in una prigione di Tokyo una donna partorisce una bambina e muore dopo il parto. Prima di morire, la donna definisce la piccola, chiamata Yuki, una \"bambina degli inferi\" e sostiene che \u00e8 nata per la vendetta.\nCapitolo primo: La vendetta lega amore e odio.\nVenti anni dopo Yuki uccide Genz\u014d Shibayama, il capo di una banda, quindi si reca da Matsuemon, colui che le aveva commissionato il delitto, e gli chiede di trovare due uomini e una donna. Gli uomini sono Banzo Takemura e Gishiro Tsukamoto, la donna Okono Kitahama.\nUn flashback mostra come nel sesto anno dell'Era Meiji un uomo sia stato barbaramente ucciso da tre uomini e una donna, insieme al figlio, mentre la moglie venne violentata per tre giorni. La donna era la madre di Yuki. Dopo essere stata portata a Tokyo da uno degli uomini, Tokuichi Shokei, la donna lo uccise e fu condannata all'ergastolo. In carcere si fece ingravidare appositamente per partorire una bambina forte che portasse a termine la sua vendetta, quindi mor\u00ec dopo il parto. Yuki fu affidata a una prigioniera e sin da piccola fu sottoposta a un duro allenamento da parte del monaco Dokai.\nCapitolo secondo: Bambole piangenti di bamb\u00f9 degli inferi.\nIl giorno del suo ventesimo compleanno, Yuki trova Banzo Takemura, che adesso \u00e8 un uomo malato e abita con la figlia Kobue, che si prostituisce per ottenere i soldi necessari a comprare le medicine. Yuki incontra su una spiaggia Kobe, quindi si infiltra in una bisca e intercetta l'uomo, che sta per essere ucciso perch\u00e9 ha barato. Yuki ottiene che gli sia risparmiata la vita, quindi lo uccide in riva al mare utilizzando la sua katana.\nCapitolo terzo: Ombrello di sangue, cuore di fiori.\nYuki scopre che Gishiro Tsukamoto \u00e8 morto, e sfregia la sua tomba. Viene quindi seguita da un uomo, che si presenta come un giornalista curioso. Yuki viene a sapere da Dokai che l'uomo \u00e8 in realt\u00e0 uno scrittore, Ry\u016brei Ashio, che sta scrivendo un romanzo basato sulla vita della ragazza. Dokai sostiene che questa sia un'esca per stanare Okono Kitahama.\nIntanto Kobue Takemura si reca da Ry\u016brei e scopre il libro. Nella casa dello scrittore irrompono alcuni poliziotti. Kobue fugge, mentre Ry\u016brei viene catturato e torturato. Improvvisamente si materializza Okono, che tortura Ry\u016brei. Sul luogo arriva Yuki, che combatte contro un gruppo di uomini, uccidendoli, mentre Okono riesce a fuggire. Yuki la trova armata di una pistola e riesce ad aggredirla, ma la donna fugge nuovamente e viene trovata impiccata da Yuki. La ragazza taglia in due il corpo di Okono, quindi si allontana con Ry\u016brei, che \u00e8 stato ferito alla spalla.\nMentre sta per iniziare il quarto capitolo del suo romanzo, Ry\u016brei riceve la visita di Gishiro Tsukamoto, che aveva finto la sua morte. Ry\u016brei d\u00e0 la notizia a Yuki e confessa alla ragazza di essere il figlio di Gishiro.\nCapitolo quarto: La casa delle gioie, l'ultimo inferno.\nYuki si reca a una festa in maschera insieme a Ry\u016brei e trova Gishiro. La ragazza lo uccide ma scopre che in realt\u00e0 era un altro uomo travestito da Gishiro. Ry\u016brei infrange uno specchio, dietro al quale si nasconde il vero Gishiro, che fugge. Ry\u016brei lo trova e gli punta contro una katana. Gishiro \u00e8 per\u00f2 armato di una pistola e la punta contro il figlio. Yuki \u00e8 costretta a far penetrare la katana nelle spalle di Ry\u016brei, ferendo cos\u00ec Gishiro, che viene ucciso successivamente con un colpo alla giugulare.\nFerita, Yuki esce dalla villa e viene pugnalata da Kobe, che fugge. Yuki crolla sulla neve e urla, quindi riapre gli occhi.\nHome video.\nIl film \u00e8 rimasto inedito in Italia fino al 2007, quando usc\u00ec un cofanetto contenente \"Lady Snowblood\" e il sequel \"Lady Snowblood 2: Love Song of Vengeance\", in lingua originale con sottotitoli in italiano, pubblicato dalla Lucky Red."}
{"id": "394263", "revid": "838137", "url": "https://it.wikipedia.org/wiki?curid=394263", "title": "Vall\u00e9e d'Aoste (coalizione)", "text": "Vall\u00e9e d'Aoste \u00e8 stata una coalizione politica valdostana centrista, a tutela delle minoranze linguistiche della Valle, nata nel 1979 come lista elettorale con il nome Vall\u00e9e d'Aoste - Autonomie Progr\u00e8s F\u00e9d\u00e9ralisme ed esistita \"de facto\" fino al 2016.\nLa coalizione ha sempre avuto come perno l'Union Vald\u00f4taine. Oltre a essa, hanno fatto parte della coalizione \"Vall\u00e9e d'Aoste\" anche la Stella Alpina e la F\u00e9d\u00e9ration Autonomiste e, ancora prima, l'Union Vald\u00f4taine Progressiste (UVP), i Democratici Popolari (DP), gli Autonomisti Democratici Progressisti (ADP), l'Alleanza Popolare Autonomista (APA) e Pour la Vall\u00e9e d'Aoste (PVA).\nDal 1983 fino al 2006 il contrassegno elettorale della lista comprendeva soltanto il simbolo dell'Union Vald\u00f4taine, dal 2008 invece sono stati aggiunti anche i simboli di Stella Alpina e F\u00e9d\u00e9ration Autonomiste.\nAlle elezioni politiche del 2018 \u00e8 stata presentata una lista denominata Vall\u00e9e d'Aoste - Tradition et Progr\u00e8s (formata da Union Vald\u00f4taine, Partito Democratico, Union Vald\u00f4taine Progressiste e Edelweiss Popolare Autonomista Valdostano) che ha eletto un proprio rappresentante al Senato.\nStoria.\nLa coalizione alle Elezioni politiche italiane del 2006.\nLa lista si \u00e8 presentata come intesa tra l'Union Vald\u00f4taine e i movimenti Stella Alpina e F\u00e9d\u00e9ration Autonomiste, nei collegi uninominali della Valle d'Aosta alla Camera e al Senato. Ha ottenuto 24\u00a0000 voti (30,7%) per Marco Vi\u00e9rin di SA alla Camera e 23.500 voti (32%) per Augusto Rollandin dell'UV al Senato, senza eleggere tuttavia alcun parlamentare.\nElezioni politiche italiane del 2008.\nLa lista ha preso la denominazione \"Vall\u00e9e d'Aoste\", \u00e8 stata appoggiata da Union Vald\u00f4taine, F\u00e9d\u00e9ration Autonomiste e Stella Alpina, candidando due esponenti dell'UV, Antonio Fosson al Senato, assessore regionale alla Sanit\u00e0 nella legislatura 2003-2008, e Ego Perron alla Camera, attuale presidente del Consiglio della Valle. Fosson \u00e8 stato eletto al Senato, mentre Perron ha perso contro il parlamentare uscente Roberto Nicco.\nElezioni regionali in Valle d'Aosta del 2008: sopra il 60%.\nAlle elezioni del 25 maggio le forze autonomiste di Union Vald\u00f4taine, Stella Alpina e F\u00e9d\u00e9ration Autonomiste si presentano unite a sostegno di Augusto Rollandin contro PD e centrosinistra da una parte e PdL dall'altra. Alla fine, con il 61,95% dei suffragi, la loro vittoria schiacciante conferma l'Union Vald\u00f4taine alla guida della Regione.\nApparentamento con il PDL per le Elezioni europee del 2009.\nLa lista \u00e8 stata presentata in apparentamento con Il Popolo della Libert\u00e0, ottenendo 32.926 voti (lo 0,10% su base nazionale e lo 0,37% nella circoscrizione nordoccidentale: di questi, 20.686 sono stati raccolti in Valle d'Aosta, pari al 37,1%) e non riuscendo ad eleggere nessun parlamentare europeo.\nElezioni politiche italiane del 2013: un seggio in entrambi i rami del Parlamento.\nNel febbraio 2013, l'Union Vald\u00f4taine, Stella Alpina e la F\u00e9d\u00e9ration Autonomiste si presentano con la sola dicitura \"Vall\u00e9e d'Aoste\" (senza \"Autonomie progr\u00e8s f\u00e9d\u00e9ralisme\"). La lista riesce ad eleggere Albert Lani\u00e8ce al Senato della Repubblica e Rudi Marguerettaz alla Camera dei deputati. Il primo aderisce al gruppo parlamentare denominato \u00abPer le Autonomie - Partito Socialista Italiano\u00bb mentre il secondo entra nel gruppo parlamentare \u00abLega Nord e Autonomie\u00bb..\nLa vittoria di misura alle Elezioni regionali in Valle d'Aosta del 2013.\nAlle elezioni del 26 maggio Union Vald\u00f4taine, Stella Alpina e F\u00e9d\u00e9ration Autonomiste si presentano nuovamente insieme a sostegno del candidato Augusto Rollandin e, pur subendo un calo di consensi, ottengono 34.517 suffragi, pari al 47,90% e risultano la coalizione pi\u00f9 votata, confermandosi al governo della regione con 18 consiglieri su 35.\nLa coalizione di fatto finisce nel giugno 2016, quando in consiglio regionale si registra un cambio di maggioranza, con l'ingresso in giunta dell'Union Vald\u00f4taine Progressiste.\nAlle successive elezioni politiche del 2018 si \u00e8 presentata una differente lista, anch'essa denominata \"Vall\u00e9e d'Aoste\", ma esplicitamente di centrosinistra, che comprendeva Partito Democratico, Union Vald\u00f4taine, Union Vald\u00f4taine Progressiste e Edelweiss Popolare Autonomista Valdostano. Contemporaneamente la Stella Alpina ha contribuito invece a formare un'altra lista, denominata \"Per Tutti - Pour Tous - Pe Tcheut\"."}
{"id": "394267", "revid": "118765453", "url": "https://it.wikipedia.org/wiki?curid=394267", "title": "Natale di Roma", "text": "Il Natale di Roma, anticamente detto Dies Romana e conosciuto anche con il nome di Romaia, \u00e8 una festivit\u00e0 legata alla fondazione della citt\u00e0 di Roma, festeggiata il 21 aprile. Secondo la leggenda, narrata anche da Varrone, Romolo avrebbe infatti fondato la citt\u00e0 di Roma il 21 aprile del 753 a.C. La fissazione al 21 aprile, riportata da Varrone, si deve ai calcoli astrologici del suo amico Lucio Taruzio.\nDa questa data in poi derivava la cronologia romana, definita infatti con la locuzione latina \"Ab Urbe condita\", ovvero \"dalla fondazione della Citt\u00e0\", che contava gli anni a partire da tale presunta fondazione.\nCelebrazioni della festa nell'et\u00e0 di Roma.\nLa celebrazione dell'anniversario dell'Urbe come elemento della propaganda imperiale fin\u00ec per attribuire alla questione dell'anno della fondazione un'importanza fondamentale.\nA partire dall'imperatore Claudio il metodo di calcolo dell'et\u00e0 della Citt\u00e0, proposto da Marco Terenzio Varrone, prevalse su tutti gli altri. Claudio fu il primo a far celebrare l'anniversario di Roma nel 47, ottocento anni dopo la presunta data della fondazione. Nel 147-148 Antonino Pio diede corso a una simile celebrazione e nel 248 Filippo l'Arabo celebr\u00f2 il primo millennio di Roma, assieme ai \"Ludi Saeculares\" (celebrati ogni cento anni), in quanto Roma compiva dieci secoli. Sono pervenute monete che celebrano l'evento. Su una moneta del pretendente al trono Pacaziano, appare esplicitamente \"1001\", da dove si evince come i cittadini dell'Impero romano avevano compreso di essere all'inizio di una nuova era, di un \"Saeculum Novum\". Quando l'Impero romano divenne cristiano, nei secoli successivi, questa immagine millenaria venne utilizzata in un senso pi\u00f9 metafisico. \nDurante l\u2019et\u00e0 imperiale la festa di San Cesareo diacono e martire (il cui nome \"Kaisarios\" deve averlo predestinato a diventare patrono dei Cesari), venne stabilita per il giorno 21 aprile, data della fondazione di Roma: questa data acquis\u00ec un valore pregno di significato, soprattutto per la funzione di propaganda imperiale a cui adempiva; un pretesto per celebrare la figura dell'imperatore ed il suo santo tutelare. \nLa festivit\u00e0 dopo la fine dell'Impero romano d'Occidente.\nCon la diffusione prima, l'adozione poi, del cristianesimo come religione di stato, cui si aggiunse la caduta dell'Impero romano d'Occidente e le successive calate, migrazioni e conquiste di popolazioni Barbariche, Roma, come tutto quello che fu il suo impero, vide sparire moltissimi dei suoi usi, costumi e delle sue tradizioni fra cui molte delle sue festivit\u00e0.\nIl Risorgimento.\nAlcune di queste furono recuperate dagli umanisti, ma fu con l'avvento dell'epopea risorgimentale che la celebrazione del Natale di Roma fu ripristinato come \"tradizione\". I pi\u00f9 rivoluzionari tra i mazziniani, i garibaldini ed alcuni liberali, festeggiarono l'evento, ad esempio, nella primavera del 1849, quando Roma, da poco Repubblica libera che aveva rovesciato il potere temporale del Papa, lottava per la sopravvivenza. Si racconta di un pasto ai Fori con brindisi per la presunta fondazione dell'Urbe da parte di Romolo e la rifondazione (liberazione) da parte dei rivoluzionari stessi. Sturbinetti tenne uno dei discorsi pi\u00f9 accorati.\nIl fascismo.\nIl 3 aprile 1921, durante un discorso pronunciato a Bologna, l'allora capo del movimento fascista Benito Mussolini proclam\u00f2 l'anniversario della fondazione di Roma quale festa ufficiale del fascismo. La decisione venne commentata da Antonio Gramsci come il tentativo del fascismo di naturalizzare il proprio ruolo nella storia italiana, attraverso la rivendicazione delle origini romane.\nNel documento che sanc\u00ec la fusione nazionalfascista tra l'Associazione Nazionalista Italiana e il Partito Nazionale Fascista, siglato il 16 marzo 1923, i rappresentanti delle due forze politiche stabilirono di celebrare l'accordo unitario con l'apposizione di un manifesto contenente l'appello all'unit\u00e0 nazionale, da affiggere in tutte le citt\u00e0 italiane nella serata del 20 aprile, vigilia del Natale di Roma, giorno \"significante l'avvenuta rinascita della romana grandezza\".\nLo stesso 19 aprile venne approvato dal Consiglio dei ministri uno schema di decreto-legge proposto dal presidente Benito Mussolini che aboliva la festivit\u00e0 del 1\u00ba maggio e fissava la celebrazione del Lavoro al 21 aprile, Natale di Roma. Fu la prima celebrazione istituita dal governo Mussolini che, a partire dal 21 aprile 1924, divenne festivit\u00e0 nazionale, denominata \"Natale di Roma - Festa del lavoro\". Tale decreto fu cassato nel 1945, ripristinando la Festa del lavoro al 1\u00ba maggio e limitando la festivit\u00e0 del Natale di Roma al solo ambito cittadino della Capitale."}
{"id": "394273", "revid": "120938806", "url": "https://it.wikipedia.org/wiki?curid=394273", "title": "Giro d'Italia 1909", "text": "Il Giro d'Italia 1909, prima edizione della \"Corsa Rosa\", si svolse in otto tappe dal 13 al 30 maggio 1909, per un percorso totale di . Fu vinto dall'italiano Luigi Ganna con 25 punti. Vi parteciparono 127 corridori, divisi in sette squadre: le italiane Bianchi, Stucchi, Atala, Rudge, e Legnano e le francesi Peugeot e Alcyon). Solo in 49 riuscirono a concludere la corsa.\nIl primo Giro part\u00ec alle 2:53 del mattino dal Rond\u00f2 di Loreto a Milano. Ganna fu protagonista sin dalla prima tappa, quando entr\u00f2 per primo nell'Ippodromo Zappoli di Bologna, cadde, ma riusc\u00ec a recuperare e termin\u00f2 quarto. Nella seconda tappa con arrivo in salita a Chieti sbagli\u00f2 l'ultima curva e fu battuto da Giovanni Cuniolo. Nonostante i due piazzamenti, si port\u00f2 in testa alla classifica generale. Nella tappa appenninica da Chieti a Napoli, for\u00f2 quattro volte, terminando 11\u00b0 e perdendo 51 minuti da Giovanni Rossignoli vincitore di tappa, e Galetti si port\u00f2 al comando della generale. Recuper\u00f2 poi la testa della classifica vincendo la quarta tappa a Roma, in cui solo il dilettante Oriani resistette fin sul traguardo e venne battuto. Si ripet\u00e9 a Firenze in volata ed a Torino giungendo solo sul traguardo. Nell'ultima frazione, con l'arrivo a Milano, erano in tre a giocarsi la vittoria finale: Ganna con 22 punti, Galetti con 25 e Rossignoli con 33. All'altezza di Borgomanero, a dal traguardo del capoluogo lombardo, Ganna for\u00f2 e Galetti, Rossignoli, Oriani, Canepari, Beni e Luigi Azzolini lo attaccarono guadagnando 4 minuti. Un passaggio a livello chiuso a Rho, a 5 km dal traguardo, permise al varesotto di recuperare e la tappa si decise con una volata vinta dal romano Dario Beni, su Galetti e lo stesso Ganna.\nLa classifica generale, a punti in quell'epoca, vide trionfare Luigi Ganna con 25 punti, mentre ultimo si classific\u00f2 Giuseppe Perna con 291 punti. Se fosse stata a tempi, come oggi, il giro sarebbe stato vinto da Giovanni Rossignoli con 23'34\" su Galetti, mentre Ganna sarebbe arrivato terzo a 36'54\". Il montepremi per questo primo giro fu di lire, di cui andarono al vincitore Luigi Ganna.\nTutti i corridori furono fotografati alla partenza in modo che non vi fossero dubbi sulla loro identit\u00e0 all'arrivo e le notizie relative alla corsa erano diffuse tramite dispacci telegrafici che l'organizzazione esponeva in Piazza Castello a Milano, per informare gli interessati; i pi\u00f9 fortunati poterono informarsi direttamente con il telefono.\nIl concorrente Camillo Carcano venne squalificato perch\u00e9 durante la 5\u00aa tappa Roma-Firenze, prefer\u00ec salire con la bicicletta sul treno a Civita Castellana per discendere, dopo, a Pontassieve e riunirsi al gruppo dei corridori.\nIl vincitore Luigi Ganna, intervistato all'arrivo finale a Milano, pare che avesse laconicamente dichiarato: \"...Me br\u00fcsa tant el c\u00fc!...\"."}
{"id": "394282", "revid": "14214", "url": "https://it.wikipedia.org/wiki?curid=394282", "title": "Il pensiero di Hegel", "text": ""}
{"id": "394292", "revid": "169219", "url": "https://it.wikipedia.org/wiki?curid=394292", "title": "Giro d'Italia 1924", "text": "Il Giro d'Italia 1924, dodicesima edizione della \"Corsa Rosa\", si svolse in dodici tappe dal 10 maggio al 1\u00ba giugno 1924, per un percorso totale di 3613\u00a0km. Fu vinto dall'italiano Giuseppe Enrici. Su 90 partenti, arrivarono al traguardo finale 30 corridori.\nQuesta edizione non vide la partecipazione delle squadre, che disertarono la corsa a causa di un contenzioso sugli stipendi con gli organizzatori, e quindi dei grandi campioni. La Gazzetta dello Sport apr\u00ec allora le porte ai corridori isolati (\"individuali\"), che in quanto privi di appoggio dovettero essere mantenuti dalla stessa organizzazione: da Milano partirono 600 polli, 750\u00a0kg di carne, 720 uova, 300\u00a0kg di biscotti, 120\u00a0kg di cioccolata, quintali di frutta e marmellata e acqua.\nIl Giro fu vinto da Giuseppe Enrici, che nonostante una infezione al piede che gli impediva di camminare riusc\u00ec a staccare di quasi un'ora Federico Gay.\nAlla corsa partecip\u00f2 anche l'unica donna che nella storia del Giro abbia gareggiato contro i maschi, Alfonsina Strada, che prese il via con il numero 72. Solo in due tappe arriv\u00f2 ultima; nella quart'ultima fin\u00ec fuori tempo massimo ma fu autorizzata a proseguire senza numero e tra gli applausi raggiunse comunque Milano."}
{"id": "394294", "revid": "124657124", "url": "https://it.wikipedia.org/wiki?curid=394294", "title": "Sendero Luminoso", "text": "Sendero Luminoso (SL; nome ufficiale completo Partito Comunista del Per\u00f9 sul sentiero luminoso di Mari\u00e1tegui, PCP-SL) \u00e8 un'organizzazione guerrigliera e terrorista peruviana d'ispirazione maoista (con connessioni ideologiche rimandabili ai guerriglieri dell'armata rossa cinese creata da Mao Tse Tung nel 1934) fondata fra il 1969 e il 1970 da Abimael Guzm\u00e1n a seguito di una scissione dal Partido Comunista del Per\u00fa - Bandera Roja (PCP-BR).\nSi propone di sovvertire il sistema politico peruviano e di instaurare il socialismo attraverso la lotta armata.\nStoria.\nFu formato da un gruppo di professori e studenti dell'Universit\u00e0 di Huamanga, nell'Ayacucho, una delle regioni andine pi\u00f9 depresse e dimenticate. Solo uno dei principali leader di Sentiero Luminoso, il fisico Julio C\u00e9sar Mezzich, aveva una qualche esperienza di combattimento nell'invasione della Andahuaylas. Tra le prime reclute di Sentiero Luminoso vi furono diversi insegnanti e studenti provenienti dalle aree rurali della regione. Malgrado la provenienza geografica e l'estrazione sociale dei suoi membri, l'ideologia di Sentiero Luminoso \u00e8 scarsamente caratterizzata da problematiche tipicamente andine e, a parte il nome, condivideva poco o nulla dell'approccio di Jos\u00e9 Carlos Mari\u00e1tegui. L'ideologia del partito traeva la sua origine nell'interpretazione del pensiero di Mao Tse-tung.\nL'abbandono da parte dello Stato di alcune zone rurali favorisce l'insediamento del partito. Nel giugno 1979, le manifestazioni per l'istruzione gratuita sono state duramente represse dall'esercito: secondo i dati ufficiali, 18 persone sono state uccise, ma le stime non governative suggeriscono diverse decine di morti. Questo evento ha portato ad una radicalizzazione delle proteste politiche nelle campagne e alla fine ha portato allo scoppio della lotta armata. Dopo l'inizio di questa lotta armata, le nuove reclute di Sendero Luminoso sono generalmente contadini con poca politicizzazione piuttosto che attivisti che sono realmente politicizzati.\nDopo una fase iniziale fatta soltanto di azioni simboliche e attacchi alla propriet\u00e0, come impiccare cani e incendiare antenne elettriche, nel maggio 1981 Sentiero Luminoso lanci\u00f2 la sua prima azione militare a Chuschi, nella Regione di Ayacucho, rapidamente seguita da molte altre sempre nella stessa regione. In questa fase ottenne un certo supporto dalle comunit\u00e0 quechua. Uccise senza piet\u00e0, ma fino ad allora le vittime erano principalmente persone impopolari come proprietari terrieri, poliziotti e altri sfruttatori locali. Riuscirono facilmente a reclutare tra i giovani delle comunit\u00e0 rurali, specialmente studenti. Ma gi\u00e0 a partire dal 1982 le comunit\u00e0 locali iniziarono a prendere le distanze dall'autoritarismo di Sentiero Luminoso. Nel dicembre 1982 gli attacchi di Sendero Luminoso causarono una forte reazione di repressione da parte dell'esercito e della polizia; inizi\u00f2 uno dei periodi pi\u00f9 sanguinosi della storia del Per\u00f9.\nI civili si trovarono sempre pi\u00f9 coinvolti dagli scontri armati tra Sentiero Luminoso e lo Stato peruviano. Se non soddisfacevano le richieste dell'esercito erano trattati come terroristi e spesso spazzati via in terribili massacri. Se non aiutavano, o semplicemente non si sottomettevano a Sentiero Luminoso, venivano accusati di essere \"soplones\" e correvano il rischio di rappresaglie dall'altro lato. Questa situazione fu particolarmente brutale fino al 1985: in soli due anni furono uccise 5567 persone, 96% delle quali civili. A partire dal 1985 l'esercito svilupp\u00f2 uno stile di repressione pi\u00f9 selettivo, evitando le carneficine precedenti. Sentiero Luminoso, dal canto suo, si espanse anche nella capitale, Lima, nel dipartimento di Junin e Puno.\nNel 1986, i prigionieri di Sendero rinchiusi nelle carceri organizzarono una serie di scioperi che sfoceranno in una sanguinaria repressione da parte dell'esercito, che si conclude con l'uccisione in tre istituti di pena di 264 senderisti. L'eccidio, avvenuto proprio nel mezzo di un tentativo gi\u00e0 debole da parte del governo di Alan Garc\u00eda di instaurare una trattativa con il gruppo maoista, porta Sendero Luminoso a lasciare i negoziati e radicalizzare la lotta, che da l\u00ec in poi diventer\u00e0 ancora pi\u00f9 cruenta.\nNel 1989 la guerriglia si estese ad interessare gran parte del territorio peruviano.Sebbene trovasse ispirazione nella dottrina maoista che insegnava come la lotta armata si sarebbe dovuta trasferire ed estendere dalle campagne alle citt\u00e0, Sendero Luminoso non comp\u00ec mai attacchi diretti contro lo Stato peruviano e non si configur\u00f2 mai come un esercito regolare che si opponesse direttamente alle istituzioni. Le sue azioni furono per lo pi\u00f9 attacchi ad obiettivi strategici (principalmente a distaccamenti del Governo centrale nelle zone andine), oppure attentati tramite auto-bomba.\nIl 9 agosto 1991 nelle vicinanze di Santa vengono uccisi i sacerdoti polacchi Micha\u0142 Tomaszek e Zbigniew Strzalkowski, il 25 agosto viene ucciso don Alessandro Dordi, beatificati tutti \u201cin odium fidei\u201d.\nIl 1\u00ba ottobre 1992 un drappello del movimento uccise l'italiano Giulio Rocca, volontario dell'Operazione Mato Grosso, in quanto accusato, con le opere di volontariato, di \"addormentate le coscienze dei poveri\".\nNello stesso periodo gravissimi fatti di sangue accadono a spese di Sendero Luminoso. Il 16 luglio 1992, pochi mesi dopo l'autogolpe di Alberto Fujimori e nel bel mezzo di un'offensiva dell'organizzazione senza precedenti, Sendero Luminoso compie quello che da molti \u00e8 considerato come uno degli attentati pi\u00f9 cruenti del gruppo, con l'esplosione di un'autobomba nel quartiere Miraflores della capitale Lima, causando la morte di 25 persone e il ferimento di oltre 200. Dopo la cattura del suo massimo esponente, Abimael Guzm\u00e1n, avvenuta nel settembre del 1992, le azioni di guerriglia sono diminuite notevolmente.\n Nell'ottobre del 1993 Abimael Guzm\u00e1n propose al governo Fujimori un \"accordo di pace\" che avrebbe posto fine alla sollevazione armata. La proposta provoc\u00f2 una scissione interna a Sendero Luminoso, fra i sostenitori del dialogo e i sostenitori a oltranza della lotta armata. Questa ultima frangia era guidata da \u00d3scar Ram\u00edrez Durand, meglio noto come il compagno Feliciano, che guid\u00f2 il gruppo dopo la cattura di Guzm\u00e1n rifiutando ogni forma di dialogo con le autorit\u00e0 peruviane, fino al suo arresto avvenuto nel 1998.\nLa cattura di Guzm\u00e1n.\nIl 12 settembre 1992, Abimael Guzm\u00e1n Reynoso, principale leader di Sendero Luminoso fu catturato dal GEIN, il Gruppo Speciale di Intelligence della polizia peruviana, in una casa del distretto di Surquillo nella citt\u00e0 di Lima, assieme a quattro donne. Una di esse era Elena Iparraguirre, la sua seconda moglie. Le altre erano Laura Zambrano Padilla, Mar\u00eda Pantoja e Maritza Garrido Lecca, una ballerina. La cattura avvenne dopo mesi di inseguimenti e appostamenti. Ispettori della polizia travestiti perfino da spazzini permisero di avere certezza dell'ubicazione di Guzm\u00e1n e della sua condizione di salute. All'interno dell'abitazione furono infatti trovate varie medicine per il trattamento della psoriasi, malattia di cui soffriva Guzm\u00e1n. Dopo quella cattura, le forze dell'ordine riuscirono ad arrestare varie altre figure principali dell'organizzazione terroristica segnando la fine dell'organizzazione, che nel frattempo sub\u00ec numerose sconfitte militari.\nLa nuova Sendero Luminoso.\nNonostante l'organizzazione sia stata fortemente indebolita in seguito alla repressione degli anni novanta attuata dal governo presieduto da Alberto Fujimori, nel corso degli ultimi anni Sendero Luminoso ha continuato a far sentire la sua presenza nella storia recente del Per\u00f9, attraverso diverse azioni. Il 21 marzo 2002 un'autobomba viene fatta esplodere davanti all'entrata dell'Ambasciata degli Stati Uniti a Lima, poco prima della visita di George W. Bush, provocando la morte di 9 persone e il ferimento di altre 30. L'attentato \u00e8 stato attribuito dal governo all'organizzazione maoista, anche se Sendero Luminoso non ha mai rivendicato direttamente questa azione. Il 9 giugno 2003, un gruppo di Sendero Luminoso attacca un campo nella regione di Ayacucho, prendendo in ostaggio 68 impiegati della compagnia argentina Techint assieme a tre guardie che verranno rilasciati due giorni dopo in seguito alla risposta militare del governo di Lima.\nDopo una serie di piccoli scontri con l'esercito e atti di sabotaggio, il 10 ottobre 2008 Sendero Luminoso \u00e8 tornata prepotentemente alla ribalta con un attacco a una colonna militare che ha causato 19 morti. Le autorit\u00e0 hanno immediatamente accusato l'organizzazione, che oggi, secondo le autorit\u00e0, avrebbe stretto alleanze con il narcotraffico. \"Sendero Luminoso\" ha da parte sua rivendicato l'azione tramite il gruppo 'Base Mantaro Rojo'. Il comandante Walker cos\u00ec ha indicato il perch\u00e9 dell'azione:\nIl 16 novembre 2008, la guerriglia di Sendero Luminoso \u00e8 poi tornata a colpire nella localit\u00e0 andina di Luricocha, uccidendo tre poliziotti, proprio alla vigilia del vertice Apec.\nNei recenti anni in cui l'organizzazione \u00e8 stata ritenuta sconfitta dalle autorit\u00e0 peruviane, la dirigenza di Sendero Luminoso ha attuato una nuova strategia, a partire dal finanziamento attraverso il narcotraffico, cosa questa che ha permesso un veloce riarmo e, stando ad alcune recenti informazioni, anche a un arruolamento di nuovi militanti, che ne hanno fortemente aumentato le file, anche se non a livello di anni fa. A questo proposito il governo peruviano del presidente Alan Garc\u00eda ha coniato per le nuove frange del gruppo il termine di \"narcoterroristi\", subito ripreso dai maggiori mass media, soprattutto per delegittimarne i proclami politici.\nL'attuale leader politico di Sendero \u00e8 V\u00edctor Quispe Palomino, noto come compagno Jos\u00e9, il quale ha dichiarato in una recente intervista che sia Guzm\u00e1n che Durand non sono stati capaci di guidare la guerra popolare, sottolineando che Sendero Luminoso ha ormai una sua propria forza rivoluzionaria e una sua dirigenza indipendente che niente ha a che fare con la precedente incarnazione guidata da Guzm\u00e1n. Il gruppo rimane attivo nelle zone del Vrae (Valle dei fiumi Apur\u00edmac ed Ene) e nei pressi di Ayacucho, anche se l'intento di Palomino \u00e8 di estendere nuovamente la guerra popolare a tutto il paese. \nAccuse.\nIl gruppo \u00e8 stato accusato dalla giustizia e dai governi peruviani di numerosi crimini che hanno causato direttamente o indirettamente 69.000 morti nella guerra civile tra il 1980 e il 2000, tra cui strage, migliaia di omicidi di civili, atti terroristici, sequestri, attentati dinamitardi, utilizzo di bambini soldato e traffico di droga.\nUno studio del 2019 ha contestato i dati sulle vittime della Commissione verit\u00e0 e riconciliazione, stimando invece \"un totale di 48.000 uccisioni, sostanzialmente inferiore alla stima della TRC\" e concludendo che \"lo Stato peruviano rappresenta una quota significativamente maggiore rispetto al Sentiero luminoso\".\nLe azioni pi\u00f9 recenti.\n2009.\nNel 2009, un filmato trasmesso in esclusiva da un'emittente televisiva peruviana, ha mostrato l'arruolamento e l'indottrinamento di bambini nelle file di Sendero Luminoso. Il filmato in questione ha scatenato l'immediata condanna dell'UNICEF.\nNel giugno 2009, dopo settimane di frequenti attacchi da parte delle rimanenti frange dell'organizzazione, il ministero della difesa peruviano ha offerto una ricompensa tra i 100.000 e i 166.000 dollari per la cattura dei rimanenti capi di Sendero Luminoso.\nDue mesi dopo, una cinquantina di guerriglieri di Sendero Luminoso ha attaccato la base della Dinoes (Direzione nazionale operazioni speciali della Polizia) a San Jos\u00e9 de Secce, uccidendo cinque persone e lanciando un forte messaggio al governo di Lima.\nNel settembre 2009, vi \u00e8 stato un aumento di fatti di sangue legati alla guerriglia maoista, tra cui l'uccisione di quattro militari delle forze armate peruviane e l'abbattimento di un elicottero, oltre a vere e proprie efferate esecuzioni avvenute nella zona di Aucayacu. In seguito a queste azioni, dal carcere dov'\u00e8 rinchiuso, Abimael Guzm\u00e1n ha smentito che questo gruppo abbia qualcosa a che fare con la vecchia organizzazione di Sendero Luminoso da lui guidata, accusandone i componenti di essere soltanto dei mercenari con interessi privati.\nNell'ottobre del 2009, altri attacchi di Sendero provocano la morte di un soldato e il ferimento di altri otto, mentre l'organizzazione continua il proselitismo quasi a voler confermare il suo nuovo radicamento sul territorio e aumentando di conseguenza la preoccupazione delle autorit\u00e0 governative.\nA novembre, il governo peruviano, in seguito all'intensificarsi delle azioni militari dell'organizzazione maoista, che hanno causato altre perdite tra le file dell'esercito, ha deciso di alzare la ricompensa per la cattura degli attuali dirigenti di Sendero Luminoso a 1 milione di soles (300.000 dollari americani). Nel gennaio 2010, Artemio ha annunciato la sospensione delle operazioni militari della sua fazione di Sendero Luminoso, avvertendo per\u00f2 le autorit\u00e0 che se attaccati risponderanno. L'annuncio arriva dopo una sequela di arresti di numerosi militanti della fazione guidata da Artemio, a differenza di quella di Jos\u00e8, che si starebbe invece rafforzando con un nuovo vertice politico e militare e con sempre pi\u00f9 azioni di propaganda sul territorio.\nUn mese dopo, l'organizzazione ha diffuso un nuovo comunicato tramite il quale chiede ai propri militanti di resistere al tentativo di attacco e disarticolazione del gruppo da parte della polizia e dell'esercito, minacciando risposte colpo su colpo. Il messaggio \u00e8 stato firmato dal compagno Netzel, capo militare della Base Mantaro Rojo.\n2010.\nNel mese di aprile, Sendero \u00e8 tornata nuovamente a colpire in maniera molto forte, attaccando un centinaio di lavoratori per l'eradicazione delle piantagioni di cocaina e alcuni poliziotti, uccidendo un agente e due civili. Pochi giorni dopo, una colonna pesantemente armata dell'organizzazione maoista, ha attaccato una base militare dell'antiterrorismo, uccidendo un soldato e ferendone gravemente altri quattro.\nNell'ottobre 2010, la polizia e l'esercito catturano Edgar Meja, conosciuto come \"Compagno Izula\", un alto esponente dell'organizzazione e braccio destro di Artemio nonch\u00e9 autore dell'uccisione di numerosi poliziotti. L'arresto \u00e8 avvenuto dopo uno scontro a fuoco in cui hanno perso la vita due guerriglieri.\n2012.\nPer rispondere alle azioni sempre pi\u00f9 frequenti della guerriglia senderista, il governo peruviano di Ollanta Humala ha recentemente istituito una speciale sezione antiterrorismo sul modello colombiano, che negli ultimi anni ha inferto grossi colpi alle FARC-EP. Obiettivo della nuova sezione, composta da battaglioni dell'intelligence e dell'esercito peruviano, \u00e8 attuare una strategia di controguerriglia per catturare e/o eliminare definitivamente la struttura di comando di Sendero Luminoso. Il 16 febbraio 2012, pochi giorni dopo la cattura di Artemio, una colonna di Sendero Luminoso uccide un capitano dell'esercito, facente parte di una sezione dell'antiterrorismo, durante uno scontro a fuoco nella Valle del Rio Apur\u00edmac-Ene (VRAE). Il 9 aprile 2012 alcune decine di operai della multinazionale italo-argentina Techint vengono rapiti da un gruppo armato di Sendero Luminoso composto da una trentina di guerriglieri, tra cui alcuni minorenni. Il gruppo chiede per la liberazione degli ostaggi un riscatto di dieci milioni di dollari, e durante le ricerche delle forze dell'ordine un elicottero della polizia viene colpito dai senderisti, causando la morte di un agente e il ferimento di altri tre, spingendo il governo di Ollanta Humala a dichiarare lo stato di emergenza per 60 giorni. Il 16 agosto 2012, una colonna armata dell'organizzazione sferra un violento attacco contro la base militare di Mazangaro, nella provincia di Satipo, uccidendo cinque militari dell'esercito peruviano, in quella che verr\u00e0 poi valutata come una rappresaglia di Sendero per l'arresto di un loro militante qualche giorno prima.\nLe fazioni di Sendero Luminoso.\nAttualmente in Per\u00f9, secondo quanto dichiarato recentemente da Antonio Ket\u00edn Vidal, ex capo della Direzione nazionale contro il terrorismo, opererebbero tre distinte fazioni dell'organizzazione maoista. La prima, detta \"Accordista\", ha base direttamente nella capitale Lima all'interno delle universit\u00e0 dove fa proselitismo per avere nuovi militanti. Composta da seguaci di Guzm\u00e1n, non punterebbe pi\u00f9 a propagandare la lotta armata ma solamente a organizzare iniziative di solidariet\u00e0 con i militanti incarcerati, incluso il vecchio leader, e a integrare il rimanente del gruppo nella lotta politica legalizzata.\nLa seconda fazione si troverebbe nella zona della Huallaga dove avrebbe come leader il compagno Artemio, mentre la terza sarebbe quella guidata da Victor Quispe Palomino, noto come Compagno Jos\u00e8, denominata \"Proseguir\" e fautrice degli ultimi recenti attacchi nel paese.\nMentre non vi \u00e8 alcun collegamento tra la prima e le altre due fazioni, queste ultime sono di fatto facenti parte dell'attuale Sendero Luminoso. A dividerle sarebbe solo un diverso progetto politico/militare che vedrebbe Artemio sostenere che una soluzione politica alla guerra ormai ventennale si pu\u00f2 trovare solo con la lotta armata, mentre Jos\u00e8 \u00e8 fautore della continuazione senza fine della \"guerra popolare\" e senza alcuna soluzione politica con il governo di Lima.\nNel novembre 2009, attraverso YouTube, la fazione dell'organizzazione fedele a Guzm\u00e1n, ha dichiarato la fine della guerra popolare, reclamando carta bianca per partecipare alla vita politica del paese.\nNel marzo 2010, a sottolineare le distanze tra la fazione di Jos\u00e8 e quella di Artemio, vengono diffusi anche numerosi volantini in cui gli uomini di quest'ultimo accusano il gruppo di Jos\u00e8 di essere composto da \"una banda di mercenari, anti-maoisti, anti-rivoluzionari e rinnegati\", chiedendo al governo peruviano la fine delle incarcerazioni e l'attuazione di una soluzione politica al conflitto. Con la cattura, il 12 febbraio 2012, di Artemio, viene messa la parola fine a quello che era il vertice storico dell'organizzazione. Secondo alcuni analisti, con la cattura di Artemio, la fazione di Jos\u00e8 potrebbe cercare di allargare la sua sfera di influenza nella zona della Huallaga e integrare i militanti e i luogotenenti di Artemio, una possibilit\u00e0 che preoccupa fortemente il governo peruviano, vista la forza militare del gruppo operante nel VRAE.\nIl 20 Luglio 2020, un commando di Sendero ha ucciso nel corso di uno scontro a fuoco un soldato dell'esercito peruviano, che ha risposto uccidendo tre militanti dell'organizzazione."}
{"id": "394302", "revid": "339392", "url": "https://it.wikipedia.org/wiki?curid=394302", "title": "S. Giovanni d'Acri", "text": ""}
{"id": "394305", "revid": "2225", "url": "https://it.wikipedia.org/wiki?curid=394305", "title": "A better tomorrow II", "text": ""}
{"id": "394315", "revid": "339392", "url": "https://it.wikipedia.org/wiki?curid=394315", "title": "Haghios Nikolaos", "text": ""}
{"id": "394319", "revid": "287204", "url": "https://it.wikipedia.org/wiki?curid=394319", "title": "DVCPRO", "text": ""}
{"id": "394322", "revid": "287204", "url": "https://it.wikipedia.org/wiki?curid=394322", "title": "DVCAM", "text": ""}
{"id": "394337", "revid": "1652635", "url": "https://it.wikipedia.org/wiki?curid=394337", "title": "Mano", "text": "Nei primati la mano \u00e8 l'organo prensile che si trova all'estremit\u00e0 distale dell'arto superiore, collegato a questo tramite il polso. Comprende cinque dita, che costituiscono la parte pi\u00f9 predisposta al senso tattile.\nLa mano \u00e8 il primo strumento del genere umano, nell'\"Homo sapiens\" \u00e8 anche un mezzo di espressione quando aiuta la parola o la sostituisce tramite il linguaggio dei segni.\nDescrizione.\nLa mano \u00e8 la porzione pi\u00f9 distale dell'arto superiore. In essa si distinguono il polso, che media la continuit\u00e0 della mano con l'avambraccio, il metacarpo, che ne costituisce la porzione pi\u00f9 ampia, e le dita, la cui flessione e opposizione sul metacarpo conferisce alla mano l'abilit\u00e0 prensile, tipica dei primati, ominidi compresi. La mano comprende cinque dita, comunemente dette:\nIn ambito scientifico e pi\u00f9 prettamente anatomico si preferisce invece numerare le dita, assegnandole cos\u00ec un nome legato alla loro posizione. Si ha cos\u00ec che, in senso latero-mediale, il pollice \u00e8 considerato primo dito, l'indice secondo dito, il medio terzo dito, l'anulare quarto dito ed il mignolo quinto dito.\nLo sviluppo cerebrale e la locomozione bipede eretta hanno permesso di utilizzare, fin dai primi antenati dell'uomo attuale, come gli australopitecini, le mani come mezzo per costruire ed utilizzare strumenti e fare evolvere all'atto pratico molte delle variegate attivit\u00e0 umane, liberandole dal compito locomotorio. Si ritiene che la specie \"A. garhi\" possa essere stata la prima ad evolvere strumenti in senso stretto. Le mani e la loro anatomia ed evoluzione permettono di ricostruire il percorso evolutivo che ha poi portato all'acquisizione di progressive abilit\u00e0 pratiche, fino alla capacit\u00e0 della cultura acheuleana. L'elongazione delle dita, che ha riguardato in parallelo anche i panini, \u00e8 uno degli elementi chiave riguardo a questo aspetto e viene completato dalla presa di precisione tra il pollice e le falangi distali delle dita reso possibile dai pollici opponibili. Nonostante la mano umana abbia uniche caratteristiche anatomiche, tra cui un pollice pi\u00f9 lungo e le dita che possono essere controllate individualmente a un livello superiore, la destrezza della mano umana non pu\u00f2 essere spiegata esclusivamente da fattori anatomici ma anche da aspetti neurali. Le proporzioni della mano umana sono sufficientemente plesiomorfiche con i progenitori delle scimmie antropomorfe attuali ma scimpanz\u00e9 e gorilla, in modo indipendente, hanno acquisito metacarpi allungati come parte del loro adattamento alle loro modalit\u00e0 di locomozione; i pollici e le mani allungate si avvicinano maggiormente alle proporzioni della mano di scimmie del Miocene rispetto a quelle dei primati attuali: gli esseri umani non si sono evoluti da scimmie clinograde, ma sono probabilmente passate differentemente all'andatura bipede dalla brachiazione, condivisa con gli antenati di scimpanz\u00e9 e gorilla, che in modo indipendente acquisirono metacarpi allungati come parte del loro adattamento alle loro modalit\u00e0 di locomozione. Molti elementi di mani primitive hanno caratteristiche presenti molto probabilmente nell'ultimo antenato comune tra esseri umani e scimpanz\u00e9 (CHLCA) e assenti nella moderna specie \"sapiens\", sono ancora presenti nelle mani di \"Australopithecus\", \"Paranthropus\" e \"Homo floresiensis\". Questo suggerisce che i cambiamenti derivati negli esseri umani moderni (e affini, come i \"Neanderthal\") non si sono evoluti fino a 2,5 a 1,5 milioni di anni fa ma dopo la comparsa dei primi strumenti di pietra acheuleani. I pollici di \"Ardipithecus ramidus\", un candidato CHLCA, sono robusti come negli esseri umani, e quindi sono una caratteristica primitiva, mentre le palme di altri primati esistenti superiori sono allungate al punto che alcune delle funzioni originarie del pollice sono andate perse.\nDizionario:\nSinonimi: Ditrotera\nAnatomia umana.\nLa mano, completamente estesa, \u00e8 detta \"aperta\". La mano aperta permette di distinguere, nella posizione ortostatica, una superficie anteriore detta \"palmo o palma o superficie palmare\" della mano ed una superficie posteriore detta \"dorso\" della mano. Il palmo della mano si caratterizza per la presenza sul metacarpo di tre linee profonde, incise sulla pelle e presenti dalla nascita, che seguono i margini di due rilievi muscolari detti eminenza tenar, posto alla base del pollice, ed eminenza ipotenar, posto alla base del mignolo. Il dorso della mano invece si caratterizza per la presenza dei rilievi longitudinali, pi\u00f9 o meno visibili, dei tendini del muscolo estensore comune delle dita. In particolare, nella porzione laterale del dorso della mano, i muscoli estensori propri del pollice delimitano una fossetta, particolarmente visibile a pollice abdotto ed esteso, che costituisce la \"tabacchiera anatomica\" o \"fossetta radiale\".\nIl \"pugno\" denota invece la mano chiusa, con tutte le dita flesse ed il pollice addotto. In questa posizione non \u00e8 visibile il palmo della mano mentre sul dorso si rendono evidenti i quattro rilievi delle nocche della mano, corrispondenti ai rilievi delle teste delle ossa metacarpali nascosti, nella mano aperta, dalle basi delle corrispondenti prime falangi.\nOssa.\nLa mano dell'uomo contiene almeno 27 ossa:\nSi possono aggiungere a queste altre quattro ossa sesamoidi presenti nei tendini del muscolo flessore breve del pollice, del muscolo flessore proprio dell'indice e del muscolo flessore proprio del mignolo.\nDestri e mancini.\nDurante la prima infanzia avviene un processo di specializzazione degli emisferi cerebrali, detto di \"lateralizzazione\", che porta al prevalere di un emisferio sull'altro. Ne consegue che la maggior parte degli esseri umani usa prevalentemente e con maggiore abilit\u00e0 una mano rispetto all'altra, quella controllata dall'emisferio prevalente. Chi usa prevalentemente la mano destra \u00e8 detto destro o destrorso, mentre chi usa la sinistra \u00e8 detto mancino o sinistrorso. Secondo uno studio condotto nel 1998, il 7-10% della popolazione adulta mondiale \u00e8 mancina.\nIn alcuni casi tuttavia la laterizzazione pu\u00f2 non verificarsi, cosicch\u00e9 nessun emisfero prevalga sull'altro. In questi casi non si osserva la prevalenza di una mano sull'altra, e si parla quindi di \"ambidestri\". In Italia gli ambidestri rappresentano circa il 4% della popolazione.\nGestualit\u00e0.\nLa gestualit\u00e0 delle dita e delle mani costituisce un vero linguaggio, .\nSolo alcuni gesti sono universali: generalmente il significato di ogni movimento varia geograficamente.\nLe mani possono essere usate anche come simbolo religioso.\nLa mano e le scienze.\nScienze umane.\nSecondo Darwin, la mano \u00e8 l'organo che distingue l'uomo dagli altri primati, e l'uomo non avrebbe mai raggiunto il suo posto predominante nel mondo senza l'uso delle mani.\nA differenza degli altri primati infatti la mano dell'uomo ha acquistato la capacit\u00e0 di opporre il pollice all'indice ed alle altre dita; in tal modo il movimento delle dita \u00e8 molto pi\u00f9 preciso e consente all'uomo di usare utensili molto piccoli e sottili, tenendoli fra il pollice e l'indice (ad esempio aghi per cucire, penne per scrivere etc).\nIl filosofo Engels ha dato a questo aspetto una connotazione politica, nel saggio intitolato \"Del ruolo della mano nella trasformazione dalla scimmia all'uomo\": la mano diventa qui sinonimo di lavoro e di dignit\u00e0. Nelle societ\u00e0 post-industriali, il lavoro e la mano sono valorizzati e spesso sovrapposti: \"fatto a mano\", \"cucito a mano\" rappresentano attributi positivi, mentre \"tenere le mani in tasca\" o \"stare con le mani in mano\".\nLe mani denotano anche un'appartenenza ad una classe sociale: le mani curate delle professioni intellettuali contrapposte a quelle \"callose\" degli operai.\n\"Sporcarsi le mani\" \u00e8 inoltre sinonimo di compromettersi nel lavoro.\nMisura.\nLa mano \u00e8 un frequente strumento di misura. Pu\u00f2 misurare una quantit\u00e0 (una \"mano\" di farina) o una distanza (il pollice). La mano serve inoltre a contare, ed il sistema decimale deriva probabilmente dal numero di dita delle due mani.\nUn'altra unit\u00e0 di misura definita dalla mano \u00e8 il \"miro\", che \u00e8 determinata dalla distanza tra la punta del pollice e dell'indice a mano aperta in massima estensione (vedi immagine: distanza punti 1-2). \nScrittura.\nAlcune scritture geroglifiche come quella egizia, maya o azteca utilizzano spesso la mano per simboleggiare l'azione. L'etimografia della lingua cinese, svolta soprattutto con lo studio dei caratteri su bronzo, mostra come la mano sia spesso parte di ideogrammi, ad esempio per le parole \"finestra\" o \"pennello/pittura\".\nEconomia.\nLa mano invisibile del mercato \u00e8 un concetto economico sviluppato dall'economista liberale inglese Adam Smith, secondo cui tutto si svolgerebbe come se una \"mano invisibile\" mettesse a posto le cose affinch\u00e9 la somma degli interessi particolari risulti in un interesse generale.\nLa mano e le religioni, magie e credenze.\nIslam.\nLa mano di Fatima, dal nome della figlia preferita di Maometto, simboleggia nella tradizione dei paesi islamici il posto della donna ed \u00e8 un talismano costruito per scacciare il male. Nell'islam tradizionalista, non ci devono essere contatti diretti tra le mani di un uomo e di una donna non sposati.\nCristianesimo.\nLa mano occupa un posto importante anche nel Cristianesimo. Il nuovo Testamento descrive Ges\u00f9 Cristo risuscitato che prova la sua identit\u00e0 ai suoi discepoli mostrando loro i segni della passione (\"guardate le mie mani ed i miei piedi\"). Nel rito cattolico l'imposizione delle mani si chiama epiclesi ed \u00e8 sempre connessa all'invocazione dello Spirito Santo.\nGesti e significati della mano nel Vecchio e nel Nuovo Testamento.\nLa parola greca per indicare la mano \u00e8 \"che\u00ecr\" e nella Bibbia assume diversi significati secondo il gesto a cui \u00e8 collegata.\nLa \"mano di Dio\" indica la suprema maest\u00e0 e la somma potenza. Ha \"creato cielo e terra e con entrambe le mani ne regge il corso\". Quando invece si dice che Ges\u00f9 e i discepoli sono stati dati \"nelle mani degli uomini\" significa che sono caduti in loro potere e arbitrio. Ma Ges\u00f9 \"stende la sua mano\" anche per guarire, mentre il \"lavarsi le mani\" significa sia adempiere alle prescrizioni della purificazione, oltre che il voler manifestare l'innocenza e la coscienza pura.\nLa \"mano destra\" (\"dexi\u00e0 che\u00ecr\") invece indica soprattutto l'influsso e la forza di una persona, mentre il \"sedere alla destra\" (\"en dexia\") vuol dire partecipare alla stessa potenza e dignit\u00e0. L'angelo presso la tomba del \"Salvatore\" siede alla destra e cos\u00ec gli eletti nel giudizio finale. Ges\u00f9 siede alla destra di Dio non nel senso di esercizio mondano del potere, ma di esercizio sovrano di colui che ha sacrificato la sua vita e per questo \u00e8 stato posto al di sopra di tutti gli angeli. Santo Stefano lo vede in piedi alla destra di Dio, ad indicare la sua funzione di testimone a discarico davanti a Dio. Il testimone sta in piedi mentre il giudice rimane seduto.\nL\u2019\"imposizione delle mani\" (\"epit\u00ecthemi tas che\u00ecras\") infine ci riconduce al mondo greco ellenistico: Zeus, Asclepio e altre divinit\u00e0 o uomini saggi taumaturgi operavano guarigioni mediante l'imposizione delle mani. Nel Vecchio Testamento questo gesto fatto sulla vittima sacrificale era una trasmissione reale dei peccati sul capro espiatorio.\nMa il significato che conosciamo meglio \u00e8 quello della benedizione, la trasmissione della dignit\u00e0 e della sapienza. Nel caso di Ges\u00f9 l'imposizione delle mani simboleggia la grazia della partecipazione al regno di Dio concessa ai piccoli, a coloro che hanno un atteggiamento filiale di fronte a Dio.\nAnche l\u2019\"ordinazione\", cio\u00e8 il conferimento di un ufficio da parte di persone qualificate, avviene tramite l'imposizione delle mani.\nChiromanzia.\nNella chiromanzia, il \"chiromante\" studia le linee della mano e sostiene di dedurne il futuro del soggetto. In questa disciplina la mano \u00e8 considerata composta di \"linee\" e \"monti\". La chiromanzia \u00e8 una disciplina molto antica, cui si sono interessati Aristotele, Ippocrate e Giulio Cesare, nonostante non poggi su alcun fondamento scientifico.\nSimboli.\nVeicolo universale di comunicazione, la mano dell'uomo \u00e8 spesso usata come simbolo.\nGiustizia.\nDiverse popolazioni antiche, tra le quali era diffuso il principio di diritto della legge del taglione, praticavano l'amputazione della mano come pena da infliggere a coloro che si erano macchiati di reati particolarmente gravi.\nTracce di questa pratica si possono ritrovare nelle legislazioni di quasi ogni civilt\u00e0 del mondo antico, dal codice di Hammurabi al diritto romano antico, cos\u00ec come nei loro testi sacri, dalla Bibbia ebraica alla Bibbia Cristiana e al Corano.\nEsemplificativo \u00e8 il brano della Bibbia:"}
{"id": "394338", "revid": "229178", "url": "https://it.wikipedia.org/wiki?curid=394338", "title": "Piazza San Marco (Firenze)", "text": "Piazza San Marco \u00e8 una piazza della zona nord del centro storico di Firenze.\nLa piazza quadrangolare ha una forma veramente tipica: contornata da eleganti palazzi \u00e8 dominata dalla facciata della chiesa e convento di San Marco, dalla quale prende il nome; al centro \u00e8 presente una piccola area verde con alberi, con una statua centrale contornata di panchine e, come nell'omonima piazza veneziana, affollatissima di piccioni. La statua bronzea in questione ritrae il \"Generale Manfredo Fanti\" (morto proprio a Firenze), opera del 1873 dello scultore Papi, su modello di Pio Fedi.\nStoria.\nLa piazza venne realizzata nella prima met\u00e0 del Quattrocento, quando Cosimo il Vecchio incaric\u00f2 Michelozzo di edificare la chiesa e il convento per i monaci silvestrini, poi passato ai domenicani provenienti dal monastero di San Domenico di Fiesole. Anticamente la zona si chiamava \"San Marco al Cafaggio\", perch\u00e9 qui vi era una zona boscosa recintata, come indica appunto il nome, o \"San Marco Nuovo\", per distinguerlo da San Marco Vecchio. La piazza e tutto il complesso di San Marco divennero \u201cinfuocati\u201d durante gli anni in cui Girolamo Savonarola ne fu il priore, e furono teatro dei drammatici scontri tra i \"piagnoni\" cio\u00e8 i seguaci del frate ferrarese, e i loro avversari. La chiesa rimase senza facciata fino al 1780, quando fu aggiunta l'attuale in stile neoclassico.\nEdifici.\nAll'imbocco con via Battisti si trova un palazzo oggi con intonaco rosso, che un tempo ospitava il Collegio di Studi e che ora ospita gli uffici centrali del Rettorato dell'Universit\u00e0 degli Studi di Firenze. All'angolo opposto si trova invece l'Accademia di Belle Arti, gi\u00e0 Ospedale di San Matteo, in uno alla Compagnia di San Luca (che radunava i pittori e artisti fiorentini) dal 1680 circa: si affaccia sulla piazza solo il porticato con le lunette di Andrea della Robbia sui tre portali.\nSul lato sud le abitazioni sono pi\u00f9 semplici. Al n. 21 visse Bianca Cappello appena arrivata a Firenze, in fuga d'amore con il marito Pietro Bonaventuri. Si dice che proprio vedendola alla finestra di questa casa Francesco I de' Medici se ne infatu\u00f2 e inizi\u00f2 quella storia di amore e sangue che leg\u00f2 le loro vite, fino al matrimonio e la morte insieme.\nAl numero 51 vi \u00e8 un'altra memoria legata ad un'amante granducale, la cosiddetta Palazzina della Livia di fine del Settecento. Anche in questo caso infatti la piazza fu teatro di un'avventurosa storia d'amore tra il Granduca Pietro Leopoldo e la ballerina Livia Raimondi, per la quale lui fece costruire dall'architetto Bernardo Fallani l'edificio, prototipo dei villini che nel corso dell'Ottocento colmarono lo spazio attorno ai viali di circonvallazione, creatosi dopo l'abbattimento delle mura.\nSull'angolo opposto sempre davanti a via Arazzieri, esisteva il cinquecentesco convento di Santa Caterina, finanziato con il contributo delle famiglie de' Rossi e Rucellai. Il monastero teneva anche un ospedale, e il tutto venne soppresso nel 1808, quando i locali vennero destinati al Real Comando Militare. Dopo la parentesi di Firenze Capitale (1865-1871), durante la quale l'edificio ospit\u00f2 il Ministero della Guerra, il palazzo, che occupa tutto l'isolato fino a via San Gallo, torn\u00f2 ad ospitare una caserma, funzione che detiene tuttora."}
{"id": "394341", "revid": "1873140", "url": "https://it.wikipedia.org/wiki?curid=394341", "title": "Madonna di Campagna (Torino)", "text": "Madonna di Campagna (\"Mad\u00f2na 'd Campagna\" in piemontese) \u00e8 un quartiere della periferia nord-ovest di Torino. Confina:\nAppartiene alla Circoscrizione 5 della citt\u00e0, insieme ai quartieri Borgata Vittoria, Lucento, Vallette e Borgata Ceronda, e ai sotto-quartieri Barriera di Lanzo, Borgata Tesso, Parco Dora, Spina Reale e Continassa.\nStoria.\nCol termine \"campania taurini\", anticamente si intendeva tutto il territorio rurale a occidente della citt\u00e0, compreso tra il torrente Sangone e la Stura, esteso fino a Pianezza e Rivoli.\nDa frammenti storici risalenti al XIV secolo, si ha notizia di un modesto capitello votivo raffigurante una Madonna, che in seguito prese il nome di \"Madonna di Campagna\", situato presso l'attuale parrocchia omonima, situata in Via Cardinal Massaia. \nLa chiesa.\nQui sorse, nel 1567, il primo convento provinciale dei Frati Minori Cappuccini, gi\u00e0 insediati sul territorio dal 1538, che costruirono la prima chiesa e piantarono ippocastani e olmi sul viale tuttora esistente.\nFu poi \"Madama Cristina\" nel 1657 ad aiutare i padri, innalzando la loro costruzione. Nel 1686, nel convento venne anche stabilito un noviziato. \nLa chiesa della Madonna di Campagna fu bombardata e distrutta dalle forze alleate l'8 dicembre 1942. Sessantaquattro persone, compreso il Parroco e altri frati che si erano rifugiati nei sotterranei, morirono; scamp\u00f2 solamente un frate (padre Teodoreto da Torino). Dell'edificio originario, ridotto a un cumulo di macerie, si salvarono soltanto una piccola statua della Madonna e lo snello campanile che ancora oggi affianca la chiesa, ricostruita nel 1949.\nLa scuola.\nLe attivit\u00e0 scolastiche della vicina scuola furono intraprese dal primo parroco della Madonna di Campagna, fra Nicol\u00f2 Barberis. Nel 1842 grazie alle opere di carit\u00e0 pot\u00e9 aprire la scuola Beata Vergine di Campagna per la zona che contava pi\u00f9 di 800 abitanti. Fu nel 1849 che si costru\u00ec un primo edificio per ospitarla. Oggi, in via Stradella, civico 205, vi \u00e8 la sede dei servizi neuropsichiatrici della V Circoscrizione. Nel 1882 si costru\u00ec l'edificio che oggi fa ancora parte della scuola essendo l'ala parallela a viale Madonna di Campagna.\nIl quartiere.\nNel 1706, in occasione dell'assedio di Torino, in una vasta area a nord della Dora si svolsero molteplici scontri con le truppe ispano-francesi (in particolare presso le borgate di Lucento, Madonna di Campagna e Vittoria), episodi che ebberro il culmine nella battaglia del 7 settembre dello stesso anno, dalla quale gli austro-piemontesi emersero vincitori. \nNei secoli seguenti, la borgata and\u00f2 crescendo con l'apertura della strada e della ferrovia verso Pianezza e Venaria Reale (1884 circa), con accessi viari provenienti dal podere della cascina Bianchina (questa poi abbattuta per costruire le Ferriere FIAT-Vitali) di Parco Dora, e creando i nuovi agglomerati detti Borgata Ceronda (gi\u00e0 denominata \"Borgata del Cavalier Adolfo Gastaldi\"), costruita sul canale omonimo oggi scomparso, ai confini col quartiere Lucento. Qui si svilupparono nuove attivit\u00e0 industriali alla fine del XIX secolo, in particolare tessili. Poi, le famose acciaierie, con le Ferriere Vitali e Ansaldi-FIAT di via Borgaro, la Michelin ed altre fabbriche dell'indotto tra il XIX e il XX secolo, diedero un nuovo impulso demografico al quartiere, con l'incremento di agglomerati e di nuovi servizi, fenomeno che prosegu\u00ec anche nei decenni successivi.Nel vicino quartiere San Donato nel 1884 nacque l'Ospedale delle malattie infettive Amedeo di Savoia, mentre sul versante nord di corso Svizzera sorse, nel 1978, l'allora innovativo polo di imprese e di studi \"Piero della Francesca\".\nLa \"Spina 3\", nel progetto di ammodernamento del Passante ferroviario di Torino e delle zone limitrofe (la cosiddetta Spina Reale), \u00e8 una vasta area della ex zona industriale del quartiere, oltre che di San Donato e Borgata Vittoria, di recente riconversione e di sviluppo urbanistico.\nGli interventi sono di tale portata (anche se di poca omogeneit\u00e0) che i media chiamano sovente questa area \"Spina 3\", non riferendosi pi\u00f9 a quartieri che ancora, urbanisticamente, sarebbero di riferimento. La porzione interessata dagli interventi \u00e8 compresa tra corso Mortara, via Nole, corso Potenza, via Verolengo e via Orvieto.\nL'intervento pi\u00f9 significativo per impatto architettonico e valenza sociale, \u00e8 sicuramente la chiesa del Santo Volto di via Borgaro, inaugurata nel 2006 e nuova sede della Curia di Torino. Da rilevare anche il recupero delle ex-Ferriere Fiat: l'area \u00e8 adibita a parco (il Parco Dora), ma le strutture portanti degli stabilimenti sono state recuperate a memoria del passato industriale del quartiere.\nRilevanti interventi urbanistici sono presenti in tutta l'area, dai complessi residenziali in Via Valdellatorre, agli interventi a sostegno del terziario in Via Orvieto.\u00c8 stato realizzato anche il nuovo corso Mortara (2008), che taglia una porzione del Parco Dora fino a collegarsi a via Valdellatorre, con il tunnel intitolato a Carlo Donat-Cattin (anno 2014).\nIn questo modo, \u00e8 stata realizzata una via a scorrimento veloce che collega idealmente la Tangenziale Nord di Torino al viale della Spina, nel rinnovato corso Principe Oddone, ultimato a luglio 2016.\u00c8 inoltre in corso di realizzazione un esteso complesso residenziale in via Verolengo, progettato dagli studi francesi \"Buffi Associ\u00e9s\" : in questo ambito, in Largo Borgaro, estremit\u00e0 ovest del complesso, \u00e8 prevista una torre di circa 70 metri di altezza, la cui realizzazione \u00e8 per\u00f2 stata rinviata pi\u00f9 volte e non pi\u00f9 programmata compiutamente.\nNei pressi del quartiere \u00e8 presente il polo nazionale di ricerca Telecom Lab, l'Agenzia delle Entrate e mercati generali come il Mercato all'ingrosso dei Fiori.\nInoltre sono stati organizzati all'interno o nelle vicinanze del quartiere festival musicali come il \"ChicoBum Festival\", \"Torino Traffic Free Festival\" e \"Kappa Futur Festival - Torino Summer Music Festival\", presso il Parco Dora.\nMadonna di Campagna e Spina 4.\nLa cosiddetta Spina 4 \u00e8 l'ultima area di riconversione del passante ferroviario: va da via Stradella a corso Grosseto, passando per il Parco Sempione e coinvolge il quartiere nel suo limite nordorientale, presso Borgata Vittoria e Barriera di Milano verso le vie di uscita dalla citt\u00e0. \nSono previste anche qui, dopo la creazione del grande \"boulevard\" di corso Venezia aperto nell'estate del 2017, nuove costruzioni residenziali e ad uso ufficio, rotonde, piste ciclabili (in parte gi\u00e0 realizzate), il completamento della stazione ferroviaria Fossata -Rebaudengo, nuove aree verdi.\nCinema nel quartiere.\nNel quartiere sorge il Cine Teatro \"Cardinal Massaia\", fondato agli inizi del Novecento. Esso \u00e8 riuscito nel tempo a far crescere la sua attivit\u00e0 in termini di qualit\u00e0 e numero di spettacoli offerti, confermandosi come un punto di riferimento nel quartiere e nella citt\u00e0. Il Cardinal Massaia \u00e8 anche attrezzato per congressi, conferenze, spettacoli e concerti."}
{"id": "394342", "revid": "122303496", "url": "https://it.wikipedia.org/wiki?curid=394342", "title": "Uno scherzo musicale", "text": "Uno scherzo musicale in Fa maggiore K 522 (nel titolo originale: Ein musikalischer Spa\u00df) \u00e8 una composizione cameristica di Wolfgang Amadeus Mozart scritta a Vienna nel giugno del 1787. \u00c8 anche conosciuta come \"Divertimento per due corni e quartetto di archi\".\nSpirito dell'opera.\nL'appellativo con cui l'opera viene a volte indicata nei paesi di lingua tedesca, \"Dorfmusikantensextett\" (\"sestetto dei musici paesani\"), \u00e8 fuorviante: questo brano di satira musicale, infatti, non ha affatto per bersaglio i suonatori di paese; l'intenzione dell'autore era invece quella di realizzare una parodia dei compositori alla moda che, nella Vienna dell'epoca, riscuotevano successo di pubblico e plauso presso la Corte imperiale, pur essendo in realt\u00e0 musicisti mediocri. Tuttavia, dietro l'evidente desiderio di voler essere maldestro, si cela comunque Mozart, tant'\u00e8 che il critico Hermann Abert scriver\u00e0: \"\u00c8 veramente un capolavoro nel suo genere, una satira deliziosa, dietro le cui burle si percepisce continuamente la mano sicura del maestro\".\nTheodor W. Adorno scrive che in questa composizione Mozart ha espresso la sua \"tendenza irresistibile alla dissonanza\", che qui \u00e8 stata nascosta dal compositore \"sotto la forma del grottesco\" al fine di renderla accettabile all'orecchio dei suoi contemporanei; in questo senso, Adorno considera lo \"Scherzo musicale K 522\" una \"precoce anticipazione\" del Petru\u0161ka di Stravinskij.\nStile dell'opera.\nL'impianto formale \u00e8 costituito da quattro movimenti: allegro, minuetto maestoso, adagio cantabile e presto. In quel periodo, per\u00f2, i canoni della sinfonia, cos\u00ec com'erano emersi dalla scuola di Mannheim, prevedevano una sequenza diversa: allegro, adagio, minuetto e finale.\nIl brano \u00e8 volutamente viziato da imperfezioni come la ripetizione quasi ossessiva del piccolo tema iniziale, che porta a diversi errori di armonia, temi interrotti per l'incapacit\u00e0 di proseguire, un'assenza di condotta logica del pezzo, passaggi cos\u00ec improbabili da portare a tonalit\u00e0 dalle quali \u00e8 possibile uscire solo con buffe cadenze all'unisono, un goffo accompagnamento da fanfara ed un uso sgradevole dei corni, parodiando l'incompetenza dei musicisti dilettanti dell'epoca. Nell'ultimo movimento appare anche un maldestro tentativo di cimentarsi in una fuga, con risultati discutibili quanto buffi. Mozart si riserva un gran finale, e, nelle ultime due battute della composizione, sovrappone addirittura accordi di cinque diverse tonalit\u00e0, creando un violentissimo contrasto."}
{"id": "394347", "revid": "339392", "url": "https://it.wikipedia.org/wiki?curid=394347", "title": "K 522", "text": ""}
{"id": "394348", "revid": "115030752", "url": "https://it.wikipedia.org/wiki?curid=394348", "title": "Sample and hold", "text": "In elettronica, il circuito sample and hold (abbreviato S&amp;H) \u00e8 un campionatore utilizzato come interfaccia tra un segnale analogico che varia velocemente nel tempo e un dispositivo successivo, spesso un convertitore analogico-digitale \"(ADC, analog to digital converter)\". L'effetto di questo circuito \u00e8 di mantenere il valore analogico costante per il tempo necessario al convertitore o ad altri circuiti successivi per compiere delle operazioni sul segnale.\nNella maggior parte dei circuiti si utilizza un condensatore a bassa capacit\u00e0 C per conservare la tensione analogica, pi\u00f9 un interruttore (costituito solitamente da un MOSFET, che ha una piccola resistenza di ingresso intrinseca R), il quale connette e disconnette il condensatore all'ingresso analogico. Al source del transistor \u00e8 collegato un buffer che mantiene l'impedenza di ingresso globale elevata.\nLa procedura di utilizzo consiste nell'iniettare nel gate del transistor un segnale impulsivo, permettendo cos\u00ec al source del MOSFET di raggiungere (in modo pressoch\u00e9 istantaneo, date le grandezze del partitore RC) la tensione del generatore in ingresso. Nell'istante successivo all'immissione dell'impulso l'interruttore si apre perci\u00f2 il condensatore non si scarica, \"memorizzando\" cos\u00ec il segnale di ingresso. Ripetendo tale procedura pi\u00f9 volte, si ottiene in uscita una rappresentazione \"a scalino\" della tensione di ingresso. La frequenza con cui l'interruttore viene aperto o chiuso \u00e8 la frequenza di campionamento del sistema.\nIl motivo della necessit\u00e0 di un simile circuito \u00e8 evidente: nell'ADC l'input viene comparato con una serie di tensioni prodotte da un convertitore digitale-analogico interno finch\u00e9 le due misure non corrispondono (entro un certo margine di errore). Nel caso l'ADC fosse collegato direttamente al segnale da convertire, senza un circuito S&amp;H che ne mantenga il valore, l'input potrebbe variare durante il processo di comparazione, portando ad una conversione inaccurata o completamente errata.\nSpesso i sample and hold sono utilizzati quando vi \u00e8 la necessit\u00e0 di analizzare pi\u00f9 segnali: ciascun ingresso viene acquisito e mantenuto utilizzando un segnale di clock comune a tutti i circuiti, in modo da poter leggere comodamente i valori.\n\u00c8 essenziale che la capacit\u00e0 abbia poche perdite, cos\u00ec da mantenere costante la tensione di ingresso, e che non abbia carico, cio\u00e8 abbia una grande impedenza di ingresso."}
{"id": "394350", "revid": "23390", "url": "https://it.wikipedia.org/wiki?curid=394350", "title": "Gioacchino Starace Stajano", "text": ""}
{"id": "394352", "revid": "23390", "url": "https://it.wikipedia.org/wiki?curid=394352", "title": "Joe Stajano", "text": ""}
{"id": "394353", "revid": "23390", "url": "https://it.wikipedia.org/wiki?curid=394353", "title": "Gi\u00f2 Staiano", "text": ""}
{"id": "394355", "revid": "23390", "url": "https://it.wikipedia.org/wiki?curid=394355", "title": "Gio Staiano", "text": ""}
{"id": "394356", "revid": "23390", "url": "https://it.wikipedia.org/wiki?curid=394356", "title": "Joey Stajano", "text": ""}
{"id": "394358", "revid": "287204", "url": "https://it.wikipedia.org/wiki?curid=394358", "title": "Gio Stajano", "text": ""}
{"id": "394360", "revid": "23390", "url": "https://it.wikipedia.org/wiki?curid=394360", "title": "Gioacchino Stajano", "text": ""}
{"id": "394391", "revid": "287204", "url": "https://it.wikipedia.org/wiki?curid=394391", "title": "\u00c6thelhere dell'Anglia orientale", "text": "Partecip\u00f2 all'imponente invasione organizzata da Penda di Mercia ai danni della Bernicia nel 655). Un passaggio della \"Historia ecclesiastica gentis Anglorum\" di Beda sembra suggerire che il fautore della guerra sia stato proprio questo sovrano. Tuttavia, si \u00e8 ipotizzato anche che un errore di punteggiatura nei manoscritti d'epoca successiva abbia confuso la frase originale che avrebbe invece voluto indicare in Penda il vero responsabile del conflitto.\nQuando il 15 novembre i due schieramenti si affrontarono nella battaglia di Winwaed, Aethelhere prese parte al combattimento a differenza di altri alleati pi\u00f9 potenti di Penda quali Aethelwald di Deira e Cadfael ap Cynfeddw del Gwynedd che disertarono. Aethelhere rimase ucciso nello scontro, insieme a Penda."}
{"id": "394392", "revid": "110157", "url": "https://it.wikipedia.org/wiki?curid=394392", "title": "Montesa (industria)", "text": "La Montesa \u00e8 una casa motociclistica spagnola fondata nel 1944 da Pere Permanyer Puigjaner e Francisco Bult\u00f2. Dal 1982 il marchio \u00e8 controllato dalla Honda.\nStoria.\nIl contesto.\nDurante le prime fasi di normalizzazione sociale, dopo la fine della lunga guerra civile spagnola, nel 1941 Permanyer fond\u00f2 la \"Construcciones Mecanicas Company\", una piccola officina per la costruzione di gassogeni, resi necessari dalla carenza dei tradizionali carburanti per autoveicoli, la cui importazione era bloccata dall'infuriare della seconda guerra mondiale. Nel 1944, quando le nubi del conflitto iniziarono a diradarsi e si fece reale la previsione di una ripresa industriale nel campo dei veicoli motorizzati, Permanyer decise di associarsi con Bult\u00f2, un benestante catalano mosso da una grande passione per la meccanica e le competizioni. La comune intenzione dei due imprenditori era di prepararsi a costruire motociclette, profittando dello stato disastroso in cui si trovavano tutte le case motociclistiche europee e dell'assenza di una produzione nazionale.\nNascita della Montesa.\nDopo anni di successi mietuti anche nel campo delle corse del motomondiale e vicissitudini aziendali tra cui la separazione dall'azienda stessa di Francisco Bult\u00f2 e relativa creazione di quello che sar\u00e0 una delle sue massime competitrici, la Bultaco, negli anni ottanta, a seguito della crisi mondiale dell'industria motociclistica, \u00e8 stata comprata da Honda.\nNei tempi pi\u00f9 recenti la sua attivit\u00e0 sportiva non si \u00e8 limitata alle competizioni di trial ma \nCampionato del mondo di trial.\nNel 2005 con l'acquisizione da parte di Honda, la Montesa ha abbandonato la pluriiridata Cota 315 R con la quale gareggiava nel campionato del mondo, una 2 tempi di 250cc pluricampione del mondo ma che ormai risentiva del peso dell'et\u00e0 avanzata del progetto per tentare, in sintonia con la filosofia Honda, la strada del 4 tempi, molto pi\u00f9 pesante e meno potente dei 2 tempi della concorrenza.\nQuesta sfida \u00e8 stata ampiamente vinta dai tecnici Honda che sono riusciti a progettare una moto, la Cota 4RT (sempre 250 cc), competitiva, leggera (nei limiti del possibile) e tecnologicamente innovativa grazie all'alimentazione affidata ad un iniettore controllato da una ECU con il vantaggio di non soffrire gli sbalzi climatici e di altitudine tipici dei classici carburatori.\nNel 2005 \u00e8 presente nel campionato del mondo di trial con l'unica moto in produzione, la Cota 4RT, un monocilindrico 250 con motore Honda quattro tempi e cambio a 5 marce, guidata dai piloti Doug Lampkin, Takahisa Fujinami e Marc Freixa.\nNel 2006, come per l'anno precedente la Cota 4RT, che ha subito alcune modifiche di ordine estetico come le grafiche e il faro anteriore, sar\u00e0 disponibile anche nel modello \"Repsol HRC\" ovvero una replica delle Cota utilizzate da Fujinami e Lampkin nel mondiale. Caratteristiche principali di questa versione sono il manubrio Renthal e la centralina elettronica della HRC riprogrammabile, ovvero il reparto corse della Honda.\nLa Cota 4RT \u00e8 presto divenuta la moto da trial pi\u00f9 vincente di sempre grazie al pilota Toni Bou, che attualmente detiene il titolo di campione di trial indoor da 14 anni consecutivi, ed il titolo di campione outdoor da 14 anni consecutivi, risultando di conseguenza il pilota di trial pi\u00f9 vincente di sempre.\nPalmar\u00e8s.\nNel suo \"palmar\u00e8s\", per quanto riguarda il trial e fino al 2013, vi sono numerosi titoli mondiali:"}
{"id": "394395", "revid": "93685", "url": "https://it.wikipedia.org/wiki?curid=394395", "title": "La libert\u00e0 che guida il popolo", "text": ""}
{"id": "394399", "revid": "124100888", "url": "https://it.wikipedia.org/wiki?curid=394399", "title": "Tornese", "text": "Il tornese, o grosso tornese, era un grosso d'argento emesso per la prima volta agli inizi dell'XI secolo dall'Abbazia di San Martino a Tours in Francia.\nAssieme al parisino e all'angevino fu una delle monete pi\u00f9 importanti della Francia medievale.\nLa lira tornese fu la moneta ufficiale della Francia fino alla riforma monetaria del 1789, che ne decret\u00f2 la fine e la sostituzione con il franco germinale.\nGli inizi.\nIl nome francese \"denier tournois\" o semplicemente \"tournois\" deriva dal basso latino \"turonus\", corruzione di \"turonensis\", cio\u00e8 \"di Tours\". Nei documenti medievali la moneta veniva comunque indicata con il nome corretto di \"denarius turonensis\" o semplicemente \"turonensis\".\nIl termine \"turonus\" fu usato gi\u00e0 prima del IX secolo per indicare le monete coniate nella cittadina francese di Tours (+ TVRONVS\u2022CIVIS) nella legenda intorno alla croce.\nDopo la chiusura della zecca comitale agli inizi dell'XI secolo, i monaci dell'Abbazia di San Martino di Tours decisero di aprire una zecca nella loro sede, a Saint Pierre le Peullier, subito fuori dalle mura cittadine.\nInizialmente furono scelti tipi con la rappresentazione dell'effigie reale, usati al tempo di Carlomagno e Ludovico il Pio ed in seguito da altri re francesi come Carlo il Calvo (843-877) o Luigi IV d'Oltremare (936 - 954).\nAl posto del nome reale l'abbazia pose la legenda CAPVT SCI MARTINI (\"Caput Sancti Martini\", testa di San Martino). Al rovescio la croce e la legenda \"+ TVRONVS CIVIS\".\nIn seguito questi tipi furono adottati dai conti della Touraine a Chinon e di conseguenza, al tempo di Lotario (941-986) a Tours si decise di cambiare il tipo e si scelse il cosiddetto tipo del tempio.\nQuesto tipo era gi\u00e0 stato usato in precedenza in particolare al tempo di Ludovico il Pio (814-840) e rappresentava un tempio cristiano, o forse un battistero, circondato dalla legenda XRISTIANA RELIGIO.\nQuesto tipo era stato usato anche al tempo di Carlo il Calvo nella stessa Tours.\nCon gli anni il tipo del tempio fu gradualmente deformato ed assunse la caratteristica forma del cosiddetto \"ch\u00e2tel tournois\".\nIl \"castello tornese\" caratterizz\u00f2 le monete di Tours e le loro imitazioni fino al tempo di Carlo il Saggio che fu re di Francia dal 1364 al 1380.\nL'affermazione.\nTra la fine del XII secolo e gli inizi del XIII Filippo Augusto (1165-1223) conquist\u00f2, tra gli altri, i territori della valle della Loira e con essi Tours.\nIl denaro tornese, e la sua lira che ne costituiva il multiplo nominale, entr\u00f2 quindi nell'orbita reale e si affianc\u00f2 al denaro parisino che sino a quel momento era stato la moneta ufficiale dei Capetingi.\nFino ad allora il denaro tornese era stato considerato solamente una moneta locale ed era tollerata nel territorio dei Plantageneti come equivalente all'angevino.\nIn questo periodo la societ\u00e0 subisce un'esplosione demografica, si sviluppa una classe di salariati che si affianca ai mercanti ed ai proprietari terrieri. Aumenta di conseguenza la richiesta di moneta ed in particolare di moneta minuta.\nEra gi\u00e0 diffusa l'abitudine di tagliare in due i denari, che ancora costituivano l'unico tipo di moneta coniata, per ricavarne delle maglie, cio\u00e8 dei mezzi denari.\nIl valore del tornese era inferiore al denaro parisino: per quattro parisini si avevano cinque tornesi.\nQuesto minor valore lo faceva preferire nelle transazioni di minore importanza, ma frequenti, mentre il denaro parisino aveva un valore troppo elevato per i commerci minuti.\nFilippo Augusto fece quindi pressione sui monaci per aumentare la produzione dei tornesi che inizialmente mantennero i tipi tradizionali. Poi nel 1191 il tipo \"TVRONVS CIVIS - croce\" fu sostituito dal tipo \"PHILIPVS - croce\".\nIn seguito Filippo decret\u00f2 che il \"denier tournois\" fosse l'unica moneta nei territori occidentali del regno.\nNegli ultimi anni del regno ci fu un altro cambiamento dei tipi che divennero: \"PHILIPVS REX - croce\" e \"TVRONVS CIVIS - castello\".\nSotto Luigi VIII e Luigi IX si complet\u00f2 la penetrazione del tornese nel resto del regno.\nLuigi IX, imitando le citt\u00e0 italiane che da anni coniavano i \"grossi\", emise a sua volta un \"grosso tornese\" dal valore di 12 denari.\nOltre al grosso furono coniata la \"maglia bianca\" (\"maille blanche\"), la moneta da mezzo grosso e la \"maglia terza\" (\"maille tierce\") da 1/3 di \"grosso\".\nLa \"lira tornese\" del valore di 240 denari fu coniata solo pi\u00f9 tardi. Una delle prime monete con questo valore \u00e8 il famoso \"Franc \u00e0 cheval\" di Giovanni il Buono (1350 - 1364).\nIl denaro tornese fu imitato dai fratelli di Luigi IX di Francia, nei regni franchi dell'Oriente Latino, in Germania (\"Turnos, Turnose, Wei\u00dfpfenning\"), nei Paesi Bassi, in Portogallo (\"tornez\").\nIn Italia il \"tornese\" fu coniato a Napoli dal regno di Alfonso V d'Aragona fino alla fine del Regno delle Due Sicilie.\nLa fine.\nDopo Carlo V i tipi cambiarono e spar\u00ec lo \"chatel tournois\". La \"livre tournoise\" rimase la moneta ufficiale del regno di Francia fino alla rivoluzione francese, quando fu creato il \"franco\".\nStranamente i rivoluzionari scelsero per la nuova moneta che sostituiva la lira, la parola \"franco\", che era stata usata per indicare una moneta d'oro dal valore di una lira tornese, al tempo di Giovanni il Buono.\nMediterraneo.\nLa moneta fu imitata anche nel Vicino Oriente crociato, dove fu conosciuto come \"tornese del Levante\" o \"dell'Oriente Latino\".\nIn seguito alle crociate il \"tournois\" era diventato popolare nel Mediterraneo orientale e in poco tempo divenne la moneta nazionale.\nNel 1249 Luigi IX concesse a Guglielmo II di Villehardouin, principe d'Acaia, il diritto di coniarne nel suo principato.\nDenari tornesi furono coniati un po' ovunque: a Tebe; a Chiarenza nel principato d'Acaia; nella Grecia continentale dai Baroni franchi; in Epiro, Grecia e nelle Isole Ionie dai Napoletani; nelle varie isole dai Signori latini; a Scio dai Genovesi.\nVenezia coni\u00f2 per le sue colonie varie pezzature, tra cui il tornesello.\nTornesi furono coniati anche dagli Imperatori bizantini nel XIII e nel XIV secolo.\nItalia.\nIn Italia ebbero questo nome alcune monete, tra cui:\nIl pi\u00f9 noto tornese coniato in Italia \u00e8 il \"tornese napoletano\". Fu una moneta di rame emessa dagli Aragona a Napoli alla met\u00e0 del XV secolo e battuta fino al 1861.\nLe prime monete emesse recavano l'immagine del re seduto di fronte sul trono e la croce di Gerusalemme al rovescio. Furono emessi anche in altre zecche del regno: Barletta, Gaeta, Capua, Cosenza, Isernia, Lecce ecc.\nValeva 1/20 di carlino o 6 cavalli.\nIl sistema completo era cos\u00ec articolato:\nIl tornese di Carlo di Borbone (1734-1759) recava al rovescio le scritta \"HILARITAS\" su tre righe. La moneta da tre tornesi era chiamata anche \"Publica\" per la scritta \"PVBLICA L\u00c6TITIA\" che recava al rovescio.\nLa moneta da tre tornesi di Ferdinando IV aveva invece la scritta \"PVBLICA COMMODITAS\". Sulla moneta da un tornese era scritta l'indicazione del valore \"TORNESE CAVALLI VI\" su quattro righe. Furono coniate anche monete da 10, 8, e 5 tornesi, tutte di rame.\nDurante la Repubblica Napolitana del 1799 furono coniate due monete da 6 e 4 tornesi. Entrambe recavano al diritto il fascio consolare sormontato dal berretto frigio.\nLa seconda monetazione di Ferdinando IV (1799-1805) presenta monete da 6 e 4 tornesi. Sulla moneta da un tornese c'era l'indicazione del valore in cavalli.\nDurante i regni di Giuseppe Bonaparte (1806-1808) e di Gioacchino Murat (1808-1815) non furono emessi tornesi.\nCon il ritorno al trono di Ferdinando e con la sua terza monetazione, quelle del 1815 e del 1816, furono coniate monete da \"OTTO TORNESI\" e da \"CINQUE TORNESI\".\nCon la quarta monetazione, emessa dopo il 1816, quando Ferdinando riun\u00ec i due regni e prese quindi il nome di Ferdinando I, furono emesse monete da dieci, otto, cinque e quattro tornesi. La moneta da un tornese fu emessa solo nel 1817 ed era la moneta di minor valore coniata.\nFrancesco I (1825-1830) emise solo le monete da 10, 5, 2 tornese e quella da \"TORNESE UNO\", mentre Ferdinando II (1830-1859) coni\u00f2 quelle da 10, 5, 3, 2, 1 1/2 da 1 e da 1/2 tornese. Su tutte le monete il valore era espresso in lettere.\nL'ultimo Borbone di Napoli, Francesco II (1859-1861), durante il breve regno, coni\u00f2 monete da 10, 5 e 2 tornesi."}
{"id": "394412", "revid": "499531", "url": "https://it.wikipedia.org/wiki?curid=394412", "title": "Cane da orso della Carelia", "text": "Il cane da orso della Carelia \u00e8 un cane da caccia della famiglia degli spitz. \u00c8 un cane di taglia media (il maschio arriva a circa 55\u00a0cm al garrese con un peso di circa 25\u00a0kg), di colore nero-bianco, di corporatura robusta e dagli arti forti. Alcuni esemplari possono nascere anuri o brachiuri.\nOrigini.\nDiscendente diretto del lupo artico, il cane da orso della Carelia (\"Karjalankarhukoira\" in finlandese) ha origini finlandesi, dalle quali prende il nome dalla regione della Finlandia sudorientale chiamata appunto Carelia.\nIl cane da orso della Carelia era usato principalmente per la caccia a piccoli animali da pelliccia, come scoiattoli e martore. Come il Norsk elghund grigio, questo cane veniva usato anche nella caccia a alce, lince, lupo e, come suggerisce il nome, alla caccia dell\u2019orso bruno eurasiatico. Nella caccia all'orso, almeno un paio di cani sarebbero stati usati per trattenere la preda, abbaiando forte, per distrarre l'orso mentre il cacciatore entrava in azione per abbattere il plantigrado.\nUtilit\u00e0.\nIl cane da orso della Carelia \u00e8 incline alla caccia, ma non si comporta come un segugio: predilige infatti la caccia in branco dei grandi mammiferi, come l'orso, l'alce e il cinghiale.\nCome struttura, \u00e8 dotato di tre elementi base per definirlo un vero cacciatore: un olfatto finissimo, una vista molto acuta e un udito particolarmente sensibile: pu\u00f2 quindi avvertire la selvaggina anche da grandi distanze (superiori ai 2 chilometri). Caratteristica principale del suo comportamento venatorio \u00e8 il saper tenere a bada la preda, in attesa del suo padrone.\nCarattere.\nPur essendo un cane fiero e indipendente, col tempo si affeziona molto al padrone e vi sviluppa un rapporto particolarmente fedele, in seguito al quale richiede spazio e attenzione. In questi casi, mantiene tuttavia l'abitudine a mostrarsi indifferente verso le altre persone.\nHa un istinto al combattimento molto sviluppato dato che la razza \u00e8 stata sempre selezionata per cacciare animali selvatici di grandi dimensioni.\nNon si dimostra mai aggressivo nei confronti delle persone, che comunque considera estranee. Si pu\u00f2 dimostrare aggressivo solo nei confronti dei suoi simili, il pi\u00f9 delle volte per difendersi.\nLa razza coopera attivamente alla caccia. Possiede un senso olfattivo estremamente sviluppato ed anche gli altri sensi sono eccellenti. Il senso dell'orientamento \u00e8 estremamente elevato.\nFra le popolazioni del Baltico si distingue come uno dei cani pi\u00f9 socievoli, il pi\u00f9 adatto alla compagnia con l'uomo. \u00c8 un cane molto sensibile, poco adatto a piccoli spazi e alla non attivit\u00e0 e soprattutto alla mancanza di attenzione."}
{"id": "394423", "revid": "196390", "url": "https://it.wikipedia.org/wiki?curid=394423", "title": "Stanislavsky", "text": ""}
{"id": "394424", "revid": "287204", "url": "https://it.wikipedia.org/wiki?curid=394424", "title": "Salvador Espriu", "text": "Biografia.\nSebbene i suoi genitori fossero entrambi originari di Arenys de Mar, Salvador Espriu nacque a Santa Coloma de Farners, localit\u00e0 dove suo padre esercitava la professione di notaio. \nIl padre fu una persona liberale e di mentalit\u00e0 aperta, al contrario della madre, cattolica praticante. Nel 1915 la famiglia si spost\u00f2 a Barcellona, ma Espriu continu\u00f2 a passare i periodi di villeggiatura estiva ad Arenys de Mar. \nL'epidemia di morbillo del 1922 provoc\u00f2 la morte della sorella Mar\u00eda Isabel. \nEspriu rimase sconvolto da questa perdita familiare e si rifugi\u00f2 nella lettura della fornita biblioteca paterna.\nSulle orme del padre studi\u00f2 Diritto presso l'Universit\u00e0 Autonoma di Barcellona, dove si laure\u00f2 nel 1935. In questa epoca conobbe e frequent\u00f2 il poeta Bartomeu Rossell\u00f3-P\u00f2rcel. \nNel 1936 inizi\u00f2 gli studi di letteratura classica ed egittologia, studi che interruppe nel 1936 allo scoppiare della guerra civile spagnola.\nFinita la guerra fu proibito l'insegnamento della lingua catalana e fu soppressa l'Universit\u00e0 Autonoma di Barcellona. Espriu perse ogni possibilit\u00e0 di dedicarsi alla sua vocazione di docente e, al contempo, dovette riflettere sulla possibilit\u00e0 di abbandonare ogni ambizione letteraria, non potendosi pubblicare opere in lingua catalana.\nSi dedic\u00f2 quindi ad un'attivit\u00e0 di aiutante presso uno studio notarile e trascorse i suoi anni nella monotonia, facendo la spola fra Barcellona e Arenys de Mar, localit\u00e0 quest'ultima che il poeta soleva definire come la sua \"piccola patria\".\nNel 1966 Espriu partecip\u00f2 ad una riunione clandestina promossa dagli studenti universitari e alla quale presero parte diversi intellettuali catalani. Per questo fu scoperto, multato ed arrestato.\nFu uno dei quattro padri fondatori dell'\"Associazione di scrittori in lingua catalana\".\nOpere Letterarie.\nEspriu fu uno scrittore molto prolifico e poliedrico; tuttavia le sue opere si possono raggruppare in quattro grandi categorie: liriche, elegiache, satiriche e didattiche.\nInsieme a Josep Pla e a Josep Maria de Segarra fu uno dei primi scrittori che, nonostante i divieti, riprese a scrivere in lingua catalana.\nLe sue principali opere letterarie sono tre: \"Il cimitero di Sinera\" (El cementiri de Sinera, dove Sinera sta per Arenys letta al contrario), \"La prima storia di Esther\" (Primera hist\u00f2ria d'Esther) e \"La pelle del toro\" (La pell de brau), che probabilmente \u00e8 anche la sua opera pi\u00f9 conosciuta e con la quale Espriu esterna la sua visione delle problematiche storiche, morali e sociali della Spagna dei suoi tempi.\nLa sua poesia del dopoguerra \u00e8 caratterizzata da un profondo ermetismo. Ricorrente e ossessiva \u00e8 la presenza della morte, della tristezza del mondo rovesciato dalla guerra (per questo rovesci\u00f2 nelle sue liriche anche il nome della sua tanto amata Arenys in Sinera), della solitudine e dell'impotenza dell'uomo davanti all'evolversi funesto della storia."}
{"id": "394428", "revid": "1543377", "url": "https://it.wikipedia.org/wiki?curid=394428", "title": "Tallero sloveno", "text": "Il Tallero sloveno o tolar \u00e8 stato il nome della valuta che si \u00e8 utilizzata in Slovenia fino al 31 dicembre 2006. Il nome tolar deriva dal tedesco \"Thaler\".\nStoria.\nIl tallero fu introdotto l'8 ottobre 1991. Sostituiva alla pari il dinaro jugoslavo del 1990.\nDal 28 giugno 2004 il tallero sloveno \u00e8 entrato nel ERM II con un tasso centrale di 1 euro = 239,640 talleri.\nLe prime banconote sono state biglietti provvisori emessi l'8 ottobre 1991 ed avevano un'ape carnica al dritto e il Triglav, il monte pi\u00f9 alto della Slovenia, al rovescio; questi biglietti non sono stati pi\u00f9 stampati quando sono state emesse le nuove banconote nel 1992.\nIl 1\u00ba gennaio 2007 il tallero \u00e8 stato sostituito con l'euro; la Slovenia conia le proprie monete (Monete euro slovene), come tutti gli altri paesi della zona euro. Il tallero ha cessato di avere corso legale il 14 gennaio 2007. Il tasso di conversione era di 239,640 \"tolar\" per 1 euro. Il codice ISO 4217 era SIT.\nMonete.\nErano coniate le seguenti monete. Al rovescio sono rappresentati animali tipici.\nBanconote.\nErano stampate le seguenti banconote. Tutte raffigurano importanti personalit\u00e0 slovene.\nSerie storica dei tassi di cambio.\nNumeri minori indicano un maggior valore del \"tolar\"."}
{"id": "394432", "revid": "9", "url": "https://it.wikipedia.org/wiki?curid=394432", "title": "Tallero Sloveno", "text": ""}
{"id": "394438", "revid": "124123", "url": "https://it.wikipedia.org/wiki?curid=394438", "title": "Ecgric dell'Anglia orientale", "text": "Gi\u00e0 durante il regno di Sigeberht ebbe qualche esperienza di potere. Mor\u00ec combattendo contro re Penda di Mercia, che affront\u00f2 insieme a Sigeberht, che era stato fatto uscire contro la sua volont\u00e0 dal monastero allo scopo di dare coraggio alle truppe. Sul trono sal\u00ec allora Anna."}
{"id": "394449", "revid": "287204", "url": "https://it.wikipedia.org/wiki?curid=394449", "title": "Giuseppe Bianchi", "text": ""}
{"id": "394468", "revid": "287204", "url": "https://it.wikipedia.org/wiki?curid=394468", "title": "Nikolaj Ivanovic Lobacevskij", "text": ""}
{"id": "394473", "revid": "125525326", "url": "https://it.wikipedia.org/wiki?curid=394473", "title": "Da Barbiano", "text": "I da Barbiano (dal XV secolo Barbiano di Belgioioso o alternativamente Belgiojoso) sono una famiglia nobile dell'Italia settentrionale, attestata dal Medioevo.\nLa famiglia \u00e8 considerata di discendenza carolingia e fu imparentata con i signori di Imola, Carrara, Faenza e Ravenna.\nLa famiglia \u00e8 ricordata da Dante nel \"Purgatorio\" con l'antico predicato feudale Cunio.\nEbbe rinomanza in particolare fra il Trecento e il Cinquecento grazie all'attivit\u00e0 di condottieri, militari, politici e diplomatici. Nel Quattrocento si trasfer\u00ec in Lombardia, dove ottenne il feudo di Belgiojoso e, nel 1769, il titolo principesco.\nBiografia.\nOrigini.\nAlcuni storiografi fanno risalire l'origine della famiglia ad un Everardo (o Eberardo), figlio del re longobardo Desiderio, che ricevette il titolo di \"Conte di Cunio\".\nI Cunio risiedettero in una rocca posta nelle vicinanze del fiume Senio, nella Bassa Romagna. Nel 1296 la rocca di Cunio fu completamente distrutta dai faentini, loro storici nemici. I conti si trasferirono nella vicina Barbiano, iniziando una nuova discendenza.\nCondottieri romagnoli.\nDopo il trasferimento dei Cunio a Barbiano (1296), la nuova discendenza fu iniziata da Rainiero.\nNella \"Descriptio provinci\u00e6 Romandiol\u00e6\", censimento fiscale dei territori settentrionali dello Stato della Chiesa redatto nel 1371, \u00e8 menzionato Pietro conte di Cunio e signore di Zagonara. Suo nipote Alidosio milit\u00f2 nella \"condotta\" di Guido da Vimercate per conto di Bernab\u00f2 Visconti, signore di Milano. Mor\u00ec nella difesa del castello di famiglia, assaltato nel maggio 1385 da milizie bolognesi e ferraresi.\nI due figli legittimi di Alidosio, Giovanni e Alberico, seguirono le orme paterne: il primo mili\u00f2 sotto Venezia, mentre il secondo, che divenne il personaggio pi\u00f9 illustre della famiglia, fu al soldo del papa Urbano VI (da cui ottenne l'ampliamento dei feudi romagnoli), di Gian Galeazzo Visconti e del re Ladislao I di Napoli. La figlia femmina, Lippa, and\u00f2 in sposa ad Obizzo Pepoli. Pochi giorni dopo l'assalto del 1385, Giovanni ed Alberico intervennero a difesa del castello: seppellirono il padre, poi catturarono tutti i miliziani bolognesi e il comandante ferrarese.\nCondottiero e capitano di ventura, Alberico da Barbiano fond\u00f2 la compagnia di San Giorgio, prima compagnia di ventura interamente composta da milizie italiane, in un'epoca in cui nella penisola dominavano eserciti composti da soldati stranieri, ed \u00e8 quindi ritenuto dai cronisti del tempo e dagli storici dei secoli successivi il primo restauratore della milizia italiana. Nel 1379 fu chiamato da papa Urbano VI e da Caterina da Siena a schierarsi in difesa di Roma contro i bretoni. Nella battaglia di Marino tra papato e bretoni riusc\u00ec a sconfiggere il nemico straniero ottenendo il titolo di \"cavaliere di Cristo\" e la carica di \"senatore dello Stato della Chiesa. Il papa gli confer\u00ec inoltre un grande stendardo bianco attraversato da una croce rossa con la dicitura \"LI. IT. AB EXT.\" (\"liberata Italia ab exteris\", ovvero \"liberata l'Italia dagli stranieri\"), che divenne il motto della famiglia e parte dello stemma del casato.\nNel 1403 papa Bonifacio IX nomin\u00f2 legato per Bologna e la Romagna il cardinale Baldassarre Cossa, affidandogli l'incarico di recuperare i territori perduti dalla Chiesa. Alberico, capitano delle milizie pontificie in Romagna, ne approfitta per assaltare Faenza, dominata dai Manfredi. La citt\u00e0 cede e i Manfredi partono per l'esilio a Rimini (1404).\nNel 1405 i Da Barbiano possedevano i seguenti castelli: Barbiano, Zagonara, Lugo, Massa Lombarda, Cotignola, Granarolo, Riolo, Castel Bolognese e, nell'imolese, Tossignano, Monte Catone, Dozza e Fiagnano. Quell'anno cominci\u00f2 uno scontro con il legato pontificio che, in capo a pochi anni, segn\u00f2 il destino del castello di famiglia. Bologna era stata colpita da una grave carestia. Il cardinale aveva acquistato una grossa partita di grano nelle Marche. Il carico, diretto a Bologna, pass\u00f2 dalla Romagna. Qui fu intercettato da Alberico e non giunse mai nel capoluogo felsineo. Il legato pontificio si rec\u00f2 di persona a trattare con il condottiero. Alberico chiese al Cossa 10.000 ducati d'oro e la conferma dei castelli che possedeva. Il cardinale rifiut\u00f2 la proposta e trov\u00f2 un accordo con Firenze.\nConvocato un consiglio generale a Bologna, Baldassarre Cossa dichiar\u00f2 guerra ad Alberico. Le milizie bolognesi attaccarono i possedimenti dei Da Barbiano. Furono prese: Dozza, Castel Bolognese e Massa Lombarda (luglio 1405). In settembre le due parti concordarono una tregua. Nel 1408 Alberico fu chiamato a Napoli da re Ladislao e lasci\u00f2 la Romagna. Nello stesso anno il cardinale Cossa scamp\u00f2 a una congiura; i colpevoli furono mandati a morte. Tra essi vi era Manfredo, uno dei figli di Alberico, che si rifugi\u00f2 nella rocca di Castel Bolognese. In ottobre la rocca venne espugnata dalle milizie della Chiesa e abbattuta; Manfredo scamp\u00f2 alla cattura fuggendo a Lugo. Il fratello Lodovico si pose al fianco del legato pontificio ed assedi\u00f2 la rocca di Lugo. Manfredo fugg\u00ec di nuovo e ripar\u00f2 in Puglia, dove raggiunse il padre Alberico. Il legato pontificio assegn\u00f2 al fratello Lodovico la titolarit\u00e0 dei castelli che rimanevano in possesso della famiglia: Zagonara, Guercinoro, Sant'Agata e Massa Lombarda (12 novembre 1408). Successivamente le milizie della Chiesa ottennero Riolo e Tossignano.\nNel 1409 il Cossa radun\u00f2 il maggior numero possibile di uomini in armi e di pezzi d'artiglieria e mosse verso Barbiano, deciso ad assediare il castello. Il 16 maggio ottenne la resa. Successivamente occup\u00f2 Cotignola e Solarolo. In giugno ordin\u00f2 l'abbattimento del castello, che fu raso al suolo. Per gli incroci del destino, nello stesso periodo Alberico trov\u00f2 la morte in Etruria; non pot\u00e9 quindi tornare in Romagna per difendere la propria citt\u00e0.\nUno dei figli di Lodovico, Alberico II, si distinse dapprima al servizio di Bologna e del papa, poi di Venezia, di Siena e soprattutto del duca di Milano Filippo Maria Visconti, dal quale ottenne il 29 novembre 1431 il castello di Belgiojoso, un vasto feudo nei pressi di Pavia. Qualche anno dopo venne inviato in Romagna a combattere contro fiorentini e veneziani, alleati tra loro e col papa. Vinse la prima battaglia, presso Castel Bolognese, ma i nemici si riorganizzarono e, assegnato il comando a Francesco Sforza, sconfissero i milanesi. Alberico si asserragli\u00f2 dentro la rocca di Lugo ma, dopo un lungo assedio, dovette arrendersi (1436).\nL'anno seguente papa Eugenio IV concesse Lugo in feudo al fedele alleato Nicol\u00f2 III d'Este. Seguirono nel 1440 Massa Lombarda, Bagnacavallo e Conselice. I Da Barbiano persero cos\u00ec tutti i territori posseduti in Romagna.\nTrasferimento in Lombardia.\nNel 1431 la famiglia, retta da Alberico II, figlio di Lodovico fu cacciata dalle milizie milanesi da Lugo e costretta a lasciare la Romagna per trasferirsi in Lombardia, stabilendosi nel feudo di loro possesso in Lombardia, aggiungendo dal 1514 la dicitura \"di Belgiojoso\" al proprio cognome.\nNel 1514 Carlo da Barbiano abbin\u00f2 il nome del borgo al proprio cognome e sotto la dicitura \"Barbiano di Belgiojoso\" la famiglia fu iscritta nel 1566 nel patriziato milanese, oltre che insignita del titolo di \u201cGrandi di Spagna\u201d e di \"Principi\" poi (1796).\nCarlo, nipote di Alberico II, fu governatore di Pavia e ambasciatore sforzesco alla corte di Francia; suo figlio Ludovico fu fatto da Carlo V governatore di Milano, mentre Pierfrancesco fu governatore di Lodi e Cremona e capitano di Milano. Questi due fratelli aggiunsero ai vari possessi della famiglia le signorie di San Colombano al Lambro e di Confienza.\nNel 1606 si diram\u00f2 in due rami, che discendono dai fratelli Alberico e Galeotto, figli di Ludovico (1556-1590), poeta e musicante, dotto nelle lingue greca ed ebraica, cavaliere di sant'Jago, a sua volta figlio di Piefrancesco.\nUn altro figlio di Ludovico, Giovan Giacomo (1565-1626), combatt\u00e9 nelle Fiandre come commissario generale di cavalleria spagnola.\nIl castello di Belgioioso fu trasformato una dimora principesca: vi venne imprigionato il re di Francia Francesco I, sconfitto dall'esercito imperiale nella battaglia di Pavia del 1525. La famiglia promosse l'agricoltura nel territorio circostante e intorno al castello si svilupp\u00f2 un borgo.\nA Milano il palazzo familiare \u00e8 opera settecentesca dell'architetto Giuseppe Piermarini, di stile neoclassico, in seguito residenza dei marchesi Brivio Sforza.\nAntonio (1693-1779), ambasciatore, ciambellano e consigliere imperiale, ottenne nel 1769 dall'imperatore Giuseppe II il titolo di principe del Sacro Romano Impero e di Belgiojoso, con il diritto di battere moneta d'oro e d'argento con la propria effigie.\nIl figlio secondogenito di Antonio, Ludovico (1728-1801) intraprese la carriera diplomatica e fu ministro plenipotenziario austriaco in Svezia nel 1765, ambasciatore imperiale a Londra nel 1769 e vicegovernatore dei Paesi Bassi austriaci dal 1784 al 1787. A lui si deve la costruzione della Villa Belgiojoso a Milano, opera di Leopoldo Pollack e terminata nel 1796, che in seguito fu dimora di Napoleone Bonaparte e successivamente del vicer\u00e9 Eugenio di Beauharnais.\nPrincipi Belgiojoso-Este.\nIl figlio primogenito del principe Antonio, Alberico XII (1725-1813), fu identificato da alcuni con il \"giovin signore\" de \"Il giorno\" di Giuseppe Parini. Fu consigliere imperiale, generale, cavaliere del Toson d'oro e della Corona ferrea e primo prefetto dell'accademia di Brera.\nFu amico di artisti e di letterati (tra cui Foscolo e lo stesso Parini) e bibliofilo: la sua biblioteca e la sua raccolta di stampe sono ora conservate alla Biblioteca Trivulziana di Milano.\nAvendo sposato Anna Ricciarda d'Este, figlia di Carlo Filiberto II d'Este di San Martino ed erede del vicariato di Belgioioso (che prendeva nome da tale localit\u00e0 ma non la comprendeva, avendo per capoluogo Corteolona), un\u00ec alla propria signoria quella della moglie e associ\u00f2 al nome della famiglia quello della consorte, assumendo il cognome \"Barbiano di Belgiojoso-Este\".\nOttennero successivamente il titolo di \"Principi di Belgiojoso-Este\" suo figlio Rinaldo, ciambellano imperiale, e i suoi nipoti Emilio (marito di Cristina Trivulzio, patriota italiana dell'Ottocento), Luigi e Antonio Alberico; con il figlio di quest'ultimo, Emilio (deceduto nel 1944) il ramo principesco della famiglia si estinse. Con la dipartita della consorte Maddalena, nata viscontessa Desmaniet de Biesme, il 6 settembre 1951 a San Colombano al Lambro, il castello Belgiojoso, ivi ubicato, venne donato all'Universit\u00e0 Cattolica del Sacro Cuore di Milano (maniero attualmente propriet\u00e0 del Comune).\nLinea comitale (linea comitale o Barbiano Boccardi Quarterio).\nIl ramo cadetto di linea comitale, discende da Galeotto Barbiano di Belgiojoso (1568-1626), nipote di Pierfrancesco il quale, \"ex uxore\", ottenne il diritto di aggiungere al proprio i cognomi Boccardi Quarterio per acquisire l'eredit\u00e0 di quelle casate. Il ramo familiare \u00e8 stato attivo nella citt\u00e0 di Milano e nell'Ordine di Malta col titolo di conti di Belgioioso. I membri della famiglia parteciparono e si distinsero particolarmente nelle guerre d'indipendenza italiane.\nI conti del ramo Barbiano Boccardi Quarterio furono:\nAlla famiglia appartennero anche:\nLa biblioteca e l'archivio dei Barbiano di Belgiojoso confluirono nel 1864 nella Biblioteca Trivulziana.\nLa collezione Belgiojoso di pittura fiamminga e olandese del Seicento, raccolta dal conte Lodovico, \u00e8 esposta presso le Civiche collezioni d'arte nel Castello Sforzesco di Milano.\nTitoli nobiliari.\nI Belgiojoso associarono in passato per la linea principesca il cognome Visconti-Trivulzio, mentre per quella comitale il cognome Boccardi-Quarterio.\nAlbero genealogico della famiglia da Barbiano e Barbiano di Belgioioso.\nSono riportati i membri titolati della famiglia."}
{"id": "394509", "revid": "767487", "url": "https://it.wikipedia.org/wiki?curid=394509", "title": "Saint-Aubin (Svizzera)", "text": "Saint-Aubin (toponimo francese; in tedesco \"Sankt Albin\", desueto) \u00e8 un comune svizzero di 1\u00a0755 abitanti del Canton Friburgo, nel distretto della Broye.\nGeografia fisica.\nAppartiene alla zona friburghese della Broye.\nStoria.\n 1991 ha inglobato il comune soppresso di Les Friques.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "394512", "revid": "41986", "url": "https://it.wikipedia.org/wiki?curid=394512", "title": "Austronesiano", "text": ""}
{"id": "394523", "revid": "1354930", "url": "https://it.wikipedia.org/wiki?curid=394523", "title": "Parigi-Roubaix 2006", "text": "La Parigi-Roubaix 2006, centoquattresima edizione della corsa, venne disputata il 9 aprile 2006 lungo un percorso di 259\u00a0km, comprendente 27 tratti di pav\u00e9 per un totale complessivo di 52,7\u00a0km, e fu vinta dal svizzero Fabian Cancellara.\nResoconto degli eventi.\nI belgi Leif Hoste e Peter Van Petegem ed il russo Vladimir Gusev, giunti rispettivamente secondo, terzo e quarto, furono squalificati per aver attraversato un passaggio a livello con le sbarre abbassate. \nKenny van Hummel, Marco Righetto, Lena\u00efc Olivier e Martin Pedersen giunsero al traguardo ma non furono classificati.\nFabian Cancellara \u00e8 stato il secondo ciclista svizzero a vincere questa corsa, 83 anni dopo la vittoria di Henri Suter. Per la prima volta al via della manifestazione si present\u00f2 un ciclista giapponese, Masahiro Shinagawa, che per\u00f2 non termin\u00f2 la corsa."}
{"id": "394524", "revid": "767487", "url": "https://it.wikipedia.org/wiki?curid=394524", "title": "Delley-Portalban", "text": "Delley-Portalban (toponimo francese) \u00e8 un comune svizzero di 1\u00a0107 abitanti del Canton Friburgo, nel distretto della Broye.\nGeografia fisica.\nDelley-Portalban si affaccia sul Lago di Neuch\u00e2tel e appartiene alla zona friburghese della Broye.\nStoria.\nIl comune di Delley-Portalban \u00e8 stato istituito 2005 con la fusione dei comuni soppressi di Delley e Portalban; capoluogo comunale \u00e8 Delley.\nGeografia antropica.\nFrazioni.\nLe frazioni di Delley-Portalban sono:"}
{"id": "394529", "revid": "57455", "url": "https://it.wikipedia.org/wiki?curid=394529", "title": "Vormazia", "text": ""}
{"id": "394534", "revid": "287204", "url": "https://it.wikipedia.org/wiki?curid=394534", "title": "Vallon (disambigua)", "text": ""}
{"id": "394539", "revid": "339392", "url": "https://it.wikipedia.org/wiki?curid=394539", "title": "Algebra matriciale", "text": ""}
{"id": "394542", "revid": "1776051", "url": "https://it.wikipedia.org/wiki?curid=394542", "title": "Vallon", "text": "Vallon (toponimo francese) \u00e8 un comune svizzero di 436 abitanti del Canton Friburgo, nel distretto della Broye.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "394544", "revid": "93556", "url": "https://it.wikipedia.org/wiki?curid=394544", "title": "Atto di Unione (1800)", "text": "L'Atto d'Unione del 1800 fuse il regno d'Irlanda ed il regno di Gran Bretagna (il quale era, a sua volta, risultato dell'unione tra Inghilterra e Scozia sancita nel 1707), creando cos\u00ec il Regno Unito di Gran Bretagna e Irlanda, con effetto dal 1\u00ba gennaio 1801. L'atto ricevette il Royal Assent il 1\u00ba agosto 1800.\nStoria.\nL'Atto fu approvato dal parlamento britannico e da quello irlandese.\nCon la Costituzione del 1782, al parlamento irlandese era stato garantito un certo grado d'autonomia dopo che, per secoli, era stato subordinato al parlamento inglese e, pi\u00f9 tardi, a quello britannico. Di conseguenza, molti parlamentari irlandesi, compreso Henry Grattan, erano gelosi della loro indipendenza e avevano gi\u00e0 rifiutato una proposta per l'unione dei due regni nel 1799. In ogni caso, una decisa campagna del governo britannico, ma anche l'incertezza seguita alla rivolta irlandese del 1798, resero l'Unione con la Gran Bretagna una prospettiva pi\u00f9 accettabile. L'Atto fu quindi definitivamente approvato dal Parlamento irlandese con una considerevole maggioranza, anche se diversi parlamentari si opposero.\nL'Atto di unione segn\u00f2 una strada poi percorsa anche, \"mutatis mutandis\", per la fusione perfetta del 1847 tra il regno di Sardegna e gli Stati di terraferma.\nStruttura.\nL'Atto era composto di otto articoli:\nMolti cattolici irlandesi erano favorevoli all'Unione, in quanto sarebbe stata permessa l'elezione di parlamentari cattolici (non consentita nel parlamento irlandese gi\u00e0 da oltre un secolo secondo i disposti delle Leggi penali irlandesi), dando cos\u00ec il via all'emancipazione. Ci\u00f2 non avvenne, poich\u00e9 re Giorgio III rifiut\u00f2 di dare seguito a questa parte dell'accordo, in quanto riteneva che emancipare i cattolici sarebbe stato in contrasto con il Giuramento di fedelt\u00e0. L'emancipazione fu cos\u00ec posticipata al 1829.\nQuella creata per la fusione tra i regni d'Irlanda e di Gran Bretagna nel 1801 rimane ancora la bandiera del Regno Unito. Conosciuta come \"Union Flag\" (o \"Union Jack\"), combina le bandiere di Inghilterra e Scozia con la croce di San Patrizio, che rappresenta l'Irlanda. Nasceva cos\u00ec il Regno Unito di Gran Bretagna e Irlanda."}
{"id": "394546", "revid": "261173", "url": "https://it.wikipedia.org/wiki?curid=394546", "title": "Giuseppe Sapeto", "text": "Biografia.\nCome aderente all'Ordine di san Lazzaro mendicante, percorse le rive del Mar Rosso e fu uno dei fautori dell'espansionismo coloniale italiano.\nNel 1837 si stabil\u00ec ad Adua e scrisse alcune opere sull'Eritrea e l'Abissinia. \nTra il 1851 e il 1855 viaggi\u00f2, insieme al confratello Giovanni Giacinto Stella, fra le popolazioni dei Mens\u00e2, dei Bogos e degli Habab, pubblicando poi un resoconto dei luoghi da loro visitati.\nSuccessivamente insegn\u00f2 la lingua araba a Parigi, Firenze e Genova all'ITTL \"Nautico San Giorgio\".\nSvestito nel 1862 l'abito religioso, torn\u00f2 in Africa, e nel novembre del 1869 acquist\u00f2 per conto della compagnia di navigazione di Raffaele Rubattino la baia di Assab, che con la cessione al Regno d'Italia nel 1882 sarebbe divenuta il primo possedimento italiano d'oltremare.\nSempre come Rappresentante della Compagnia Rubattino coadiuv\u00f2 le prime fasi logistiche dell'insediamento di Assab, sotto la guida del Capitano De Amezaga, sino alla nomina alla carica di Commissario italiano di Assab di Gustavo Branchi. In seguito ad una grave crisi di fuoco di Sant'Antonio dovette lasciare Assab nel dicembre del 1880, per non farvi pi\u00f9 ritorno.\nLa citt\u00e0 di Genova, citt\u00e0 in cui mor\u00ec, e Roma gli hanno intitolato rispettivamente una via nel quartiere di San Martino e una piazza centrale."}
{"id": "394547", "revid": "17126", "url": "https://it.wikipedia.org/wiki?curid=394547", "title": "Atto d'Unione del 1800", "text": ""}
{"id": "394550", "revid": "486946", "url": "https://it.wikipedia.org/wiki?curid=394550", "title": "Ambrosiana Inter", "text": ""}
{"id": "394552", "revid": "767487", "url": "https://it.wikipedia.org/wiki?curid=394552", "title": "Gletterens", "text": "Gletterens (toponimo francese) \u00e8 un comune svizzero di 1\u00a0051 abitanti del Canton Friburgo, nel distretto della Broye.\nGeografia fisica.\nGletterens \u00e8 affacciato sul Lago di Neuch\u00e2tel.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "394553", "revid": "339392", "url": "https://it.wikipedia.org/wiki?curid=394553", "title": "US Avellino", "text": ""}
{"id": "394554", "revid": "339392", "url": "https://it.wikipedia.org/wiki?curid=394554", "title": "Salernitana", "text": ""}
{"id": "394558", "revid": "479654", "url": "https://it.wikipedia.org/wiki?curid=394558", "title": "Giuseppe Bianchi (ingegnere)", "text": "Dirigente delle Ferrovie dello Stato italiane tra il 1913 e il 1946 e poi delle Ferrovie Nord Milano, ebbe un ruolo di primo piano nell'affermazione definitiva della trazione elettrica ferroviaria in Italia.\nBiografia.\nNato a Imola il 26 agosto 1888, si laure\u00f2 in ingegneria meccanica elettrotecnica a Torino nel 1912.\nAssunto dalle Ferrovie dello Stato, venne dapprima assegnato all'Unit\u00e0 speciale di elettrificazione di Roma.\nNel 1920 venne trasferito all'Ufficio studi locomotive elettriche del Servizio Materiale e Trazione, che aveva e ha (sotto altra denominazione) sede a Firenze, divenendone il direttore nel 1930. Costituito il Consiglio Nazionale delle Ricerche fu chiamato a far parte del suo Comitato per l'ingegneria.\nBench\u00e9 Bianchi si sia distinto per progetti di locomotive a vapore di grandi prestazioni (come le tre varianti del progettato gruppo 695 delle Ferrovie dello Stato, poi non realizzato a vantaggio del gruppo 691 ottenuto come ricostruzione del gruppo 690), la sua opera \u00e8 centrale per il passaggio dalla trazione a vapore a quella elettrica.\nGi\u00e0 durante la prima parte della sua carriera aveva contribuito a migliorare locomotive elettriche del sistema a corrente alternata trifase (3,6 kV, 16,7 Hz), e successivamente diresse la progettazione di nuovi tipi di locomotive: i gruppi E.432 ed E.554. Inoltre introdusse importanti migliorie sulle E.333.\nSuccessivamente, evidenziatisi i limiti di quel sistema di trazione (le locomotive E.470, E.472, E.570, progettate dal suo ufficio, ed E.471 progettate da K\u00e1lm\u00e1n Kand\u00f3 e costruite dalla Nicola Romeo costituirono gli ultimi tentativi di prolungarne l'esistenza) e dopo avere esaminato le possibilit\u00e0 offerte dal sistema a corrente continua 3 kV, che aveva avuto ottimi risultati negli Stati Uniti d'America, si concentr\u00f2 sullo sviluppo di quest'ultimo.\nDal 1924 circa Bianchi contribu\u00ec in maniera significativa alla progettazione delle prime locomotive e automotrici alimentate in corrente continua ad alta tensione (3 kV c.c.) introdotte in Italia. In particolare l'ufficio da lui diretto lavor\u00f2 sui gruppi E.326, E.626, E.428 ed E.424. Quest'ultimo non fu costruito, ma a partire dal 1943 venne introdotto un gruppo omonimo progettato dal suo successore Alfredo D'Arbela.\nDiresse anche lo studio di una locomotiva elettrica da manovra, la E.422, e di una gigantesca locomotiva doppia chiaramente ispirata alle Ae 8/14 delle Ferrovie federali svizzere. Nessuna delle due fu mai costruita.\nLa storiografia pi\u00f9 accreditata ritiene che il cambiamento dei vertici delle Ferrovie dello Stato, successivo alla presa del potere da parte del fascismo, possa avere contribuito a vincere le resistenze interne alle Ferrovie dello Stato relativamente all'introduzione del sistema a corrente continua. Peraltro Bianchi aveva sempre rifiutato d'iscriversi al partito fascista, e venne sempre visto come un elemento di disturbo anche se non si ha notizia di una sua opposizione esplicita al regime. Pertanto il fallimento iniziale dei suoi tentativi di raggiungere le alte velocit\u00e0 con le sue locomotive e con gli elettrotreni ETR 200 permise ai suoi oppositori politici e industriali di farlo rimuovere dall'incarico nel 1937. Fu sostituito da Cesare Carli.\nSi trasfer\u00ec alle Ferrovie Nord Milano, dove segu\u00ec il progetto dell'elettrificazione integrale della rete, rimanendovi fino al pensionamento a eccezione di un breve ritorno nelle FS tra il 1945 e il 1946.\nGiuseppe Bianchi mor\u00ec a Milano il 20 luglio 1969.\nL'opera.\nNella prima met\u00e0 del Novecento tutte le principali aziende ferroviarie europee ed extraeuropee tendevano a una crescente unificazione delle componenti meccaniche ed elettriche delle locomotive e dei veicoli al fine di raggiungere significative economie di scala.\nBianchi e collaboratori s'inserirono in questa linea progettuale, che il Servizio Materiale e Trazione aveva perseguito fin da quando, nel 1905, aveva riscattato dalle preesistenti amministrazioni ferroviarie un parco molto eterogeneo, la cui gestione e manutenzione erano di conseguenza assai onerose.\nPertanto, fin dal 1926 circa, Bianchi e collaboratori, essendo ormai certi che lo sviluppo della trazione elettrica sulla rete FS sarebbe stato affidato al sistema a corrente continua ad alta tensione, studiarono quattro tipi di locomotive da treno, a cui ne aggiunsero poi una da manovra, alle quali affidare tutti i tipi di servizio.\nI servizi da espletare erano quattro:\nFedele al principio che, durante un convegno, sintetizz\u00f2 nella massima \"i componenti che danno meno fastidi sono quelli che non ci sono\", Bianchi insieme ai collaboratori ritenne che tutte le parti delle locomotive avrebbero dovuto essere semplificate nella loro progettazione e unificate tra le diverse famiglie di mezzi per ridurre i tempi di reperimento dei ricambi e conseguentemente aumentare l'affidabilit\u00e0.\nQueste linee guida rappresentano una filosofia concettualmente molto prossima a quelle che dagli anni cinquanta si diffusero nell'industria di massa con il nome di \"Design for maintenance\" e \"Reliable system design\".\nLa configurazione complessiva, con un unico telaio e ruote anche di grande diametro, era evidentemente debitrice di quelle delle locomotive a vapore e d delle locomotive elettriche trifasi.\nL'attivit\u00e0 di Bianchi gett\u00f2 le basi per il lavoro futuro dell'ingegner Alfredo d'Arbela e collaboratori sulle E.636 ed E.424.\nUn giudizio di Riccardo Bianchi.\nNella trascrizione dell'interrogatorio in seduta plenaria (10-14 dicembre 1915) di Riccardo Bianchi della commissione Chimirri si legge: \u201cDa uno studio fatto dal valentissimo ingegnere che occupa meritatamente ed ancor in giovane et\u00e0 un elevato posto alla testa del servizio della Trazione, ho potuto constatare \u2013 pur accettando solo in parte alcune delle ipotesi favorevoli enunciate \u2013 che i vantaggi indiretti inerenti all'impianto della trazione elettrica (senza contare l'utile del rimandare le spese pel raddoppiamento delle linee) si possono valutare al 50 % in pi\u00f9 delle economie che dal carbone a lire 30 p. T. si\nvengono a conseguire, con l'energia a 4 cent. per chilowattora.\u201d\nL'anonimo citato era certamente Giuseppe Bianchi che, essendo nato il 26 agosto 1888, nel 1915 aveva 27 anni.\nBibliografia.\nPer la biografia:\nI principali articoli di Bianchi sui problemi di trazione elettrica da lui risolti sono citati nei libri di Mario Loria ed Erminio Mascherpa. Inoltre:\nBianchi ha pubblicato anche :"}
{"id": "394562", "revid": "1776051", "url": "https://it.wikipedia.org/wiki?curid=394562", "title": "Grandcour", "text": "Grandcour (toponimo francese) \u00e8 un comune svizzero di 889 abitanti del Canton Vaud, nel distretto della Broye-Vully.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "394567", "revid": "1305772", "url": "https://it.wikipedia.org/wiki?curid=394567", "title": "Festival di Glastonbury", "text": "Il Festival di Glastonbury, ufficialmente Glastonbury Festival of Contemporary Performing Arts, \u00e8 un festival musicale e di spettacolo che si tiene a Pilton, a circa 10\u00a0km da Glastonbury, nel Somerset, in Inghilterra. Il festival, parte integrante della cultura popolare inglese, \u00e8 conosciuto soprattutto per la sua musica, ma non sono da trascurare la danza, la commedia, il teatro, il circo, il cabaret e altre forme d'arte.\nNel 2005 il festival occupava un terreno di 3,70\u00a0km\u00b2 di superficie e 150.000 persone avevano assistito ai 385 spettacoli \"live\".\nGlastonbury \u00e8 anche conosciuto per l'elevato consumo di droghe illegali da parte dei partecipanti, abitudine creatasi grazie alla sua origine hippie, e per questo tenuto costantemente sotto controllo dalla polizia.\nSi svolge di regola ogni anno durante l'ultimo week-end di giugno e dura tre giorni. Si \u00e8 svolto con cadenza varia dal 1970 al 1981. Da allora si tiene annualmente ad eccezione di anni a maggese (solitamente uno ogni cinque), il cui scopo \u00e8 permettere al terreno di riprendersi.\nStoria.\nUna serie di concerti, lezioni e recite chiamata Glastonbury Festival fu stabilita, con una scuola estiva, nella cittadina di Glastonbury, fra il 1914 e il 1926, dal compositore classico Rutland Boughton (1878\u20131960) e, con la loro collocazione, attrassero un pubblico boh\u00e9mien, per le abitudini del tempo.\nQueste esibizioni mostravano lavori di compositori contemporanei, sponsorizzati dalla famiglia Clark, cos\u00ec come un'ampia gamma di opere tradizionali da Everyman a Cupid and Death di James Shirley.\nAnni settanta.\nIl primo festival presso la Worthy Farm fu il \"Pilton Pop, Blues &amp; Folk Festival\", allestito da Michael Eavis nel settembre 1970, che ospit\u00f2 1.500 persone, pagando un biglietto da una sterlina.\nI primi ad esibirsi furono gli Stackridge: originariamente l'esibizione principale avrebbe dovuto essere quella di Wayne Fontana and the Mindbenders, ma fu rimpiazzata da quella dei Tyrannosaurus Rex, successivamente conosciuti come T.Rex.\nIl festival dell'anno successivo, pi\u00f9 grande e gratuito, si tenne in corrispondenza del solstizio, in giugno, e fu il primo di interesse nazionale: tale evento divenne il vero e proprio precursore del Glastonbury Festival.\nIl \"Glastonbury Fayre\" del 1971 fu organizzato da Andrew Kerr con l'aiuto di Arabella Churchill.\nL'edizione del 1971 ha, come caratteristica, una prima versione del palcoscenico noto come \"Pyramid Stage\", concepito da Bill Harkin, costruito da un'impalcatura e da un rivestimento metallico.\nFra gli artisti erano inclusi David Bowie, Traffic, Fairport Convention, Quintessence, e Melanie. Fu pagato dai suoi sostenitori e dai fautori dei suoi ideali, ed abbracci\u00f2 una tradizione medievale di musica, ballo, poesia, teatro, e intrattenimento leggero e spontaneo. L'edizione fu ripresa da Nicolas Roeg e David Puttnam e fu pubblicata su pellicola.\nNel 1977 un evento pi\u00f9 o meno spontaneo ebbe luogo in Glastonbury, tenuto da diversi tipi di persone, hippy, musicisti, studenti e fumatori vari. Tali eventi non sono stati registrati e i dettagli non sono stati documentati.\nCi fu un piccolo evento non organizzato nel 1978, quando il convoglio di veicoli provenienti dal festival di Stonehenge fu diretto dalla polizia alla Worthy Farm; il festival fu riportato in vita l'anno successivo, il 1979 da Churchill, Kerr ed Eavis, in un evento per Year of the Child, che aveva perso denaro.\nAnni ottanta.\nGli anni ottanta hanno visto il festival trasformarsi (salvo alcune pause) in un evento annuale.\nNel 1981 Michael Eavis prese il controllo dell'organizzazione per la prima volta, e il festival fu organizzato congiuntamente con la campagna di disarmo nucleare. In quell'anno venne costruita una nuova Piramide, usando pali del telegrafo e rivestimento metallico (riciclati da materiali del Ministero della difesa), una struttura permanente che veniva usata come fienile e stalla in inverno.\nNegli anni 1980 l'area del festival dedicata ai bambini (organizzata da Arabella Churchill e altri) divenne il punto di partenza per una nuova fondazione benefica chiamata Children's World. Il 1981 fu il primo anno in cui la rassegna ha avuto profitti e, da essi, Eavis don\u00f2 20.000 sterline al CND (campagna di disarmo nucleare). Negli anni successivi sono state fatte donazioni a svariate organizzazioni benefiche e, a partire dalla fine della Guerra fredda, i principali beneficiati sono stati Oxfam, Greenpeace e WaterAid, che contribuiscono tutte al festival, fornendo funzionalit\u00e0 e volontari, i quali lavorano alla manifestazione in cambio del solo accesso gratuito.\nDal 1983, le grandi manifestazioni devono richiedere licenze alle autorit\u00e0 locali. Questo ha comportato certe restrizioni al festival, tra le quali il limite di affluenza e tempi specifici durante i quali i palchi potevano operare. Il limite di affluenza era inizialmente di 30.000 unit\u00e0, ma \u00e8 cresciuto ogni anno fino a 100.000.\nIl 1985 vide una manifestazione bagnata da una pioggia considerevole; Worthy Farm \u00e8 un caseificio e ci\u00f2 che si rivers\u00f2 nelle aree pi\u00f9 basse fu un miscuglio di fango e sterco di vacca liquido. La fanghiglia alta fino alle ginocchia non imped\u00ec al pubblico di assistere agli spettacoli di fronte alla Piramide. Nel 1985 la manifestazione divent\u00f2 troppo grande per la Worthy Farm, cos\u00ec venne acquistata la fattoria Cockmill.\nL'edizione 1989 (come raccontato in presa diretta anche in Italia dal settimanale Ciao2001) fu tra le pi\u00f9 affollate, con grande successo di Van Morrison e Susanne Vega e l'affermazione di Waterboys e Hothouse Flowers come migliori act dell'edizione.\nAnni novanta.\nIl 1990 vide il pi\u00f9 grande festival; tuttavia la violenza alla fine della manifestazione tra le guardie di sicurezza e i nomadi new Age, la cosiddetta battaglia di Yeoman Bridge, port\u00f2 gli organizzatori ad annullare l'edizione 1991 al fine di ripensare il festival.\nUn'edizione ampliata ritorn\u00f2 nel 1992, con grande successo. In questo anno per la prima volta non fu consentito ai nomadi di accamparsi gratuitamente e per questo fu studiata una recinzione maggiormente robusta.\nIl successo prosegu\u00ec anche nel 1993 che, come il precedente, fu caldo e soleggiato.\nNel 1994 la Piramide bruci\u00f2 a poche settimane dal festival: fu innalzato un palcoscenico principale temporaneo in tempo per il festival. Questa edizione vide anche l'ingresso di una turbina eolica da 150\u00a0kW che forniva elettricit\u00e0 al festival. Sempre in questa edizione fu stabilito un nuovo record mondiale, il 26 giugno, quando 826 persone, facendo giochi di destrezza con almeno tre oggetti a testa, tenevano in aria 2.478 oggetti. Inoltre questa edizione \u00e8 stata la prima ad essere trasmessa in televisione su Channel 4; concentrandosi sui due palchi musicali principali, ha fatto intravedere il festival per quelli che lo conoscevano poco. Channel 4 ha mostrato in tv anche l'edizione successiva, anch'essa di successo. Sempre nel '94 il gruppo britannico dei The Levellers ha stabilito il record di folla maggiore di fronte al palcoscenico, che resiste tuttora.\nIl 1995 vide l'affluenza crescere drasticamente a causa della violazione del recinto di sicurezza il venerd\u00ec. Le stime suggeriscono che ci sono stati abbastanza intrusi da duplicare il numero di avventori al festival. A parte questo, l'edizione 1995 si \u00e8 dimostrata di successo, con una memorabile performance degli Oasis (che avevano fatto il loro esordio a Glastonbury l'anno prima), dei Pulp, di PJ Harvey, di Jeff Buckley e dei The Cure. Questo \u00e8 stato anche il primo anno in cui c'\u00e8 stata una tenda per la musica dance, per venire incontro alla sua cresciuta popolarit\u00e0, in seguito al successo dell'apparizione degli Orbital sul palco nell'edizione precedente. La sezione Dance del 1995 \u00e8 stata condotta dai Massive Attack il venerd\u00ec e da Carl Cox il sabato.\nIl festival si \u00e8 fermato per un anno nel 1996 al fine di permettere al paesaggio di recuperare e di dare una pausa agli organizzatori: questo dette via ad una prassi che \u00e8 stata ogni 5 anni da l\u00ec in poi. Il 1996 vide anche la pubblicazione di Glastonbury The Movie che \u00e8 stato filmato nelle edizioni del 1993 e 1994.\nLa manifestazione \u00e8 ritornata nel 1997, pi\u00f9 grande che mai. Questa volta c'\u00e8 stata una sponsorizzazione da parte di The Guardian e BBC, che ha preso il posto di Channel 4. Questo fu anche l'anno del fango, col sito che soffr\u00ec per i forti acquazzoni che lo trasformarono in una palude fangosa. Questo fece s\u00ec che molti visitatori del festival ripartissero presto il venerd\u00ec, o che addirittura non si prendessero la briga di partecipare dato che i rapporti di radio e televisione fornivano i dettagli di quanto il sito era fangoso. Tuttavia coloro che rimasero poterono godere di esibizioni memorabili, come quella dei Radiohead presso la Piramide il sabato, che \u00e8 ritenuta una delle pi\u00f9 grandi di Glastonbury.\nNel 1998 il festival fu colpito ancora una volta da forti inondazioni e tempeste, ed ancora alcuni visitatori se ne andarono presto, ma quelli che rimasero assistettero alle esibizioni come quelle dei Pulp, Robbie Williams e Blur. In questa edizione, per la prima volta, venne ufficialmente superata la quota di 100.000 presenze.\nIl 1999 fu un anno caldo e asciutto, con grande sollievo di organizzatori e visitatori. Memorabili le prestazioni di R.E.M., Fun Lovin' Criminals, Hole, Pavement and Al Green. Ancora una volta il festival fu sovrappopolato a causa degli intrusi, anche se il problema si sarebbe ulteriormente aggravato l'anno successivo con una presenza stimata di 250.000 unit\u00e0. Il 1999 \u00e8 ricordato anche per la richiesta (esaudita) da parte dei Manic Street Preachers di avere dei propri bagni nel backstage. Tuttavia venne successivamente rivelato dalla band che si trattava di uno scherzo: la scritta \"riservato\" sul bagno non era stata autorizzata dal management.\nNuovo millennio.\n2000.\nDal 2000 \u00e8 stato allestito un nuovo palcoscenico, detto Piramide, introdotto cos\u00ec come parecchie nuove caratteristiche quali il Glade ed il Left Field. Il festival \u00e8 stato capeggiato dai Pet Shop Boys e da David Bowie che hanno suonato sul palcoscenico della Piramide (per Bowie si trattava della sua seconda esibizione a distanza di 30 anni). Sempre sul palcoscenico della Piramide venne ospitato un evento insolito il sabato, con la cerimonia nuziale di Chelfyn &amp; Helen Baxter condotta dall'attore Keith Allen (la cui figlia avrebbe condotto i festival 2007 e 2009). In questo anno \u00e8 stato stimato che 250.000 persone abbiano assistito al festival, a fronte di soltanto 100.000 biglietti venduti. Ci\u00f2 ha portato a preoccupazioni sulla pubblica sicurezza ed il Consiglio Regionale locale ha rifiutato nuove autorizzazioni fino a quando il problema degli intrusi non fosse stato risolto.\n2001.\nGli organizzatori hanno eliminato il festival 2001 per mettere a punto misure anti intrusione e per assicurare il futuro del festival, dopo l'incidente del 2000 al Roskilde Festival.\n2002.\nNel 2002 il festival \u00e8 ripreso dopo l'assenza di un anno, col discusso Mean Fiddler a curare la logistica e la sicurezza - particolarmente installando un enorme recinto circostante che ha ridotto i numeri ai livelli della decade precedente. La pi\u00f9 bassa affluenza ha condotto ad un'atmosfera molto pi\u00f9 tranquilla ed ha ridotto i livelli di crimine in maniera massiccia rispetto agli anni precedenti. Nonostante alcuni incidenti avvenuti all'esterno del recinto, l'evento \u00e8 stato ritenuto un grande successo dalle aziende di media. L'edizione 2002, che ha visto i Coldplay presenti alla Piramide per la prima volta, \u00e8 stata conclusa da Rod Stewart nella notte di domenica.\n2003.\nNel 2003 il numero dei biglietti disponibili al pubblico \u00e8 stato aumentato leggermente rispetto al 2002, anche in risposta alla critica che il festival 2002 mancava di atmosfera ed era scarsamente popolato. I biglietti sono andati esauriti il giorno stesso nel quale sono stati messi in vendita, in netto contrasto con i due mesi necessari a vendere un numero simile l'anno precedente. \u00c8 stato anche il primo anno in cui i biglietti erano andati esauriti prima dell'annuncio della lista completa degli artisti che si sarebbero esibiti. \u00c8 stato anche l'anno in cui i Radiohead sono tornati a condurre la fase della Piramide. L'incasso si \u00e8 innalzato anche per le iniziative benefiche collegate, superando il milione di sterline, la met\u00e0 del quale \u00e8 andato al sussidio di Oxfam, di Greenpeace e di aiuti all'acqua.\n2004.\nNel 2004 i biglietti sono stati esauriti in 24 ore fra le polemiche sul processo d'ordinazione del biglietto, che ha lasciato molti potenziali frequentatori della manifestazione a provare per ore a collegarsi ai siti telefonici e internet sovraccarichi. Il sito internet ha avuto due milioni di tentativi di connessione nei primi cinque minuti di messa in vendita dei biglietti e la media delle persone che si collegavano sulla linea telefonica era di 2.500 al minuto. Il festival non \u00e8 stato colpito dal maltempo, ma i forti venti del mercoled\u00ec hanno fatto ritardare l'ingresso e la pioggia costante durante il sabato ha ridotto alcune zone del luogo in fango. Tuttavia la prestazione di sabato di Paul McCartney ha incoraggiato molti frequentatori. Il festival si \u00e8 concluso con i Muse a condurre lo spettacolo sulla Piramide la domenica, dopo che gli Oasis lo avevano fatto il venerd\u00ec. Si sono esibiti anche i Franz Ferdinand.\nDopo l'edizione 2004, Michael Eavis ha commentato che il 2006 sarebbe stato un anno di pausa - mantenendo la tradizione precedente di richiedere un \"anno a maggese\" ogni cinque per dare ai paesani e alle zone circostanti una pausa dalla distruzione annuale. Ci\u00f2 \u00e8 stato confermato dopo che l'autorizzazione per il 2005 \u00e8 stata concessa.\n2005.\nNel 2005 i 112.500 biglietti sono andati esauriti rapidamente - in questo caso in 3 ore 20 minuti, lasciando frustrati migliaia di potenziali visitatori.\nOriginariamente era prevista come star principale della domenica Kylie Minogue, che in maggio ha dovuto dare forfait per ricevere le cure per il cancro alla mammella. I Basement Jaxx sono stati annunciati come sostituti il 6 giugno. Sia i Coldplay che i Basement Jaxx hanno suonato la reinterpretazione della canzone di Kylie \u201cCan't Get You Out Of My Head\"\u201e durante il loro concerto. L'edizione 2005 ha visto un grande aumento nel numero delle attrazioni di musica dance, con tende multiple del villaggio Dance che sostituisce quella solitaria degli anni precedenti. Questa nuova zona conteneva le tende Dance est e ovest, il salotto, il palcoscenico delle radici ed il \"Pussy Parlure\". L'introduzione della discoteca silenziosa di Emily Eavis ha permesso agli avventori del party di fare festa fino alle ore dell'alba senza disturbare i locali - un requisito dell'autorizzazione del festival. A seguito della morte del DJ John Peel nell'autunno del 2004, la nuova tenda ha visto cambiare il proprio nome in tenda di John Peel, in omaggio al suo incoraggiamento per le nuove band a Glastonbury.\nIl giorno di apertura del festival 2005 \u00e8 stato ritardato dalla pioggia persistente e dai temporali: parecchi palcoscenici, compresa la tenda acustica (ed una delle barre), sono state colpite da lampi e la valle \u00e8 stata colpita dalle inondazioni che hanno lasciato alcune zone del luogo sotto pi\u00f9 di un metro d'acqua. La severit\u00e0 del clima ha sommerso parecchi campeggi, il pi\u00f9 colpito dei quali, quello alla base della collina di Pennard, ha visto seriamente interrotti i servizi del luogo. Tuttavia il festival \u00e8 stato ritenuto uno dei pi\u00f9 sicuri di ogni tempo e ha ricevuto riconoscimenti positivi per la gestione delle inondazioni.\nIn questo anno The Levellers hanno stabilito il record per la pi\u00f9 grande folla nella fase di Jazzworld. Attualmente detengono due record per la maggiore folla al festival.\n2006.\nNel 2006, per compensare l'assenza del festival, \u00e8 stato realizzato un documentario diretto da Julien Temple contenente spezzoni girati da Temple al festival, come pure da spezzoni forniti dai fan e altri d'archivio. Il documentario \u00e8 stato pubblicato nel Regno Unito il 14 aprile 2006. Se in quell'anno fosse stato tenuto il festival, esso avrebbe avuto luogo durante un fine settimana caldo e pieno di sole, in mezzo a tante edizioni bagnate e fangose.\n2007.\nL'edizione del 2007 (20-24 giugno) \u00e8 stata guidata da Bj\u00f6rk, Arctic Monkeys e The Killers, rispettivamente il venerd\u00ec, il sabato e la domenica. Si \u00e8 anche esibita Shirley Bassey. Questo \u00e8 stato il primo anno che la zona \"The Park\" \u00e8 stata aperta. Progettato da Emily Eavis, ha avuto come protagonisti Pete Doherty e Gruff Rhys, mentre la BBC ha lanciato il proprio nuovo palcoscenico \"introduttivo\" nella zona.\nIl festival ha avuto la pi\u00f9 grande presenza dalla costruzione della barriera di sicurezza: la quantit\u00e0 di biglietti disponibili \u00e8 stata aumentata di 27.500 biglietti, per un totale di 137.500, che sono stati venduti a 145 sterline e sono andati esauriti in 1 ora e 45 minuti. Come precauzione supplementare contro i bagarini, gli acquirenti hanno dovuto preregistrarsi, con una procedura che prevedeva di fornire una propria foto tessera che sarebbe stata stampata sul biglietto. Per ridurre il numero di avventori che avrebbero viaggiato in macchina, una parte dei biglietti \u00e8 stata obbligatoriamente associata ad una corsa in pullman: questi biglietti sono andati esauriti leggermente dopo gli altri.\nLa pioggia continua durante gran parte del festival ha causato condizioni fangose, senza tuttavia raggiungere i livelli del 2005, in parte grazie alle nuove difese dall'inondazione da 750.000 sterline. Tuttavia questa pioggia costante ha reso le condizioni del luogo peggiori di due anni prima, e le ha rese simili alle pianure di fango del 1998. Era difficile trovare posti a sedere ovunque. Le condizioni fangose su molte delle strade hanno causato ingorghi e disguidi alla maggioranza dei visitatori al momento di ripartire.\nI crimini segnalati sono diminuiti rispetto al 2005, ma il numero degli arresti era \u201cben alto\u201e, dopo una collaborazione dinamica di polizia e security sul luogo. Ci sono stati 236 crimini segnalati, meno dei 267 del 2005; di questi, 158 erano collegati alla droga (183 nel 2005). Questa nuova enfasi riguardo alla sicurezza era visibile sin dall'arrivo, con molta gente che si vedeva controllati gli effetti personali, cosa mai vista a Glastonbury. Uno dei crimini pi\u00f9 insoliti \u00e8 consistito nello spacciarsi per steward durante la seconda notte nella zona che circonda l'altro palcoscenico. Ci sono stati, forse sorprendentemente, appena 15 reclami in tutto, soltanto 8 concernenti i livelli acustici. 1.200 persone hanno richiesto l'aiuto medico, e di questi 32 sono stati ricoverati in ospedale: la maggior parte degli infortuni era comunque causata dal fango; infatti, per la presenza di condizioni meteo sfavorevoli durante tutta la durata del Festival si sono verificati casi di piede da trincea.\nC'\u00e8 stata un'unica disgrazia: un uomo proveniente dalle Midlands occidentali, trovato incosciente all'alba del sabato mattina, \u00e8 morto nell'ospedale del distretto di Yeovil per una sospetta overdose di droghe.\nQuest'anno ha visto un aumento nel numero di persone che hanno lasciato le proprie tende ed effetti personali come donazioni alla compagnia benefica \u201cGive Me Shelter\u201e, che ha utilizzato le tende per aiutare i bisogni in tutto il mondo. Tuttavia, a causa dei danni del maltempo, soltanto una piccola parte delle tende \u00e8 stata utilizzata. La compagnia benefica di ICount inoltre ha annunciato che oltre 70.000 persone hanno aderito alla campagna \u201cFermiamo il Caos climatico\u201e.\nIl 20 dicembre 2007, Arabella Churchill, una figura che ha contribuito a concepire il festival nel 1971, e sin dagli anni 80 coordinatrice della parte teatrale, \u00e8 morta a Edmund's Cottages, Bove Town, Glastonbury all'et\u00e0 di 58 anni. Aveva passato un breve periodo di sofferenza a causa di un cancro al pancreas, per il quale aveva rifiutato la chemioterapia e la radioterapia. Dato che si era convertita al buddismo, le disposizioni in seguito alla sua morte hanno rispettato la sua fede. Michael Eavis, omaggiandola dopo la morte, ha detto che \u201cLa sua vitalit\u00e0 e il suo grande senso di moralit\u00e0 e responsabilit\u00e0 sociale le hanno dato un posto nella storia del nostro festival secondo a nessuno\u201e.\n2008.\nIl festival si \u00e8 tenuto il 27, il 28 e il 29 giugno, guidato da Kings of Leon, Jay-Z e The Verve il venerd\u00ec, il sabato e la domenica rispettivamente, con altre notevoli presenze, fra cui Neil Diamond, Shakin' Stevens, The Levellers, The Johnsons e Stackridge, che avevano aperto il primo festival nel 1970.\nContinuando la procedura introdotta nel 2007, per acquistare il biglietto era necessario preregistrarsi, presentando una foto tessera, fra il 1\u00ba febbraio e 14 marzo. I biglietti sono stati messi in vendita alle 9 di mattina di domenica 6 aprile. Il processo di preregistrazione \u00e8 stato riaperto l'8 aprile essendo rimasti invenduti 40.000 biglietti. Parecchi motivi sono stati citati per questa decisione, comprese le condizioni meteorologiche sfavorevoli dei quattro anni precedenti e la scelta discutibile di includere l'artista hip hop Jay-Z a condurre. Un giorno prima che il festival cominciasse, Michael Eavis ha annunciato che rimanevano ancora circa 3.000 biglietti invenduti, cosa che non accadeva da 15 anni.\nQuesta edizione ha visto l'introduzione di un nuovo campo adiacente allo spazio Sacro e al palcoscenico Park. Visto che gli organizzatori non gli avevano dato un nome, i visitatori stessi del festival lo hanno denominato \u201cFlagtopia\u201e in riferimento alle bandiere piazzatevi. \u201cFlagtopia\u201e \u00e8 posta pi\u00f9 in alto rispetto allo spazio Sacro ed offre una visione migliore del festival. Il tempo soleggiato durante sabato e domenica ha asciugato il fango di venerd\u00ec ed ha contribuito a ridurre i problemi.\nA seguito di quanto accaduto nel 2007 (molte tende abbandonate, la morte di una mucca causata dall'ingestione di un picchetto metallico lasciato nel terreno) il festival ha lanciato la campagna \u201cAma la fattoria, non lasciare alcuna traccia\u201e per sensibilizzare gli ospiti a rispettare l'ambiente e a riordinare dopo la propria partenza. Il festival ha sempre curato una propria agenda verde e, fra le nuove iniziative del 2008, \u00e8 stata inclusa quella dei picchetti da tenda biodegradabili, distribuiti gratuitamente a tutti i campeggiatori, e quella dei biotrattori alimentati con l'olio vegetale di rifiuto. Questi nuovi sforzi sono stati ricompensati con il premio di festival pi\u00f9 verde per il 2008 accanto ad un certo numero di altri festival, anch'essi impegnati a rispettare l'ambiente.\n\u00c8 stato riportato che il costo per allestire il festival del 2008 sia stato 22 milioni di sterline.\n2009.\nIl festival 2009 ha avuto luogo fra il 24 e 28 giugno. In profondo contrasto con gli anni precedenti, i 137.500 biglietti sono stati messi in vendita il 5 ottobre 2008, prima che in ogni altra edizione, con i clienti pre-registrati in grado di pagare interamente, o di lasciare un acconto 50 sterline per completare il pagamento entro il giorno 1\u00ba febbraio. I biglietti furono esauriti. La lista completa degli artisti che si sarebbero esibiti \u00e8 stata annunciata il 25 maggio 2009 e includevano Blur, Bruce Springsteen e Neil Young sulla Piramide. L'altro palcoscenico \u00e8 stato guidato da The Prodigy, Pendulum, Max\u00efmo Park, Bloc Party e Franz Ferdinand. Altri artisti degni di nota sono stati Jarvis Cocker, Rolf Harris, Fairport Convention (che suonarono al primissimo Glastonbury Festival), Steel Pulse, Doves, Lady Gaga, Jason Mraz, Nick Cave, Pete Doherty, Hugh Cornwell, Status Quo, The Gaslight Anthem (durante il cui spettacolo Springsteen \u00e8 apparso sul palco per la loro canzone \"The '59 Sound\"), Madness, Dizzee Rascal, Crosby, Stills &amp; Nash, Lily Allen, Kasabian, Florence and the Machine e Spinal Tap.\nLe previsioni del tempo, inizialmente favorevoli, divennero successivamente bilanciate durante la settimana precedente - tre giorni di pioggia. Tuttavia, dopo un acquazzone pesante durante la notte di gioved\u00ec e la mattinata di venerd\u00ec che ha generato del fango, la seconda met\u00e0 di venerd\u00ec e tutto il sabato sono stai pienamente soleggiati, molto caldi ed asciutti. Malgrado alcuni acquazzoni pesanti e temporaleschi nella notte di domenica, Glastonbury 2009 ha sfidato le previsioni per godere del miglior clima che ci sia mai stato al festival.\n2010.\nL'edizione 2010 si \u00e8 tenuta dal 23 al 28 giugno. I biglietti sono stati messi in vendita il 4 ottobre 2009, mantenendo la possibilit\u00e0, introdotta nell'edizione precedente, del deposito di 50 sterline. Diversamente dai due anni precedenti, e pi\u00f9 in linea con le edizioni precedenti, i biglietti sono stati esauriti in meno di 24 ore dall'inizio della vendita. Sulla Piramide si sarebbero dovuti esibire la notte del venerd\u00ec gli U2, che per\u00f2 il 25 maggio hanno dovuto ritirare la loro adesione a causa dei problemi di salute del cantante Bono, e sono stati sostituiti dai Gorillaz. Il sabato sono andati in scena i Muse, mentre la domenica \u00e8 stata la volta di Stevie Wonder. Il 26 giugno 2010 sul palcoscenico della Piramide si \u00e8 esibita anche Shakira e i The Dead Weather. A distanza di 10 anni, tornano ad esibirsi al festival anche i Pet Shop Boys, che secondo l'organizzazione del festival sono stati \"uno degli eventi pi\u00f9 spettacolari di sempre\".\n2011.\nL'edizione 2011 si \u00e8 tenuta dal 22 al 26 giugno. I 130000 biglietti disponibili sono stati esauriti dopo 4 ore dall'inizio della vendita, il 3 ottobre 2010.\nSul Pyramid Stage, ovvero il palco centrale, gli artisti principali sono U2, Coldplay e Beyonc\u00e9 (prima artista femminile ad esibirsi come headliner in 25 anni), che si sono esibiti rispettivamente venerd\u00ec, sabato e domenica. Altri artisti che si sono avvicendati sul palco principale sono stati i Biffy Clyro, Morrissey, Metronomy, Elbow, Paolo Nutini, Tinie Tempah, Laura Marling, Pendulum, Plan B.\nSugli altri palchi, si sono esibiti, tra gli altri, i Primal Scream, Mumford &amp; Sons, The Chemical Brothers, Jimmy Eat World, The Kills, Queens of the Stone Age, Kaiser Chiefs, Bombay Bicycle Club, Radiohead, Battles, Two Door Cinema Club.\n2012.\nL'edizione 2012 non si \u00e8 tenuta, essendo un anno \"a maggese\", ma anche perch\u00e9 vi sono state delle complicazioni nell'organizzazione, dovute anche alla concomitanza con i Giochi della XXX Olimpiade tenutisi a Londra.\n2013.\nL'edizione 2013 si \u00e8 tenuta dal 26 al 30 giugno. Headliner erano Arctic Monkeys, Rodriguez, Rolling Stones e Mumford &amp; Sons. Altre partecipazioni degne di nota: Dizzee Rascal, Ben Howard, Jake Bugg, Primal Scream, Of Monsters and Men, Vampire Weekend, Vaccines, Kenny Rogers, Beady Eye, Classica Orchestra Afrobeat.\n2014.\nL'edizione 2014 \u00e8 stata funestata dalla morte di un 26enne originario del Berkshire, deceduto a causa di una sospetta overdose di chetamina. Gli headliner erano Arcade Fire, Metallica e Kasabian. Tra gli altri artisti, si sono esibiti Lily Allen, Arcadia Spectacular, The Black Keys, Blondie, Jake Bugg, Elbow, Dolly Parton, Goldfrapp, Imagine Dragons, Manic Street Preachers, Massive Attack, M.I.A., Pixies, Robert Plant, Lana Del Rey, Skrillex, Paolo Nutini, Jack White, The Tuts e Billy Bragg.\n2015.\nI Foo Fighters sono stati costretti a cancellare la loro esibizione del 2015 a causa dell'infortunio occorso il 12 giugno a Dave Grohl durante il concerto di G\u00f6teborg. Al loro posto come headliner sono stati promossi i Florence and the Machine, mentre il posto di questi ultimi \u00e8 stato preso, nella seconda fascia, dai Libertines. Headliner del sabato e della domenica sono stati, rispettivamente, Kanye West e Who. Tra gli altri artisti esibitisi figurano i Mot\u00f6rhead (alla loro ultima apparizione prima della morte di Lemmy Kilmister), Pharrell Williams, Deadmau5, Patti Smith, Strypes, Lionel Richie, Catfish and the Bottlemen, Enter Shikari, Chemical Brothers, Alt-J, Paloma Faith, Mary J. Blige e Paul Weller. Ha partecipato al festival anche il Dalai Lama.\n2016.\nGli headliner del 2016 sono stati Muse, Adele e Coldplay. Questi gli altri artisti esibitisi nel 2016: Jeff Lynne's ELO, PJ Harvey, Beck, Tame Impala, New Order, Foals, Ellie Goulding, Madness, Skepta, Disclosure, The 1975, The Last Shadow Puppets, Earth, Wind &amp; Fire, Jake Bugg, Years &amp; Years, ZZ Top, LCD Soundsystem, Bastille, Bring Me The Horizon, Wolf Alice, Damon Albarn, Cyndi Lauper Gary Clark Jr., James, M\u00d8, Christine and the Queens, Billy Bragg, M83.\n2017.\nNel 2017 sono saliti sul palco come headliner Radiohead, Foo Fighters ed Ed Sheeran. Gli altri artisti sono stati: London Grammar, Biffy Clyro, Liam Gallagher, Katy Perry, Barry Gibb, The xx, The National, Lorde, Royal Blood, Goldfrapp, Stormzy, Chic, Major Lazer, Alt-J, Boy Better Know, The Jacksons, Kris Kristofferson, Laura Marling, Emeli Sand\u00e9, Dizzee Rascal, Solange, Run the Jewels, Haim, Clean Bandit, George Ezra, Halsey, Busted, Elbow, First Aid Kit, Craig David, Jools Holland, Dua Lipa, Tove Lo, Jamie Cullum, Declan McKenna, Lucy Spraggan, Gabrielle Aplin, Kaiser Chiefs, Napalm Death, The Killers (ospiti a sorpresa), Toots and the Maytals, Billy Bragg.\n2018.\nNel 2018 il festival non si \u00e8 tenuto, per consentire al terreno di riprendersi.\n2019.\nThe Killers, The Cure e Stormzy sono stati gli headliner dell'edizione 2019, che ha visto avvicendarsi sul palco anche Kylie Minogue, Janet Jackson, George Ezra, Liam Gallagher, Vampire Weekend, Lauryn Hill, Miley Cyrus, Bastille, Hozier, Sheryl Crow, Anne-Marie, Years &amp; Years, Tom Odell, Carrie Underwood, Mavis Staples, Bjorn Again, The Proclaimers, Langa Methodist Church Choir, Tame Impala, The Chemical Brothers, Christine and the Queens, Jon Hopkins, Wu-Tang Clan, Janelle Mon\u00e1e, Interpol, Sean Paul, The Streets, Cat Power, Hot Chip, Rex Orange County, Two Door Cinema Club, The Charlatans, The Lumineers, The BlundaBus, Courteeners, Sigrid, Dave, Billie Eilish, Jorja Smith, Jungle, Kamasi Washington, Pale Waves, Bugzy Malone, Friendly Fires, Babymetal, Lewis Capaldi.\n2020 e 2021.\nLe edizioni 2020 e 2021 sono state cancellate a causa della pandemia di COVID-19."}
{"id": "394569", "revid": "124480074", "url": "https://it.wikipedia.org/wiki?curid=394569", "title": "Dichiarazione Balfour (1917)", "text": "La dichiarazione Balfour del 2 novembre 1917 \u00e8 documento ufficiale della politica del governo britannico in merito alla spartizione dell'Impero Ottomano all'indomani della prima guerra mondiale.\nSi tratta di una lettera, scritta dall'allora ministro degli esteri inglese Arthur Balfour a Lord Rothschild, inteso come principale rappresentante della comunit\u00e0 ebraica inglese, e referente del movimento sionista, con la quale il governo britannico affermava di guardare con favore alla creazione di una \"dimora nazionale per il popolo ebraico\" in Palestina, allora parte dell'Impero Ottomano, nel rispetto dei diritti civili e religiosi delle altre minoranze religiose residenti. Tale posizione del governo emerse all'interno della riunione di gabinetto del 31 ottobre 1917.\nLa Dichiarazione Balfour successivamente fu inserita all'interno del Trattato di S\u00e8vres che stabiliva la fine delle ostilit\u00e0 con la Turchia e assegnava la Palestina al Regno Unito (successivamente titolare del Mandato della Palestina). Il documento \u00e8 tuttora conservato presso la British Library.\nStoria.\nLa storiografia concorda nell'identificare al 7 febbraio 1917 il primo contatto ad alto livello fra gli inglesi e la leadership dell'Organizzazione Sionista. Colloqui fra Sir Mark Sykes, Chaim Weitzmann e Lord Rothschild portarono a una richiesta avanzata da questi ultimi a Lord Arthur Balfour affinch\u00e9 si esprimesse pubblicamente in favore degli insediamenti ebraici in Palestina. Ulteriori proposte di dichiarazione vennero avanzate nei mesi di settembre e ottobre, per giungere infine al testo definitivo.\nL'insediamento di una comunit\u00e0 ebraica in Palestina rafforz\u00f2 il ruolo arbitrale della Gran Bretagna nella regione (gi\u00e0 assegnato con gli Accordi Sykes-Picot del 1916) in vista di una spartizione dei territori dell'ex Impero ottomano, come avvenne con il Mandato della Societ\u00e0 delle Nazioni nel 1922. L'ambiguit\u00e0 intenzionale della definizione, che non alludeva a un vero Stato indipendente, non imped\u00ec la nascita di forti correnti di immigrazione ebraiche in Palestina (aliyah), coordinate dall'Agenzia ebraica, anche sotto la spinta delle ricorrenti persecuzioni antisemite e dei pogrom in Europa orientale. Agli occhi del mondo ebraico, infatti, la dichiarazione apparve come l'autorizzazione che molti aspettavano per poter compiere una migrazione legale in Palestina."}
{"id": "394571", "revid": "363629", "url": "https://it.wikipedia.org/wiki?curid=394571", "title": "For the Sake of Revenge", "text": "For the Sake of Revenge \u00e8 il secondo album dal vivo del gruppo musicale finlandese Sonata Arctica, uscito in Giappone il 24 marzo 2006 e in Europa il 12 maggio 2006.\nIl disco.\nIl disco \u00e8 presente in tre versioni: in CD, DVD (in cui sono presenti alcuni speciali in cui si commenta il nuovo tour in Giappone), in versione CD + DVD, con materiale supplementare.\nSulla copertina dell'album \u00e8 rappresentato un lupo che in un salto, mostrando i denti, sembra attaccare.\nTracce.\nTesti e musiche di Tony Kakko, arrangiamenti dei Sonata Arctica."}
{"id": "394573", "revid": "287204", "url": "https://it.wikipedia.org/wiki?curid=394573", "title": "Chiesa dei Santi Vito e Modesto (Firenze)", "text": "La chiesa dei Santi Vito e Modesto \u00e8 un luogo di culto cattolico di Firenze, sede dell'omonima parrocchia, situato in via Monte Oliveto, tra il colle del Monte Oliveto e la collina di Bellosguardo.\nStoria.\nLe origini.\nDi antichissima fondazione, secondo alcuni \u00e8 legata al fatto che una parte di questa collina apparteneva ai cavalieri gerosolimitani, che verso la fine dell'XI secolo vi iniziarono a costruire una chiesa dedicata al Santo Sepolcro.\nIn realt\u00e0 non esistono fonti storiche che possano provare il legame della chiesa con i cavalieri di Gerusalemme, anzi bisogna riconoscere che questa \"Ecclesia Santi Sepulcri\" esisteva gi\u00e0 al momento della nascita dei cavalieri del Santo Sepolcro (1099). La prima testimonianza infatti della sua esistenza la fa risalire al 1019: si confronti il \"codice Bullettone\" (c.11, 105) nell'Archivio arcivescovile di Firenze.\nIl culto del Santo Sepolcro si era diffuso in Europa gi\u00e0 dalla fine del X secolo ma soprattutto dopo la profanazione e distruzione del medesimo ad opera del califfo Hakim nel 1009.\nFin dalle origini questa chiesa fu legata alla diocesi e al vescovo di Firenze (si veda ancora il codice \"Bullettone\", 6r).\nIl Trecento.\nNel Trecento fu dedicata ai santi Vito e Modesto, il cui culto era presente in Toscana gi\u00e0 dall'XI secolo. Gli affreschi riguardanti il santo sono datati al 1391.\nDal Quattrocento all'Ottocento.\nNel Diplomatico di Santa Maria Nuova in data 3 gennaio 1453 \u00e8 chiamata chiaramente chiesa dei Santi Vito e Modesto a Bellosguardo nell'atto di conferimento del rettorato a Pietro Tori da parte di mons. Tommaso della Bordella, vicario generale di Giovanni Vitelleschi, arcivescovo e patriarca alessandrino (ASF, \"Diplomatico di S. Maria Nuova\" 5 gen. 1435). Nel 1453 Sant'Antonino Pierozzi arcivescovo, in esecuzione delle Bole di Niccol\u00f2 V, conferiva il patronato della chiesa a Giannozzo Pitti (AAF, \"Bollette Neroni\", 77v); nel 1536 il patronato passava ai figli di Francesco Marucelli (AAF, \"Presentazioni, Gherardini\", n.11) e nel 1792, per testamento di Francesco Marucelli, ai Buonomini di San Martino (AAF, \"Campione vecchio di campagna\", 13r) i quali, per deliberazione del 29 dicembre 1873 lo cedettero all'ordinario (AAF, \"Filza di Cancelleria\", 1873, c. 265). La chiesa fu rifatta interamente nel 1662 dal rettore Giovanni Maria Pupilli che, per questa sua benemerenza, ottenne per s\u00e9 e i suoi successori il titolo di priore (AAF, \"Collazioni, Vignali\", alla data). Oggi presenta caratteri ottocenteschi, anche se in alcuni punti \u00e8 possibile notare porzioni delle antiche strutture romaniche.\nL'epoca moderna.\nAll'interno della chiesa \u00e8 una cappella dedicata alla Madonna di Lourdes, con un facsimile della grotta di Massabielle, che il parroco Giuseppe Ciamminghi fece costruire pochi anni dopo le apparizioni in Francia.\nDescrizione.\nAll'esterno la chiesa \u00e8 preceduta da un loggiato tardo-quattrocentesco con varie lastre tombali e sulla facciata si innalza il campanile. In epoca recente \u00e8 stata applicata una cancellata a protezione del porticato.\nAll'interno \u00e8 conservata una tela seicentesca con l\"Angelo Custode\" di Filippo Tarchiani, il \"Martirio di santa Cristina\" del pittore inglese dell'Ottocento George Augustus Wallis, in stile preraffaellita, e una tela seicentesca di \"san Vito e i suoi mentori\", forse della bottega di Francesco Curradi, nativo della zona. Al di sotto delle tele di Tarchiani e Wallis sono stati riportati alla luce alcuni affreschi: quelli del 1391 sulle \"Storie di san Vito\", forse di Jacopo da Firenze (attribuzione di Mikl\u00f3s Boskovits) e quello del 1577 che rappresenta le \"Stimmate di san Francesco d'Assisi\", di ignoto. Sempre di ignoto autore (della fine del Cinquecento o inizi del Seicento) \u00e8 la tela raffigurante \"Santa Caterina d'Alessandria fra i santi Rocco e Francesco\", di scuola toscana. Del XIX secolo la tela \"Santa Caterina da Bologna\".\nDa citare, inoltre, il \"Cristo risorto, monumento ai caduti\", con un bassorilievo in \"stiacciato\" firmata Angiolo Malavolti, 1925. Infine una grande tela del contemporaneo Roberto Panichi \u00e8 disposta sopra la porta: \"San Vito e i terremotati dell'Irpinia\" (1984).\nNotevole l'organo costruito dall'organaro pistoiese Pietro Agati nel 1781 riutilizzando gran parte di uno strumento preesistente, acquistato durante l'occupazione napoleonica. Dopo decenni di abbandono, l'organo \u00e8 stato restaurato nel 2009 da Riccardo Lorenzini. Tra gli oggetti mobili da ricordare il calice donato dal granduca Leopoldo II, incolume per un incidente di carrozza (1848) su quella che oggi \u00e8 la via di Bellosguardo."}
{"id": "394574", "revid": "599", "url": "https://it.wikipedia.org/wiki?curid=394574", "title": "Test di Lucas - Lehmer", "text": ""}
{"id": "394575", "revid": "1305772", "url": "https://it.wikipedia.org/wiki?curid=394575", "title": "Plasticit\u00e0", "text": "La plasticit\u00e0 \u00e8 la caratteristica di un materiale di essere plasmabile.\nSeppure il termine plasticit\u00e0 sia usato prevalentemente per indicare una certa resa dei materiali, esso comunque pu\u00f2 avere significati diversi a seconda che sia inteso in campo fisico o nell'arte figurativa; in ogni caso ha significati specifici anche nell'embriologia sperimentale e nella psicologia.\nplasticit\u00e0 tecnologica"}
{"id": "394576", "revid": "1160255", "url": "https://it.wikipedia.org/wiki?curid=394576", "title": "Gladstone Pereira della Valentina", "text": "Carriera.\nClub.\nDal 2002 al 2005 milita nel Cruzeiro di Belo Horizonte, nel Campeonato Brasileiro, totalizzando 14 presenze e vincendo il titolo e la Coppa del Brasile nel 2003. Nell'estate del 2005 la Juventus lo ottiene in prestito, inserendolo nella rosa della prima squadra. Gioca pochi minuti in Coppa Italia il 10 gennaio 2006 contro la , poi viene girato, sempre in prestito, all'Hellas Verona in Serie B, dove realizza anche il suo primo ed unico goal in Italia. Al termine della prima stagione in Italia la Juventus non lo riscatta a causa dei problemi legati a Calciopoli e ritorna in patria nelle file del Cruzeiro, firmando un contratto triennale. Nei campionati brasiliani del 2006 e del 2007 gioca 20 partite, realizzando tre reti e si guadagna la prima convocazione nella Selezione verdeoro.\nNel settembre del 2007 ritorna in Europa, in prestito ai portoghesi dello Sporting Lisbona, con cui disputa solo 13 gare, realizzando una rete, ma vince Coppa e Supercoppa di Portogallo.\nAl termine del campionato portoghese ritorna in patria e viene ceduto, ancora in prestito, al Palmeiras. Nel gennaio del 2009 passa al Clube N\u00e1utico Capibaribe, sempre con la formula temporanea.\nNel gennaio 2010 passa poi ai rumeni del FC Vaslui.\nFirma un contratto per 3 anni e sei mesi con il club accompagnato dall'agente Cantelli Giorgio\nNazionale.\nConta due convocazioni nella Sele\u00e7\u00e3o: la prima il 15 novembre 2006 contro la Svizzera e la seconda un anno dopo, il 6 settembre 2007, quando viene convocato dal c.t. Dunga per le gare contro Messico e USA, seppur mai scendendo in campo."}
{"id": "394577", "revid": "114385", "url": "https://it.wikipedia.org/wiki?curid=394577", "title": "Chiesa di San Niccol\u00f2 Oltrarno", "text": "La chiesa di San Niccol\u00f2 Oltrarno \u00e8 un luogo di culto cattolico che si trova al centro del quartiere di San Niccol\u00f2 in Oltrarno a Firenze.\nStoria e descrizione.\nIl primo documento che ne testimonia l'esistenza \u00e8 una bolla papale del 1184. Di quel periodo mantiene solo la cripta del XII secolo, a cui si accede da un ambiente attiguo. Fu largamente ristrutturata nel XV secolo per volont\u00e0 di Bernardo Quaratesi, colui che commission\u00f2 a Gentile da Fabriano il \"Polittico Quaratesi\" (1425), oggi smembrato e diviso in vari musei. I lavori di restauro resi necessari in seguito all'alluvione del 1966 hanno permesso di rinvenire alcuni frammenti dell'originaria decorazione quattrocentesca, fra cui un affresco di \"Sant'Ansano\" attribuito a Francesco D'Antonio.\nNella Cappella Gurdini si trovava la tavola da altare di Masolino da Panicale raffigurante l\"Annunciazione\" (1425-1430), oggi alla National Gallery of Art di Washington D.C.\nNella cappella Gianni \u00e8 conservato il cenotafio di Astorre Gianni: i Gianni furono i primi proprietari del vicino palazzo Gianni-Lucchesini-Vegni.\nNel secolo successivo il Vasari le dette una nuova sistemazione inserendo altari monumentali con dipinti del Poppi, dell'Empoli e del Curradi.\nUn altare fu fatto costruire dalla famiglia Nasi, il cui stemma, uno scudo diviso da banda d'argento con due ruote d'argento sopra e una sotto (in campo azzurro), si trova alla base delle colonne. Sull'altare il dipinto di Francesco Morandini, detto il Poppi, rappresenta \"Ges\u00f9 che resuscita il figlio della vedova di Naim\".\nUn altro altare di questa chiesa ospita un Crocifisso in legno scolpito e colorato, opera \"d'ignoto\". Alla base di questo crocifisso c'\u00e8 un'arma-reliquiario, contenente le ossa del Beato Manno, monaco irlandese, dell'Ordine di Santa Brigida di Svezia (fondato nel 1367). Con molta probabilit\u00e0 questo reliquiario \u00e8 un dono lasciato dalla famiglia Nasi che l'aveva ricevuto dai religiosi del Convento di Brigida al Paradiso nel 1529, quando furono ospitati nel loro palazzo in cerca di rifugio durante l'assedio di Firenze.\nSempre del periodo dell'assedio la chiesa, in particolare il campanile, hanno alcune memorie storiche: Michelangelo si tenne nascosto per alcuni giorni in un angusto locale alla base della torre campanaria grazie alla complicit\u00e0 di un aiuto campanaro del quale non si conosce il nome, in seguito della presa di Firenze da parte dei Medici, contro i quali si era apertamente schierato contro, difendendo la Repubblica Fiorentina. Michelangelo si era infatti notevolmente compromesso contro quelli che erano stati suoi importanti committenti, diventando responsabile dell'edificazione delle mura difensive per conto dei repubblicani, ma grazie alla sua fama di artista pot\u00e9 in seguito tornare sotto l'ala protettiva dei regnanti senza rappresaglie.\nSulla cantoria a ridosso della parete di fondo dell'abside si trova l'organo a canne, costruito nel 1581 da Dionigi Romani, restaurato nel 1683 da Francesco Cappelletti e modificato ed ampliato nel 1769 da Antonio Tronci che rifece la cassa e il somiere. A trasmissione integralmente meccanica, dispone di 17 registri. La cassa, riccamente decorata con intagli dorati, presenta sulla parete anteriore la mostra articolata in pi\u00f9 campi, originale, composta da canne di principale; nella parte inferiore del prospetto si apre la consolle a finestra (con unica tastiera e pedaliera), alla cui destra si trova la registriera, con le manette disposte in due file orizzontali.\nIn sacrestia si conserva l'affresco con la \"Madonna della Cintola\", attribuito ad Alesso Baldovinetti. Qui si trovano anche altre opere d'arte, tra cui il \"polittico dell'Intercessione\" di Gentile da Fabriano.\nConfraternite.\nNella chiesa e nei suoi annessi (specialmente nell'adiacente oratorio, oggi sconsacrato e usato come fondo commerciale), si riunirono varie Compagnie, tra le quali:"}
{"id": "394578", "revid": "47767", "url": "https://it.wikipedia.org/wiki?curid=394578", "title": "I ragazzi della terza C", "text": ""}
{"id": "394579", "revid": "643662", "url": "https://it.wikipedia.org/wiki?curid=394579", "title": "Dichiarazione Balfour", "text": "Il termine Dichiarazione Balfour viene applicato a due importanti dichiarazioni di politica estera del Regno Unito, associate allo statista conservatore ed ex primo ministro Arthur Balfour. "}
{"id": "394585", "revid": "406204", "url": "https://it.wikipedia.org/wiki?curid=394585", "title": "Acad\u00e9mie des sciences de l'Institut de France", "text": ""}
{"id": "394587", "revid": "287204", "url": "https://it.wikipedia.org/wiki?curid=394587", "title": "Balfour", "text": ""}
{"id": "394588", "revid": "1507870", "url": "https://it.wikipedia.org/wiki?curid=394588", "title": "Rio Funes", "text": "Il rio Funes (\"Villn\u00f6\u00dfer Bach\" in tedesco) nasce dalle Odle (\"Geislerspitze\") in Alto Adige. Scorre nella val di Funes e confluisce da sinistra dopo circa 20 chilometri a valle di Velturno nel fiume Isarco. Principali affluenti sono il rio San Zenone (\"St. Zenobach\") ed il rio Valluzza (\"Flitzer Bach\"). Il corso del fiume \u00e8 interamente compreso nel comune di Funes, le principali frazioni bagnate sono Santa Maddalena e San Pietro."}
{"id": "394590", "revid": "36426", "url": "https://it.wikipedia.org/wiki?curid=394590", "title": "Chiesa di San Leonardo in Arcetri", "text": "La chiesa di San Leonardo in Arcetri \u00e8 un luogo di culto cattolico di Firenze, situato nel tranquillo quartiere collinare di Arcetri, che le d\u00e0 il nome, in via San Leonardo. La strada \u00e8 contornata da muretti in pietra che delimitano i poderi a terrazze dove sono coltivati gli ulivi.\nStoria e arte.\nAntica pieve risalente ai primi secoli dopo il Mille, venne restaurata nel Novecento e conserva all'interno dei dipinti del Quattrocento: la \"Madonna col Bambino e Santi\" di autore ignoto vicino a Lorenzo di Niccol\u00f2, \"Tobia e l'angelo fra i Santi Sebastiano e Leonardo\" della bottega di Neri di Bicci, al quale sono attribuitio con certezza una \"Annunciazione, Padre Eterno, Angeli e Profeti\" del 1458 circa, attorno ad un tabernacolo coevo, ed una \"Madonna della Cintola e Santi\" del 1467.\nSono presenti anche due tele di Francesco Conti (1733 circa). Nel 1782 vi fu rimontato il celebre pergamo della fine del XII sec. ed inizio XIII proveniente dalla soppressa chiesa fiorentina di San Pier Scheraggio, con bassorilievi marmorei in parte decorati da tarsie raffiguranti scene del \"Nuovo Testamento\". Da questo pulpito si dice che abbiano parlato Dante e Boccaccio."}
{"id": "394592", "revid": "767487", "url": "https://it.wikipedia.org/wiki?curid=394592", "title": "La ragazza del Palio", "text": "La ragazza del Palio \u00e8 un film del 1957 diretto da Luigi Zampa.\nTrama.\nUn'avvenente ragazza texana, Diana Dixon, parte per un viaggio alla volta dell'Italia su una lussuosa autovettura, entrambi premi vinti ad un telequiz. Negli stretti vicoli senesi tampona e fa la conoscenza di un affascinante giovane altolocato, il principe Piero di Montalcino: tra i due nasce un tenero sentimento. Durante una serata danzante per\u00f2 vengono allo scoperto le reciproche, disastrose condizioni economiche ed il nobile, ritenendola un'avventuriera, decide di abbandonarla. Intanto Siena \u00e8 in fermento per il Palio e Piero, Capitano della Nobile Contrada dell'Aquila, corrompe il fantino della Chiocciola, considerato favorito per la vittoria, perch\u00e9 non ostacoli il successo della propria Contrada. La ragazza, consumata cavallerizza di rodeo, decide di vendicarsi dell'oltraggio subito sostituendosi al fantino \"venduto\" e vincendo il Palio. Il Principe, ammirato da cotanta bravura e dal coraggio dimostrato, si ricrede nei suoi confronti e la chiede in moglie.\nProduzione.\nIl film venne confezionato principalmente come prodotto d'esportazione per favorire il turismo.\nAlcune delle comparse per le scene del Palio erano fantini veri e ben noti ai senesi: uno di questi, Pietro De Angelis detto \"Pietrino\", vincitore di due \"carriere\", mor\u00ec proprio durante le riprese, a causa di un infarto. Il film \"lanci\u00f2\" anche l'unica donna fantino del Palio moderno, Rosanna Bonelli, detta \"Diavola\" ed ancor pi\u00f9 nota come \"Rompicollo\", dal nome di un'operetta scritta dal padre Luigi. \"Rompicollo\" partecip\u00f2 alle riprese di un Palio simulato, sostituendo il fantino della Pantera prima (all'insaputa della produzione) e la controfigura della Dors poi. La ragazza si fece cos\u00ec notare e coron\u00f2 il suo desiderio di correre realmente nel Palio del 16 agosto del 1957 vestendo il giubbetto dell'Aquila, sua prima ed ultima volta sul tufo senese, una Carriera che non la vide vittoriosa come nel film ma le valse il titolo di \"fantino onorario\" della Contrada.\nAccoglienza.\nIl film non ebbe grande successo in Italia e venne pesantemente stroncato dalla critica che cos\u00ec riassunse la prova recitativa della protagonista: \"Diana Dors \u00e8 espressiva come la sposina in bianco sulla torta nuziale\"."}
{"id": "394593", "revid": "984922", "url": "https://it.wikipedia.org/wiki?curid=394593", "title": "Rio Luson", "text": "Il Rio Luson (\"L\u00fcsenbach\" in tedesco) o Rio Lasanca (\"Lasanke\" in tedesco) \u00e8 un fiume dell'Alto Adige lungo circa 18\u00a0km, che nasce dal Sass de Putia, nelle Dolomiti. Confluisce da sinistra nella Rienza a Naz, a quota 590\u00a0m s.l.m.\nIl corso del fiume \u00e8 compreso nei comuni di San Martino in Badia e Luson, principale localit\u00e0 bagnata. I principali affluenti sono il Rio della Sega, il Rio Plan, il Rio dei Manzi ed il Rio Casera."}
{"id": "394594", "revid": "1776051", "url": "https://it.wikipedia.org/wiki?curid=394594", "title": "Delley", "text": "Delley (toponimo francese) \u00e8 una frazione del comune svizzero di Delley-Portalban, nel Canton Friburgo (distretto della Broye).\nGeografia fisica.\nDelley si affaccia sul Lago di Neuch\u00e2tel.\nStoria.\nGi\u00e0 comune autonomo che comprendeva anche parte della frazione di Portalban-Dessous, nel 2005 \u00e8 stato accorpato all'altro comune soppresso di Portalban per formare il nuovo comune di Delley-Portalban, del quale Delley \u00e8 il capoluogo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "394595", "revid": "110157", "url": "https://it.wikipedia.org/wiki?curid=394595", "title": "Portalban", "text": "Portalban (toponimo francese; in tedesco \"Portelbank\", desueto) \u00e8 una frazione del comune svizzero di Delley-Portalban, nel Canton Friburgo (distretto della Broye).\nGeografia fisica.\nPortalban si affaccia sul Lago di Neuch\u00e2tel.\nStoria.\nGi\u00e0 comune autonomo che comprendeva le frazioni di Portalban-Dessous (in parte) e Portalban-Dessus, nel 2005 \u00e8 stato accorpato all'altro comune soppresso di Delley per formare il nuovo comune di Delley-Portalban.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "394599", "revid": "647919", "url": "https://it.wikipedia.org/wiki?curid=394599", "title": "San Berardo di Teramo", "text": ""}
{"id": "394603", "revid": "119254948", "url": "https://it.wikipedia.org/wiki?curid=394603", "title": "O'Reilly Media", "text": "O'Reilly Media (inizialmente O'Reilly &amp; Associates) \u00e8 una casa editrice statunitense fondata da Tim O'Reilly che pubblica libri e siti riguardanti l'informatica. Caratteristica delle sue pubblicazioni \u00e8 la presenza della figura di un animale sulla copertina di ogni libro.\nL'azienda.\nFondata nel 1978 come azienda di consulenza a Cambridge, dal 1984 inizi\u00f2 ad acquisire diritti di pubblicazione sui manuali scritti per gli sviluppatori Unix. I primi libri furono i piccoli Nutshell Handbooks, che riscossero discreto successo per la loro praticit\u00e0, ma l'azienda continu\u00f2 a lavorare nel mondo della consulenza fino al 1988, quando la O'Reilly present\u00f2 i primi manuali per Xlib.\nL'azienda, almeno cos\u00ec dicono loro, \u00e8 \"ritenuta da molti la migliore casa editrice di Informatica al mondo\", e tanti sono i programmatori che considerano un libro O'Reilly il libro definitivo su un certo argomento.\nNel 1992, quando esistevano soltanto 200 siti web, O'Reilly Media ha pubblicato il primo libro sul web, dedicandogli l'intero capitolo, nell'innovativo \"Guida e catalogo per tutti utenti internet\" (1992) di Ed Krol. O'Reilly Media ha inoltre creato il primo portale web (e il primo sito internet pubblicitario), il \"Global Network Navigator\" (Navigatore Globale di Rete), detto GNN, nel 1993. GNN fu venduto alla AOL nel 1995 in una delle prime grandi transazioni del boom delle dot com.\nNel 1997, \"Programming Perl\" era tra i primi 100 libri in ogni categoria della \"Borders Group\" durante tutto il 1996, malgrado la mancanza di riconoscimenti dalla parte della corrente principale dell'industria informatica. O'Reilly ha lanciato una Perl Conference (\"Conferenza Perl\") per incrementare il profilo di Perl. Molti degli altri software-bestseller dell'azienda erano incentrati sui temi all'infuori dell'interesse commerciale dell'industria software. Cos\u00ec nel 1998, O'Reilly ha invitato molti dei leader di questi progetti software ad una conferenza. Chiamato inizialmente \"freeware summit\", l'incontro divent\u00f2 noto come Open Source Summit poich\u00e9 fu durante esso che i gruppi coniarono un termine comune per descrivere la loro storia. O'Reilly Open Source Convention (che includeva la Perl Conference) \u00e8 ora una delle bandiere degli eventi di O'Reilly. Altri eventi chiave includono Emerging Technology Conference e FOO Camp.\nOltre alla pubblicazione, la O'Reilly Media ospita conferenze annuali e fornisce servizi on-line per la community Open Source. Tra queste ricordiamo la \"O'Reilly Emerging Technology Conference\" in California e la \"O'Reilly Open Source Convention\" a Portland.\nO'Reilly Media ha inoltre adottato la licenza Creative Commons Founders Copyright, che limita la protezione del diritto d'autore a soli 28 anni.\nCollane.\nQui di seguito le principali collane di libri pubblicate dalla O'Reilly Media.\nAnimal Books.\nPer tanti anni considerati i \"tipici\" libri O'Reilly, rappresentano una basilare ma valida guida per lavorare con una certa tecnologia:\nHead First.\nLa collana Head First pone l'accento sulla combinazione di puzzle, barzellette e un aspetto attraente che coinvolge il lettore in maniera da farlo immergere nell'argomento:\nHacks.\nQuesta collana riprende il termine \"hacking\" per i bravi ragazzi--innovatori che esplorano e sperimentano nuove scorciatoie, creano utili strumenti e fanno uscire cose simpatiche su cui provare da soli:\nIn a Nutshell.\nOffre una copertura di trattamento compatta per una tecnologia. Spesso, un libro \"Nutshell\" contiene tutti i comandi disponibili per una data tecnologia o una lista completa di API di qualche linguaggio o framework, portandosi ad una visione di alto livello.\nDeveloper's Notebook.\nQuesta collana mira a imitare i block notes tipici delle scuole superiori, con tanto di note a margine di importanti pensieri, punti e affermazioni. Un manuale di pura pratica senza teoria. I libri di questa collana solitamente mostrano nel dettaglio specifici compiti focalizzandone il funzionamento senza scendere troppo nei dettagli di progettazione e teorici.\nMissing Manual.\nLa serie \"Missing Manual\", prodotta assieme alla Pogue Press di David Pogue, si presenta come \"il libro che avrebbe dovuto essere nella scatola\", e fornisce un'ampia panoramica delle funzionalit\u00e0 della tecnologia di consumo.\nCookbook.\nLa serie \"Cookbook\" mira a produrre libri che contengano un insieme generale di ricette per una particolare tecnologia. Ogni ricetta contiene un problema specifico, una specifica soluzione, e una discussione su come applicare la soluzione in senso generale."}
{"id": "394605", "revid": "712828", "url": "https://it.wikipedia.org/wiki?curid=394605", "title": "Guerra dell'Anello", "text": ""}
{"id": "394607", "revid": "1610933", "url": "https://it.wikipedia.org/wiki?curid=394607", "title": "Arvicola delle nevi", "text": ""}
{"id": "394610", "revid": "1408685", "url": "https://it.wikipedia.org/wiki?curid=394610", "title": "Institut de France", "text": "L'Institut de France (Istituto di Francia) \u00e8 stato costituito il 25 ottobre 1795; esso raggruppa cinque accademie:\nL'edificio.\nNel 1661, nel suo testamento il cardinale Mazarino, grazie alle sue grandi ricchezze, dispone la fondazione di un collegio in grado di ospitare sessanta gentiluomini delle nazioni tenute all'obbedienza verso il re in conseguenza della pace di Vestfalia (1648) e del trattato dei Pirenei (1659); da questo deriva il nome di \"Coll\u00e8ge des Quatre-Nations\" (le quali sono Artois, Alsazia, Rossiglione e Piemonte). Jean-Baptiste Colbert incarica Louis Le Vau di edificare il collegio di fronte alla \"Cour carr\u00e9e\" del Louvre. La costruzione fu realizzata tra il 1662 e il 1688.\nNel 1805, su richiesta di Napoleone, l'Institut de France si installa nel collegio. L'architetto Antoine Vaudoyer trasforma la cappella nella sala destinata alle sedute delle accademie.\nL'Institut de France possiede anche un certo numero di fondazioni in Francia e in altri paesi; di queste la pi\u00f9 importante \u00e8 il Castello di Chantilly.\nBiblioteche.\nL'Istituto sostiene quattro biblioteche per la ricerca:"}
{"id": "394612", "revid": "599", "url": "https://it.wikipedia.org/wiki?curid=394612", "title": "Istituto di Francia", "text": ""}
{"id": "394614", "revid": "339392", "url": "https://it.wikipedia.org/wiki?curid=394614", "title": "Trattati di Westfalia", "text": ""}
{"id": "394615", "revid": "599", "url": "https://it.wikipedia.org/wiki?curid=394615", "title": "Trattato dei Pirenei", "text": ""}
{"id": "394618", "revid": "339392", "url": "https://it.wikipedia.org/wiki?curid=394618", "title": "Trattati di M\u00fcnster e Osnabr\u00fcck", "text": ""}
{"id": "394620", "revid": "122766648", "url": "https://it.wikipedia.org/wiki?curid=394620", "title": "Lingue iraniche", "text": "Le lingue iraniche (codice ISO 639-2 e ISO 639-5 ira) sono un ramo della famiglia linguistica indoeuropea con un numero stimato di 150-200 milioni di parlanti di madrelingua. Insieme alle lingue indoarie formano il gruppo indoiranico. L'avestico e l'antico persiano, compresi nel ramo iranico, costituiscono due delle lingue indoeuropee di pi\u00f9 antica attestazione (insieme con il sanscrito, il vedico, il greco e l'ittita).\nNome.\nQuesto ramo \u00e8 chiamato \"iranico\" perch\u00e9 i suoi membri principali, incluso il persiano, sono stati parlati in un'area centrata intorno all'altopiano iranico sin da tempi antichi.\nD'altra parte, in quanto classificazione linguistica, il termine non implica nessuna connessione necessaria con lo stato dell'Iran, n\u00e9 esso comprende tutte le lingue parlate oggi nell'area. Alcuni autori iraniani usano il termine \"lingue iraniche\" in senso lato, in un'accezione non linguistica, includendovi tutte le lingue parlate da coloro che si identificano come parte della nazione iraniana, o da popoli antichi la cui cultura gli iraniani odierni vedono come parte della loro tradizione nazionale. Questa accezione di \"iranico\" non sar\u00e0 considerata oltre in questo articolo, che \u00e8 incentrato unicamente sulle lingue derivate dal protoindoeuropeo attraverso il protoiranico.\nLingue iraniche antiche.\nLe lingue indoiraniche probabilmente ebbero origine nell'Asia centrale; la cultura di Andronovo \u00e8 la candidata quasi universalmente accettata al titolo di cultura comune indoiranica (circa 2000 a.C.).\nInsieme con le altre lingue indoiraniche, le lingue iraniche sono discese da un antenato comune, il protoindoeuropeo. Questa protolingua si differenzi\u00f2 in:\nLe antiche lingue iraniche cominciarono a dividersi e a evolvere separatamente quando le varie trib\u00f9 iraniche migrarono e si insediarono in vaste aree dell'Europa sudorientale (Iazigi, Sciti), dell'altopiano iranico e dell'Asia centrale e probabilmente della Siberia meridionale (Saci) dove successivamente si sarebbero estinte a causa dell'espansione turco-mongola medioevale.\nDal punto di vista linguistico le lingue iraniche antiche sono suddivise in due grandi famiglie, e in sottofamiglie:\nIl gruppo orientale include il sogdiano, il corasmiano, il sacio e l'avestico (anche noto come \"Battriano antico\"; il gruppo nordoccidentale comprende il medo; il gruppo sudoccidentale comprende l'antico persiano.\nL'avestico \u00e8 attestato principalmente attraverso l'Avest\u0101, il libro sacro del mazdeismo o zoroastrismo. L'antico persiano invece attraverso numerose iscrizioni in caratteri cuneiformi.\nIl medio-iranico.\nQuello che \u00e8 conosciuto nella linguistica iranica come \"medio-iranico\" () si ritiene abbia avuto origine intorno al IV secolo a.C. e sia durato fino al IX d.C. Di nuovo, geograficamente, si pu\u00f2 suddividere anch'esso in due grandi famiglie, occidentali e orientali.\nLe prime comprendono le due lingue medio persiane, ossia il partico (o arsacide) e il pahlavi (o sasanide), mentre le seconde il battriano, il sogdiano, il corasmiano, il sacio e l'antico osseto (scito-sarmatico).\nLe due lingue occidentali erano linguisticamente molto affini tra loro, ma alquanto distinte rispetto alle loro controparti orientali. D'altra parte queste ultime mantenevano una somiglianza maggiore con le lingue iraniche antiche.\nEsse erano scritte in diversi alfabeti aramaici, evolutisi dall'alfabeto aramaico imperiale degli Achemenidi.\nIl medio-persiano o pahlavi era la lingua ufficiale dell'Impero sasanide. Fu in uso dal III secolo fino alla fine del X. Era la lingua anche dei Manichei, dei quali sopravvive una letteratura piuttosto limitata. L'alfabeto aramaico imperiale in quest'epoca conobbe una significativa maturazione.\nLe lingue iraniche dopo la conquista islamica della Persia.\nIn seguito alla conquista islamica dell'Iran ci furono importanti cambiamenti nel ruolo dei diversi dialetti persiani all'interno dell'impero. L'antico prestigio del medio persiano fu rimpiazzato da un nuovo dialetto standard chiamato dari come lingua ufficiale della corte. Il nome Dari viene dalla parola \"\u062f\u0631\u0628\u0627\u0631\" che fa riferimento alla corte imperiale, dove fiorirono molti poeti e mecenati sostenitori della letteratura (vedi letteratura persiana).\nLa dinastia Saffaride in particolare fu la prima di una serie di numerose dinastie ad adottare ufficialmente la nuova lingua nell'857. Si pensa che il Dari sia stato pesantemente influenzato dai dialetti regionali dell'Iran orientale, laddove invece lo standard del pahlavi era stato basato maggiormente sui dialetti occidentali. Questo nuovo dialetto di prestigio divenne la base del moderno Persiano standard. Studiosi persiani medievali, come Abd All\u0101h ibn al-Muqaffa\u02bf (VIII sec.) e Ibn al-Nadim (X sec.) associarono il termine \"Dari\" con la provincia orientale del Khorasan, mentre utilizzarono il termine \"Pahlavi\" in riferimento ai dialetti nordoccidentali, delle aree tra la provincia di Isfahan e l'Azerbaigian, e \"Parsi\" (persiano proprio) per i dialetti del farsi. Essi stessi peraltro segnalarono che la lingua non ufficiale della nobilt\u00e0 era un'altra ancora, il \"Khuzi\", messo in relazione con la provincia orientale del Kh\u016bzest\u0101n.\nLa conquista islamica inoltre segn\u00f2 una rottura anche per il fatto di adottare la scrittura araba per scrivere il persiano. Essa fu adattata all'uso con l'introduzione di alcune lettere aggiuntive. Questo processo probabilmente richiese un certo tempo, durante la seconda met\u00e0 dell'VIII secolo, quando la vecchia scrittura medio-persiana cadde in disuso.\nLa summenzionata scrittura araba \u00e8 quella ancora oggi in uso per il persiano contemporaneo.\nLa scrittura della lingua tagica fu resa con l'alfabeto cirillico negli anni venti/trenta del XX secolo, per iniziativa del governo sovietico.\nL'area geografica in cui furono parlate le lingue iraniche \u00e8 stata ridimensionata in diverse zone dall'espansione di varie lingue vicine. L'arabo si diffuse in alcune parti dell'Iran occidentale (Khuzestan), e le lingue turche si sono estese in buona parte dell'Asia centrale, soppiantando diverse lingue iraniche, come il sogdiano e il battriano, in zone oggi facenti parte di Turkmenistan, Uzbekistan e Tagikistan.\nInoltre soppiantarono anche l'antica lingua iranica parlata nell'Azerbaigian, nota come azari.\nClassificazione delle lingue iraniche.\nI. Lingue iraniche orientali\nA. Lingue iraniche nordorientali\nB. Lingue iraniche sudorientali\nII. Lingue iraniche occidentali\nA. Lingue iraniche nordoccidentali\nNord-occidentali:\nOccidentali:\nCentro-settentrionali:\nMeridionali:\nOrientali:\nB. Lingue iraniche sudoccidentali"}
{"id": "394621", "revid": "1543377", "url": "https://it.wikipedia.org/wiki?curid=394621", "title": "Paul van Dyk", "text": "Biografia.\nNato nell'est della Germania, Paul \u00e8 cresciuto nella Berlino comunista. \nNon potendo avere la possibilit\u00e0 di svago in club e discoteche nell'ovest di Berlino, Paul si divertiva a registrare le canzoni mandate in onda dalle stazioni radio della parte capitalista di Berlino. Oltre a registrarle, amava metterle nelle feste che organizzava con gli amici.\nDopo il 1989, l'anno della caduta del muro di Berlino, la \"Club Culture\" invase l'intera citt\u00e0. Nei Club padroneggiava la Techno di Detroit. A Paul piaceva molto, ma spesso non lo soddisfaceva totalmente, mancava sempre qualcosa in quel suono. Inizi\u00f2 cos\u00ec la sua ricerca di un suono che gli piacesse e che lo soddisfacesse appieno. Una ricerca che non lo ha mai lasciato.\nNel 1991 al \"Tresor\" (Club di Berlino), venne suonato per la prima volta un suo remix. Pi\u00f9 o meno nello stesso periodo inizi\u00f2 la sua propria produzione che diede frutto alla sua prima canzone: \"Perfect Day\".\nDue anni dopo, nel 1993, balz\u00f2 in testa alle classifiche con un remix di \"Love Stimulation\" (originale degli Humate). L'anno seguente fu registrato il suo primo album 45 RPM.\nNegli anni seguenti Paul si fece conoscere sempre di pi\u00f9 con remix, produzioni e il suo secondo album \"Seven Ways\". Nel 1998 il suo primo album, venne pubblicato nel Regno Unito e il nuovo singolo \"For an Angel\" inizi\u00f2 la scalata alle classifiche di tutto il mondo. Rimase in testa per 4 settimane in Germania, per 2 in Inghilterra e ottenne moltissimi consensi anche in America, Australia, Paesi Bassi, Belgio e nei paesi scandinavi.\nNel 1999 avvenne l'inevitabile divorzio con la sua etichetta (la MFS) e inizi\u00f2 una nuova avventura con il proprio team, creando la \"Vandit Records\".\nOggi, il Tour di PVD \u00e8 molto ricco, si va da esibizioni a Londra, sino a Singapore, passando da Tel Aviv, Messico e New York. Oltre a esibizioni in discoteche o locali, \u00e8 molto conosciuto per le sue performance in eventi rave come la Loveparade di Berlino o l'annuale e sempre pi\u00f9 popolare Street Parade di Zurigo.\n\u00c8 stato eletto miglior dj del 2005 e del 2006 (davanti a star del calibro di Ti\u00ebsto e Armin van Buuren) nella classifica mondiale pubblicata dalla celebre rivista specializzata \"DJ Mag\". \n\u00c8 inoltre l'artista che per maggior tempo ha mantenuto il proprio nome nella top ten di Djmag: dal lontano 1998 sino al 2010.\nNella classifica del 2011 occupa l'undicesima posizione.\nDal 2006 va in onda il suo show radiofonico in numerosi paesi del mondo, anche in Italia: \"Vonyc Sessions Radio Show\", che ha superato le 270 puntate.\nAl 2007 ha venduto pi\u00f9 di 3,5 milioni di album.\nNel 2010 la sua etichetta discografica, la \"Vandit Records\" si unisce alla \"Armada Music\".\nIl primo aprile 2012 \u00e8 uscito il suo sesto album: \"Evolution\".\nVita privata.\nPaul \u00e8 sposato con Natascha Seidel, la quale \u00e8 anche apparsa in alcuni dei suoi singoli (cantando in \"Together We Will Conquer\").\nI due si sono sposati a Canc\u00fan, Messico."}
{"id": "394628", "revid": "339392", "url": "https://it.wikipedia.org/wiki?curid=394628", "title": "Associazione Sportiva Cosenza Calcio", "text": ""}
{"id": "394629", "revid": "709565", "url": "https://it.wikipedia.org/wiki?curid=394629", "title": "Anello del Potere", "text": "La locuzione Anello del Potere pu\u00f2 riferirsi a:"}
{"id": "394635", "revid": "124293848", "url": "https://it.wikipedia.org/wiki?curid=394635", "title": "Barbalbero", "text": "Barbalbero (\"Treebeard\") o (in Sindarin) Fangorn \u00e8 un personaggio di Arda, l'universo immaginario fantasy creato dallo scrittore inglese J. R. R. Tolkien. Compare solo nel romanzo \"Il Signore degli Anelli\".\nAll'interno del \"corpus\" dello scrittore, Barbalbero \u00e8 sicuramente il pi\u00f9 antico degli Ent, ed \u00e8 anche chiamato il \"Pastore degli Alberi\" per eccellenza. Il ruolo di Barbalbero ne \"Il Signore degli Anelli\" \u00e8, inizialmente, quello di badare a Meriadoc Brandibuck (Merry) e Peregrino Tuc (Pipino) dopo la loro fuga dagli Orchi, ma successivamente la sua importanza sar\u00e0 ancora maggiore in quanto diventer\u00e0 l'artefice dell\"'ultima marcia degli Ent\", evento che segner\u00e0 l'invasione di Isengard e la sconfitta di Saruman, stregone passato dalla parte delle forze oscure.\nCreazione e sviluppo del personaggio.\nBarbalbero compare ufficialmente nel secondo romanzo de \"Il Signore degli Anelli\", \"Le due torri\". Tuttavia, durante lo sviluppo del romanzo \"La Compagnia dell'Anello\", Tolkien aveva gi\u00e0 in mente il personaggio e lo menzion\u00f2, per la prima volta, per bocca di Gandalf prima dell'inizio del Consiglio di Elrond. Originariamente, Tolkien scrisse che Barbalbero imprigionava Gandalf nella foresta di Fangorn, provocando il ritardo dello stregone alla locanda de Il Puledro Impennato, luogo in cui il mago doveva riunirsi con gli Hobbit protagonisti. Tale idea, in seguito, venne modificata dall'autore che sostitu\u00ec Barbalbero prima con Cavalieri Neri ed infine con Saruman. Gandalf, invece di essere rinchiuso a Fangorn, veniva imprigionato a Isengard.\nIn un manoscritto datato alla fine del mese di luglio 1939, Tolkien descrive l'incontro tra Barbalbero e Frodo Baggins nella foresta di Doriath. L'ambientazione presentava molte caratteristiche tipiche di una precedente opera di Tolkien, \"Lo Hobbit\". L'incontro avveniva tra i due personaggi quasi per caso, mentre Frodo gironzolava nella foresta, descritta qui come giardino di fiori giganti i cui steli sembravano tronchi d'albero agli occhi del piccolo Hobbit. Improvvisamente accadeva l'incontro tra quest'ultimo e Barbalbero, descritto qui come un essere maligno, seppur simpatico agli occhi del protagonista.\nSuccessivamente, dopo la conclusione del capitolo \"Il Consiglio di Elrond\", Tolkien si concentr\u00f2 su quello seguente intitolato \"Molte riunioni\", nel quale inser\u00ec alcune informazioni riguardo alla fisicit\u00e0 e alla personalit\u00e0 del personaggio: la somiglianza ad un albero, la bont\u00e0 del personaggio rispetto alla precedente descrizione e l'altezza di circa 50 metri ecc.. In questa bozza, tuttavia, la storia era molto differente da quella originale: Barbalbero, infatti, incontrava Frodo dopo che quest'ultimo si era separato dal resto della Compagnia dell'Anello, la quale era stata nel frattempo catturata dai servitori di Sauron, e aiutava lo Hobbit in diverse battaglie.\nNelle bozze successive, invece, Tolkien ritorn\u00f2 a modificare il personaggio di Barbalbero, riproponendolo nella veste di antagonista.. Solo dopo un'ulteriore modifica, Tolkien decise di rendere, definitivamente, Barbalbero un personaggio buono e cominci\u00f2 anche a scrivere l'incontro tra l'Ent e Merry e Pipino. Nei primi bozzetti, Barbalbero partecipava anche alla battaglia nei campi del Pelennor, ma poi Tolkien bocci\u00f2 l'idea e modific\u00f2 ulteriormente la trama sul personaggio.\nBiografia del personaggio.\nBarbalbero \u00e8 il primo Ent che fu creato da Il\u00favatar immediatamente dopo la creazione dei Nani da parte di Aul\u00eb su richiesta di Yavanna, affinch\u00e9 custodissero le creature di quest'ultima. Non \u00e8 noto se gli Ent furono fatti addormentare fino al Risveglio degli Elfi, come accadde per i Nani, o se gli fu concesso di girare liberamente nelle foreste. Da una parte Il\u00favatar voleva che i primi a camminare per la Terra di Mezzo dopo gli Ainur fossero i suoi figli, ovvero gli Elfi. Dall'altra parte, Barbalbero dice di essere la creatura vivente pi\u00f9 antica nella Terra di Mezzo. Le parole di quest'ultimo sembrano andare contro la logica di Il\u00favatar e creano anche confusione con Tom Bombadil che \u00e8 altres\u00ec riconosciuto come il pi\u00f9 anziano. \u00c8 pensiero comune degli studiosi dell'opera di Tolkien che sia la cosa vivente e al contempo pensante pi\u00f9 antica nella Terra di Mezzo, poich\u00e9 Tom Bombadil sembra non essere esattamente un membro di alcuna razza. Non si sa con precisione quanto siano durati gli Anni degli Alberi (durante i quali gli Elfi si svegliarono) dal punto di vista del computo solare, o quando i Nani o gli Ent furono creati, quindi non si pu\u00f2 sapere nemmeno l'et\u00e0 esatta di Barbalbero.\nDurante la Guerra dell'Anello, Barbalbero venne a conoscenza della follia di Saruman che lo port\u00f2 a sradicare numerosi alberi ai confini tra Isengard e la Foresta di Fangorn. Barbalbero si infuri\u00f2 per le malefatte di Saruman a tal punto da risvegliare tutti gli Ucorni e gli Ent della foresta, chiamandoli in guerra. Grazie a lui ebbe cos\u00ec inizio l'ultima marcia degli Ent, i quali distrussero le fucine di Isengard e uccisero tutti gli Orchi rimasti ad Isengard e quelli in fuga dal Fosso di Helm. In seguito Barbalbero prese possesso di Isengard e al suo interno tenne prigioniero Saruman fino alla sconfitta di Sauron.\nDescrizione del personaggio.\nBarbalbero \u00e8 alto quattordici piedi (ossia circa quattro metri) e nell'aspetto \u00e8 simile ad un albero, come tutti i suoi simili. Tolkien descrive cos\u00ec personaggio:\nSicuramente uno degli aspetti principali riguardo al personaggio \u00e8 la sua voce. Nel romanzo, Tolkien descrive la sua voce come \"bassa e profonda\" ed \u00e8 costantemente accompagnata da sussurri; secondo una leggenda, diffusa negli ambienti di Oxford, la parlata dubbiosa di Barbalbero \u00e8 ispirata a quella dell'amico di Tolkien, C. S. Lewis, famoso per aver scritto \"Le cronache di Narnia\".\nSecondo diversi autori, si pu\u00f2 poi riscontrare un'auto-descrizione dello stesso autore nel personaggio di Barbalbero. Ci\u00f2 \u00e8 dedotto in quanto sia Tolkien che Barbalbero sono amanti della natura e sono contro l'industrializzazione. Secondo Humphrey Carpenter, Barbalbero simboleggia l'amore e il rispetto degli alberi covato da Tolkien e ci\u00f2 trova contrasto con la descrizione di Saruman che, invece, rappresenta l'odio che l'autore prova per l'industrializzazione; lo stesso Barbalbero, in un'occasione, definisce lo stregone con \"un cervello fatto di metallo e d'ingranaggi\" (\"a mind like metal and wheels\"). legato al fatto che Saruman abbia sfruttato la foresta di Fangorn per trasformare Isengard in una vera e propria industria ai danni della natura. Barbalbero \u00e8 spesso paragonato a Tom Bombadil, altro personaggio inventato da Tolkien e apparso ne \"La Compagnia dell'Anello\", in quanto entrambi amano la natura e sono tra gli esseri pi\u00f9 vecchi della Terra di Mezzo, anche se non \u00e8 lecito sapere chi dei due \u00e8 pi\u00f9 vecchio dell'altro.\nAdattamenti.\nCinematografici.\nNel film di Ralph Bakshi del 1978, l'adattamento animato del \"Signore degli Anelli\", John Westbrook diede la voce a Barbalbero. Stephen Thorne diede la voce invece al personaggio della serie del Signore degli Anelli trasmessa nel 1981 dalla Radio BBC.\nNei film di Peter Jackson \"Il Signore degli Anelli - Le due torri\" (2002) e \"Il Signore degli Anelli - Il ritorno del re\" (2003), Barbalbero \u00e8 la combinazione di un grande modello animatronico e di una immagine generata al computer (come accaduto anche al personaggio di Gollum). Il \"design\" del personaggio venne creato da Daniel Falconer, poi modificato dallo stesso regista, Peter Jackson, nel corso della produzione delle pellicole, mentre il volto venne progettato da Falconer e Shaun Bolton e gli occhi da Gino Acevero. I movimenti del personaggio vennero controllati da una persona per ogni gamba, due per ogni braccio e due per il corpo. Altri si sono quindi occupati dei movimenti facciali opportunamente radio controllati. Per il design del personaggio, gli autori si sono ispirati ad un albero di pohutukawa.\nNella trilogia, la voce del personaggio venne affidata a John Rhys-Davies, che interpret\u00f2 anche il nano Gimli. In Italia, invece, la voce di Barbalbero venne affidata a Carlo Baccarini. In una scena dell'edizione estesa de \"Le due torri\", Barbalbero salva Merry e Pipino dal vecchio uomo salice che li aveva aggrediti; nel salvarli, l'Ent canta una delle canzoni di Tom Bombadil, esattamente quella riguardo all'uomo salice, omaggiando cos\u00ec il personaggio, poich\u00e9 escluso dalla trilogia.\nRadiofonici e musical.\nBarbalbero \u00e8 apparso in molti adattamenti radiofonici de \"Il Signore degli Anelli\". Nel 1952, Barbalbero venne doppiato da Tolkien stesso in una registrazione fatta insieme a dei suoi amici. Tale registrazione venne successivamente pubblicata nel 1975 e Tolkien rimase molto soddisfatto della sua prestazione vocale, cos\u00ec come anche la maggior parte della critica. Il primo adattamento \u00e8 quello prodotto dalla BBC Radio nel 1956, in cui Barbalbero era doppiato da Valentine Dyall, che per\u00f2 non riscosse il successo sperato; persino Tolkien rimase deluso dell'opera. Nel 1981, il personaggio \u00e8 stato ridoppiato da Stephen Thorne..\nNell'album \"At Dawn in Rivendell\", creato dal gruppo danese \"Tolkien Ensembler\" e uscito nel 2003, la voce di Barbalbero \u00e8 di Christopher Lee. Lee interpreta due canzoni del personaggio all'interno dell'album: \"The Long List of the Ents\" (che \u00e8 pi\u00f9 una parlata che una canzone) e \"Treebeard's Song\".\nBarbalbero compare anche nel musical de Il Signore degli Anelli, diretto da Matthew Warchus. Per gli spettacoli che hanno avuto luogo a Toronto, in Canada, nel 2006, Barbalbero \u00e8 stato interpretato da Shawn Whright, mentre per quelli che hanno avuto luogo presso Londra nel 2007, da Michael Hobbs.\nIllustrazioni.\nBarbalbero \u00e8 stato illustrato da Inger Edelfeldt, John Howe, Michael William Kaluta, Rodney Matthews, Stephen Hickman, o Ted Nasmith in varie opere.\nStatua.\nNel 1990, gli abitanti di Moseley, vicino a Birmingham nel Regno Unito, suggerirono la possibilit\u00e0 di omaggiare J. R. R. Tolkien che era vissuto dalle loro parti durante la sua infanzia. David Guest, presidente del forum di Mosely, affid\u00f2 al pronipote di Tolkien, Tim, la creazione di una statua di Barbalbero. La statua \u00e8 alta sei metri e venne collocata presso una piazza di Moseley, ma successivamente l'autore propose di spostarla in mezzo agli alberi anzich\u00e9 sul manto stradale, cos\u00ec da non intralciare la circolazione delle auto."}
{"id": "394639", "revid": "399", "url": "https://it.wikipedia.org/wiki?curid=394639", "title": "Transgender band", "text": ""}
{"id": "394640", "revid": "151504", "url": "https://it.wikipedia.org/wiki?curid=394640", "title": "Scaut", "text": ""}
{"id": "394641", "revid": "256896", "url": "https://it.wikipedia.org/wiki?curid=394641", "title": "AGECS", "text": ""}
{"id": "394642", "revid": "599013", "url": "https://it.wikipedia.org/wiki?curid=394642", "title": "Mss", "text": ""}
{"id": "394645", "revid": "1005847", "url": "https://it.wikipedia.org/wiki?curid=394645", "title": "Africa del Sudovest", "text": ""}
{"id": "394646", "revid": "104216", "url": "https://it.wikipedia.org/wiki?curid=394646", "title": "Costante solare", "text": "La costante solare \u00e8 la quantit\u00e0 di energia radiante che arriva sulla Terra dal Sole per unit\u00e0 di tempo e superficie (quindi una potenza per unit\u00e0 di superficie), misurata sulla superficie superiore dell'atmosfera terrestre, su un piano perpendicolare ai raggi solari. Il suo valore \u00e8 strettamente legato alla luminosit\u00e0 solare.\nDescrizione.\nLa costante solare \u00e8 la somma delle energie di tutte le frequenze dello spettro della radiazione solare, non soltanto quelle della banda visibile. Essa, assieme alla magnitudine apparente del Sole, pari a , \u00e8 uno dei valori indicativi dello splendore apparente del Sole. Tuttavia la costante \u00e8 un valore pi\u00f9 corretto, perch\u00e9 la magnitudine apparente misura la luminosit\u00e0 della nostra stella solo nello spettro visibile.\nLe misure pi\u00f9 recenti compiute dai satelliti forniscono un valore di , anche se pu\u00f2 variare di circa il 6,9% durante l'anno - da circa a gennaio a a luglio, a causa della variazione della distanza della terra dal sole, oltre ad una lieve variazione della luminanza solare di poche parti su mille da un giorno all'altro.\nPer l'intero globo terrestre, che ha una sezione di taglio di , la potenza fornita dall'energia solare \u00e8 di , con una variazione del \u00b13,5%. Di conseguenza, tenuto conto della superficie sferica del nostro pianeta, la potenza solare che viene indirizzata sulla Terra ha un valore di circa , ossia di . In altri termini, l'energia luminosa arriva sulla Terra al ritmo di .\nIl diametro angolare della Terra vista dal Sole \u00e8 circa , e l'angolo solido corrispondente a questo valore \u00e8 di circa . Se ne deduce che il Sole emette pi\u00f9 o meno 2 miliardi di volte la quantit\u00e0 di radiazione che riceve la Terra, cio\u00e8 circa .\nL'enorme quantit\u00e0 di energia solare che arriva alle soglie dell'atmosfera non arriva tutta sulla superficie terrestre, ma subisce fenomeni di attenuazione, riflessione, scattering nel percorso verso il suolo. Infatti circa il 40% della radiazione viene assorbita o riflessa dalle nubi ed il 15% viene assorbita dall'atmosfera stessa; arriva al suolo, quindi, circa il 45% della radiazione ().\nAl di l\u00e0 delle variazioni sopraesposte, la costante solare tuttavia non \u00e8 rigorosamente costante, ma varia a seconda dell'attivit\u00e0 delle macchie solari. Si presume, ma non ancora scientificamente dimostrato, sia una delle cause principali di cambiamenti climatici a lungo termine ovvero a scala ultrasecolare, mentre influisce in maniera relativamente piccola sui cambiamenti climatici a breve termine (decadale) (variazioni di appena lo 0,1%).\nStoria.\nNel 1884 Samuel Pierpont Langley cerc\u00f2 di stimare il valore della costante da Monte Whitney in California, cercando di rimuovere gli effetti dell'assorbimento atmosferico effettuando misurazioni in diversi momenti del giorno. Ottenne il valore decisamente errato di 2903\u00a0W/m\u00b2, probabilmente a causa di qualche errore matematico. Tra il 1902 e il 1957, le misure effettuate da Charles Greeley Abbot e da altri a diverse altitudini ottennero un valore compreso fra 1322 e 1465\u00a0W/m\u00b2."}
{"id": "394650", "revid": "29863", "url": "https://it.wikipedia.org/wiki?curid=394650", "title": "Edgar Valc\u00e1rcel Arze", "text": ""}
{"id": "394657", "revid": "741067", "url": "https://it.wikipedia.org/wiki?curid=394657", "title": "Jacques Feyder", "text": "Nel 1936 vinse la Coppa per la miglior regia per il film \"La kermesse eroica\" alla Mostra del Cinema di Venezia.\nBiografia.\nAttivo come regista dal 1915 al 1947, con un totale di 48 film diretti. Come sceneggiatore, firm\u00f2 16 pellicole. Apparve anche come attore (11 film), e come montatore (2 titoli), architetto-scenografo (2 film), supervisore e produttore (un film in entrambe le attivit\u00e0).\nIn un trentennio di regia (1916-1946) i suoi film di maggior rilievo furono \"Atlantide\" (1921), \"Crainquebille\" (1922), \"Carmen\" (1926), \"Teresa Raquin\" (1928), \"I nuovi signori\" (1929), \"Pensione Mimosa\" (1935) e soprattutto \"La kermesse eroica\" (1935).\nSi distinse come perenne ricercatore, ideatore di ambienti, di atmosfere, di soggetti popolari e di esecuzioni raffinate che fecero di lui uno dei creatori di quel \"realismo poetico\" dal quale trassero ispirazione i migliori registi francesi degli anni trenta, a cominciare da Marcel Carn\u00e9.\nVita privata.\nEra sposato con l'attrice Fran\u00e7oise Rosay. Dal loro matrimonio, celebrato nel 1917 e durato tutta la vita, nacquero tre figli.\nFeyder mor\u00ec in Svizzera, il 24 maggio 1948 a Rive-de-Prangins all'et\u00e0 di 62 anni."}
{"id": "394658", "revid": "1511973", "url": "https://it.wikipedia.org/wiki?curid=394658", "title": "Sergej Apollinarievi\u010d Gerasimov", "text": "Biografia.\nDopo essere stato attore teatrale, nel 1930 inizi\u00f2 a dirigere film con \"Dvadcat' dva nes\u010dast'ja\", e in tutto il decennio successivo si distinse per il suo interesse verso le giovani generazioni ed il loro apporto alla costruzione del socialismo: \"I sette coraggiosi\" (\"Semero smelych\"; \"\u0421\u0435\u043c\u0435\u0440\u043e \u0441\u043c\u0435\u043b\u044b\u0445\", 1936), \"Komsomol'sk\" (\"\u041a\u043e\u043c\u0441\u043e\u043c\u043e\u043b\u044c\u0441\u043a\") (1938) e \"Il maestro\" (\"U\u010ditel\"'; \"\u0423\u0447\u0438\u0442\u0435\u043b\u044c\", 1939) sono le sue opere migliori del periodo.\nDurante la seconda guerra mondiale, e dopo (fino a \"La giovane guardia\" del 1948) si alline\u00f2 completamente al realismo socialista. Ne \"Il placido Don\" (\"Tichij Don\"; \"\u0422\u0438\u0445\u0438\u0439 \u0414\u043e\u043d\", 1957) fu un diligente illustratore dell'omonimo romanzo di \u0160olochov, ed in \"Uomini e bestie\" (\"Ljudi i zveri\"; \"\u041b\u044e\u0434\u0438 \u0438 \u0437\u0432\u0435\u0440\u0438\", 1962) diede un interessante contributo alla denuncia delle persecuzioni staliniane.\nVinse il Globo di Cristallo al Festival internazionale del cinema di Karlovy Vary due volte, la prima con \"Il placido Don\" (1958) e la seconda con \"Lev Tolstoj\" (1984). Con \"Il giornalista\" (1967) ha vinto il Gran Premio al Festival cinematografico internazionale di Mosca."}
{"id": "394660", "revid": "486946", "url": "https://it.wikipedia.org/wiki?curid=394660", "title": "Sergej Gerasimov", "text": ""}
{"id": "394661", "revid": "287204", "url": "https://it.wikipedia.org/wiki?curid=394661", "title": "John Gilbert (attore)", "text": "Biografia.\nFiglio d'arte, approd\u00f2 nel 1915 a Hollywood, dove inizialmente lavor\u00f2 come comparsa, generico e sceneggiatore. Nel 1922 colse il primo successo con il film \"Monte Cristo\", ma il vero trionfo arriv\u00f2 nel 1925 quando, scritturato dalla Metro-Goldwyn-Mayer, eccelse come intenso interprete de \"La grande parata\" di King Vidor, e \"La vedova allegra\" di Erich von Stroheim. A met\u00e0 degli anni Venti John Gilbert era una star e nel 1928 risult\u00f2 l'attore pi\u00f9 pagato di Hollywood.\nCon Greta Garbo, con cui ebbe anche un breve e tormentata relazione sentimentale, Gilbert form\u00f2 la coppia cinematografica pi\u00f9 ammirata del muto, I due recitarono in una serie di film a sfondo romantico, da \"La carne e il diavolo\" (1926) ad \"Anna Karenina\" (1927), da \"Il destino\" (1929) a \"La regina Cristina\" (1933), che segn\u00f2 l'addio di Gilbert al cinema.\nL'attore venne travolto dalla grande crisi (aveva effettuato ingenti investimenti in azioni) e il suo debutto nel sonoro fu deludente: la MGM, con la quale aveva un contratto settennale, era interessata a rinnovare il proprio parterre divistico, e perci\u00f2 si suppone che i tecnici del suono di \"Ladro d'amore\" (1929), diretto da Lionel Barrymore, su indicazione di Louis B. Mayer esaltarono durante il mixaggio i timbri acuti della voce di Gilbert, ottenendo quel \"miagolio\" metallico e mieloso che gli stronc\u00f2 la carriera.\nNonostante qualche altro film (come i gi\u00e0 citati con la Garbo), si ritrov\u00f2 solo. Dedito all'alcol, mor\u00ec a soli trentotto anni a causa di un infarto nella sua casa di Bel Air.\nVita privata.\nDopo il primo matrimonio con Olivia Burwell dal 1918 al 1923, Gilbert si spos\u00f2 con l'attrice Leatrice Joy. Il matrimonio dur\u00f2 dal 1922 al 1925. La terza moglie fu un'altra attrice, star delle scene di Broadway, Ina Claire, che spos\u00f2 nel 1929 e da cui divorzi\u00f2 nel 1931. Nel 1932 spos\u00f2 a New York l'attrice Virginia Bruce: la coppia ebbe una figlia ma il matrimonio dur\u00f2 solo due anni e i due divorziarono nel 1934."}
