{"id": "497881", "revid": "118153699", "url": "https://it.wikipedia.org/wiki?curid=497881", "title": "Costantino Barbella", "text": "Biografia.\nNacque a Chieti nel 1852 da Sebastiano e Maria Bevilacqua, entrambi commercianti: fu iniziato, nonostante la sua riluttanza, al mestiere dei genitori.\nSi dilettava a modellare statuine per i presepi, che poi vendeva nella sua bottega: le sue opere furono notate e apprezzate da Francesco Paolo Michetti, che lo incoraggi\u00f2 in tale attivit\u00e0.\nGrazie a un sussidio della provincia di Chieti, riusc\u00ec a frequentare la Reale Accademia di belle arti di Napoli, dove fu allievo di Stanislao Lista, maestro anche di Vincenzo Gemito.\nSi specializz\u00f2 nelle composizioni di piccolo formato in terracotta o in bronzo, raffiguranti soprattutto scene contadine e costumi della sua terra che portarono lo scultore al successo in Italia e all'estero: nel 1875 una sua scultura, \"la gioia dell'innocenza\", fu acquistata da Vittorio Emanuele II e donata alla Galleria di Capodimonte.\nCur\u00f2 l'allestimento della sezione italiana alla Mostra Universale di Anversa del 1894: questo gli consent\u00ec di estendere la sua fama all'estero. Fu anche nominato professore onorario dell\"'Istituto Reale di Belle Arti\".\nNel 1899 partecip\u00f2 alla III Esposizione internazionale d'arte di Venezia.\nFu grande amico degli altri grandi artisti abruzzesi della sua epoca: Francesco Paolo Tosti, Gabriele d'Annunzio e Francesco Paolo Michetti, con i quali era solito villeggiare, in giovent\u00f9, presso un antico convento francescano sconsacrato sito a Francavilla al Mare (noto come convento Michetti). Mor\u00ec quasi cieco a Roma nel 1925.\nGli \u00e8 intitolato il \"Museo civico\" di Chieti.\nOpere.\nSino dai primi anni di formazione, il Barbella si leg\u00f2 al gruppo degli acculturati abruzzesi quali Gabriele d'Annunzio, Basilio Cascella, Francesco Paolo Michetti ed Edoardo Scarfoglio. Frequent\u00f2 assiduamente ilo cenacolo del convento Michetti a Francavilla al Mare. Dopo alcune bozze di scultura, nel 1877 giunse la notoriet\u00e0 con \"Canto d'amore\", presentata all'Esposizione Nazionale di Belle Arti a napoli, ed acquistata dal Conte Gagliani, opera che gli procur\u00f2 il riconoscimento in ambito accademico con la nomina di professore onorario dell'Istituto Reale di Belle Arti. Al 1875 risale \"La Morte\", conservato nel Museo d'arte \"C. Barbella\" di Chieti.\nGli anni successivi videro l'affermazione di Costantino nel panorama internazionale sia in Italia che a Parigi, dove Barbella vinse il secondo premio, nel 1880 alla IV Esposizione di Belle Arti di Torino successivamente e nel XCVII Salon di Belle Arti della \"Societ\u00e0 d'artisti francesi\", dove si rec\u00f2 con Michetti. L'incarico di allestimento della sezione italiana della Mostra Internazionale di Anversa, nel 1884, mise in contatto il Barbella con gli artisti stranieri, e gli conferm\u00f2 il successo e la considerazione nelle maggiori citt\u00e0 europee. \nSubito dopo il Barbella rest\u00f2 ospite del convento di Francavilla, nel 1898 conobbe anche il compositore Pietro Mascagni per cui realizz\u00f2 un busto, oggi conservato nel museo d'arte a Chieti. Il filologo abruzzese Vincenzo Bindi scopr\u00ec la bont\u00e0 del legame tra l'artista e il doctus, nel 1883, sottolineando la collaborazione tra Barbella e Michetti molto buona e prolifica per la creazione di nuova arte abruzzese internazionale. La cospicua raccolta dello scultore che si trova a Chieti nel Palazzo Martinetti Bianchi, testimonia la grandezza dell'autore nella rappresentazione della civilt\u00e0 contadina abruzzese di tardo Ottocento, sia nei modi che nella tecnica, ma \u00e8 anche la dimostrazione evidente di come Barbella riuscisse a tradurre la pittura dell'amico Michetti, che prediligeva lo stesso tema locale, nella sua personale forma plastica. Nel Museo Barbella di Chieti sono conservate numerose opere in terracotta e in bronzo, oltre ad alcuni bozzetti, di propriet\u00e0 del Comune, gruppi e singoli di scene di vita abruzzese, come \"Risveglio - Onomastico del nonno - Triste storia\", busti a ritratto di personaggi illustri come il Mascagni. Tutte esprimono l'essenza di simbiosi artistica, di verismo di Michetti e realistica forma plastica di Barbella, spontanea e schietta.\nNonostante l'enorme successo che ebbe in vita, Barbella ha sofferto di giudizi di una critica severa per le sue opere, e solo nel 1934 si organizz\u00f2 a Roma presso il Circolo della Stampa Estera una mostra a lui dedicata nel Palazzo Torlonia, anche se sembra che i familiari ne avessero allestita un'altra in via Flaminia nel 1926. La critica ha rimproverato a Costantino Barbella di aver mantenuto uno stile di figurina da presepe e di bozzetto per le sue opere, non permettendo di coniugarsi con quella ricerca di vita che caratterizz\u00f2 gli spetti migliori del verismo italiano.Bench\u00e9 alcune opere scultoree si trovino anche nella casa natale di Gabriele d'Annunzio a Pescara, oggi museo, nel museo d'arte di Chieti, \u00e8 conservata la stragrande maggioranza di scultore del Barbella, disposte in ordine cronologico in modo da comprendere la formazione artistica dell'autore.\nTra le prime opere figurano il \"Montagnolo\" e \"Donna di Scanno\", realizzate intorno al 1875. La prima mostra il busto di un fanciullo con al collo il \"breo\", ossia piccola tasca con le erbe scaramantiche che le madri dei monti abruzzesi solevano appendere al collo dei bambini contro il Maligno, nella seconda mostra il busto di una donna in scala ridotta, a forma di figurina da ritratto di maniera nel modello napoletano, a cui si dedicarono anche i pittori Palizzi di Vasto. Successivamente vi \u00e8 \"Luce nelle tenebre\", dove un giovane in ginocchio mostra tra le mani in segno sofferente un busto incompiuto di donna, che stringe al petto. Il primo vero capolavoro di Barbella \u00e8 \"La Morte\", realizzato per il sepolcro di Luigi Vicoli nel 1875: l'idea del trapasso \u00e8 evocata dall'unit\u00e0 di due figure, quella della persona in vita e dello scheletro, accasciato e al tempo forte nella stretta della mano sinistra dell'uomo, a bocca dischiusa, come se volesse fuggirne. Il secondo \u00e8 il gruppo di \"Canto d'amore\", 1877, dove si rievoca il tema mitico delle tre Grazie, sotto forma di contadine-muse abruzzesi.\nAltre opere di ambito abruzzese sono \"Bacio galante - Gioia dell'innocenza\", poi i busti del Mascagni (1898), del Maestro Braga (1919), mentre altre opere della maturit\u00e0 sono \"Onomastico del nonno - Testa di fanciullo - Risveglio\". A Chieti nell'atrio del Teatro Marrucino si trovano i due paggi monumentali in cartapesta del Barbella, originalmente dipinti, dei primi anni del '900.\nNel cinema.\nIl personaggio di Barbella viene interpretato da Mario Mina nel film \"Torna caro ideal\" (1939) per la regia di Guido Brignone.\nMusei.\nElenco dei musei che espongono opere dell'artista:"}
{"id": "497882", "revid": "287204", "url": "https://it.wikipedia.org/wiki?curid=497882", "title": "Salazar", "text": ""}
{"id": "497887", "revid": "124658035", "url": "https://it.wikipedia.org/wiki?curid=497887", "title": "Federico Spoltore", "text": "Biografia.\nFin dalla prima giovinezza dimostr\u00f2 grande sensibilit\u00e0 artistica, attirando l'attenzione di artisti locali quali Basilio Cascella e Francesco Paolo Michetti. Dopo il ginnasio, frequentato nella sua citt\u00e0, grazie a un sussidio della Provincia si trasfer\u00ec a Roma per studiare presso il \"Regio Istituto di Belle Arti\", dove si diplom\u00f2 nel 1924: frequent\u00f2 anche il corso di nudo all\"Accademia di Francia\". Ancora studente, fu professore assistente di pittura presso l\"Accademia di Belle Arti\" di Roma, incarico che lasci\u00f2 al termine degli studi per dedicarsi interamente alla pittura.\nFu un ritrattista noto in tutto il mondo e ricevette diverse commissioni pubbliche: in occasione della visita di Adolf Hitler in Italia, gli fu fatto realizzare un doppio ritratto del cancelliere tedesco e di Benito Mussolini; ritrasse anche numerosi membri delle famiglie reali italiana e bulgara, di Stalin, Truman, Einstein e papa Pio XI. Il suo ritratto di papa Pio XII, realizzato nel 1947, fu usato come ritratto ufficiale nell'Anno santo del 1950.\nDopo gli anni cinquanta il suo interesse si spost\u00f2 verso l'arte astratta e simbolica, anche se non abbandon\u00f2 mai l'arte figurativa.\nMor\u00ec a Lanciano nel 1988.\nCasa Museo di Federico Spoltore.\nLa sua casa natale, sita di fronte alla chiesa di Chiesa di Santa Maria Maggiore, \u00e8 stata riconosciuta museo nel 2001; si tratta di un palazzo ottocentesco che unisce pi\u00f9 abitazioni risalenti al Cinquecento. Una torre sovrasta il palazzo con finestra medievale. Al portale vi \u00e8 una targa marmorea.\nAl suo interno, la casa museo \u00e8 articolata su quattro livelli in un percorso che abbraccia l'evoluzione artistica del pittore. Alcuni ambienti presentano eccezionali dipinti murali allegorici degli Anni Cinquanta eseguiti dallo stesso artista, oltre ai numerosi dipinti che spaziano dal periodo della ritrattistica, a quello \"dei Velluti\" ed al successivo periodo \"non figurativo\". Di suggestione una Sala Ottocento con un grande camino anch'esso decorato dal Maestro. Nella torretta superiore si conserva il suo atelier.\nOpere.\nNel periodo iniziale, Spoltore si distinse come ritrattista, con dipinti realizzati anche per personaggi noti come re Vittorio Emanuele III, Benito Mussolini, Stalin, Mrs Roosevelt e il Presidente Truman, Enrico De Nicola primo Presidente della Repubblica. A seguire, oltre ai ritratti di famiglia, Spoltore esegu\u00ec dipinti a carattere sacro per chiese abruzzesi come quelle situate a Guardiagrele, dov'era la casa materna, a Castiglione Messer Marino, a Castel di Sangro e a Pescara.\nNel campo dei dipinti a soggetto religioso, uno dei suoi capolavori \u00e8 il ciclo della Chiesa dei Gesuiti a Palermo, Casa Professa. L'intera decorazione pittorica \nfu eseguita dal Maestro con scene del Trionfo dell'Ordine poich\u00e9 l'originale barocco era andato distrutto a causa dei bombardamenti della II guerra mondiale.\nDagli anni Sessanta sino alla fine del Novecento, Spoltore partecip\u00f2 a mostre internazionali per il suo stile \"non figurativo\"."}
{"id": "497895", "revid": "122268006", "url": "https://it.wikipedia.org/wiki?curid=497895", "title": "Antoine Augustin Cournot", "text": "Insegn\u00f2 matematica presso le Universit\u00e0 di Lione e di Grenoble e fu rettore a Digione. Egli \u00e8 considerato cofondatore della teoria economica matematica, la quale, accolta inizialmente con scetticismo, trova oggi il pi\u00f9 ampio consenso. Gran parte delle sue energie furono spese nello studio del calcolo delle probabilit\u00e0 con una concettualizzazione del caso come risultato di serie causali non connesse (non-lineari). Per quanto riguarda la teoria economica, in particolare in ambito microeconomico, \u00e8 senza dubbio uno degli economisti che ha approfondito maggiormente la teoria dei giochi.\nBiografia.\nAntoine Augustin Cournot ha studiato nella cittadina natale di Gray (Haute-Sa\u00f4ne) sino a quindici anni. Nei quattro anni successivi ha lavorato saltuariamente come impiegato in uno studio di avvocato e per questa ragione i suoi studi iniziali si sono concentrati oltre che sulla filosofia anche su problemi giuridici. Cournot fu quindi in questo periodo un autodidatta in filosofia e soprattutto matematica, approfondendo anche il pensiero di Pierre Simon Laplace da cui in seguito si staccher\u00e0 nettamente. A 19 anni si prepara per l'accesso all'universit\u00e0 in una scuola superiore di Besan\u00e7on e nel 1821 entra all'\u00c9cole Normale Sup\u00e9rieure di Parigi.\nPer ragioni politiche la ENS viene chiusa nel 1822 e cos\u00ec Cournot deve passare alla Sorbona, dove ottiene la laurea in matematica. Immergendosi nel mondo intellettuale parigino egli riceve stimoli intellettuali e scientifici per il prosieguo dei suoi studi e tiene seminari all'Academie des Sciences e frequenta il salotto dell'economista Joseph Droz. All'epoca, oltre che da Laplace, \u00e8 influenzato dal grande matematico Joseph-Louis Lagrange,\nDal 1830, Cournot incomincia a pubblicare studi di matematica, di meccanica ed economia e alcuni suoi articoli sono notati dal matematico Sim\u00e9on-Denis Poisson che lo invita a ritornare nell'ambito universitario ed egli assume un incarico temporaneo all'Acad\u00e9mie di Parigi. Durante questo periodo egli traduce il saggio \"Astronomia\" di William Herschel e la \"Meccanica\" di Dionysius Lardner.\nNel 1834, grazie ai buoni uffici di Poisson, Cournot diventa professore ordinario di analisi matematica e meccanica a Lione. L'anno dopo Poisson gli fa avere un incarico anche alla'Accademia di Grenoble. Nel 1838 Cournot \u00e8 chiamato a Parigi come Ispettore generale agli Studi. Nello stesso anno \u00e8 fatto cavaliere della Legion d'Onore, mentre nel 1845 \u00e8 elevato al grado di ufficiale della stessa.\nDopo la Rivoluzione del 1848 Cournot \u00e8 responsabile della \"Commission des Hautes \u00c9tudes\" ed \u00e8 durante quel periodo che egli scrive il suo primo trattato esteso, in due volumi, sulla filosofia della scienza \"Essai sur les fondements de nos connaissances et sur les caract\u00e8res de la critique philosophique\", uscito nel 1851. Nel 1854 diventa rettore dell'Accademia di Digione. Nel 1862 si ritira dall'insegnamento e torna a Parigi.\nNel 1859 Cournot scrive le sue memorie, pubblicate postume nel 1913. Pubblica ancora due trattati filosofici nel 1861 e nel 1872 che aumentano la sua fama nella comunit\u00e0 filosofica. Nel 1863 scrive \"Principes\", che in sostanza riprende le sue \"Recherches\" del 1838 in forma pi\u00f9 scorrevole e meno tecnica.\nIl concetto di caso.\nCon Cournot il caso viene portato nell'ambito del principio di causalit\u00e0 e quindi di ontologia. Egli ipotizza nel suo \"Saggio sui fondamenti della conoscenza umana\" del 1851 che il caso si manifesti quando due o pi\u00f9 catene causali, indipendenti l'une dalle altre, s'incrocino in modo che, mentre le cause rimangono indipendenti, gli effetti delle singole catene si mescolino generando l'evento casuale. Dopo il dominio per pi\u00f9 di un secolo del determinismo di Laplace, Cournot riporta l'ontologia di causa a due principi alternantesi: il caso e la necessit\u00e0. Egli scrive: "}
{"id": "497899", "revid": "26891", "url": "https://it.wikipedia.org/wiki?curid=497899", "title": "North American B-45", "text": ""}
{"id": "497900", "revid": "14894", "url": "https://it.wikipedia.org/wiki?curid=497900", "title": "Pieter Aertszen", "text": ""}
{"id": "497901", "revid": "26891", "url": "https://it.wikipedia.org/wiki?curid=497901", "title": "Douglas XB-42", "text": ""}
{"id": "497902", "revid": "26891", "url": "https://it.wikipedia.org/wiki?curid=497902", "title": "Saab J-35 Draken", "text": ""}
{"id": "497904", "revid": "125948200", "url": "https://it.wikipedia.org/wiki?curid=497904", "title": "Paolo Miki", "text": "Mor\u00ec crocifisso durante una persecuzione anticristiana in Giappone: \u00e8 stato proclamato santo da papa Pio IX insieme ai 25 compagni di martirio.\nBiografia.\nNato nei pressi di Ky\u014dto da una nobile famiglia giapponese, ricevette il battesimo a 5 anni e a 22 entr\u00f2 nei gesuiti come novizio: studi\u00f2 presso i collegi dell'ordine di Azuchi e Takatsuki e divenne un missionario; non pot\u00e9 essere ordinato sacerdote a causa dell'assenza di un vescovo in Giappone.\nLa diffusione del Cristianesimo fu inizialmente tollerata dalle autorit\u00e0 locali, ma nel 1587 il daimy\u014d Toyotomi Hideyoshi mut\u00f2 il suo atteggiamento nei confronti degli occidentali ed eman\u00f2 un decreto di espulsione dei missionari stranieri.\nL'ostilit\u00e0 antieuropea raggiunse il suo culmine nel 1596, quando si scaten\u00f2 una persecuzione contro gli occidentali, quasi tutti religiosi, e i cristiani, considerati traditori. Nel dicembre di quell'anno, Paolo Miki venne arrestato insieme ad altri due compagni giapponesi del suo ordine, sei frati missionari spagnoli e i loro diciassette discepoli locali, terziari francescani.\nVennero crocifissi sulla collina di Tateyama, nei pressi di Nagasaki. Secondo la \"passio\", Paolo continu\u00f2 a predicare anche sulla croce, fino alla morte.\nIl culto.\n\u00c8 stato beatificato, insieme ai compagni martiri, da papa Urbano VIII il 14 settembre 1627: l'8 giugno 1862 il gruppo \u00e8 stato canonizzato da papa Pio IX.\nLa sua memoria liturgica si celebra il 6 febbraio."}
{"id": "497915", "revid": "287204", "url": "https://it.wikipedia.org/wiki?curid=497915", "title": "Franck Ribery", "text": ""}
{"id": "497918", "revid": "287204", "url": "https://it.wikipedia.org/wiki?curid=497918", "title": "Cratere Fabbroni", "text": "Fabbroni \u00e8 un cratere lunare intitolato al naturalista, economista, chimico, filosofo, agronomo e uomo politico italiano Giovanni Fabbroni. \u00c8 un piccolo cratere da impatto situato lungo il bordo settentrionale del Mare della Tranquillit\u00e0, sul lato occidentale della separazione che divide il mare lunare dal Mare della Serenit\u00e0. A sudest si trova il cratere Vitruvio. Il cratere Fabbroni era stato designato inizialmente come \"Vitruvio E\" prima che gli fosse assegnato il nome attuale dall'UAI.\nFabbroni \u00e8 un cratere circolare a forma di cono; le pareti scendono gradualmente verso il centro del cratere, che coincide con il punto pi\u00f9 profondo (2,1\u00a0km). Il bordo settentrionale del cratere si trova sulle pendici sudoccidentali del \"Monte Argaeus\"."}
{"id": "497919", "revid": "17126", "url": "https://it.wikipedia.org/wiki?curid=497919", "title": "Leggi licinie sestie", "text": ""}
{"id": "497922", "revid": "1458600", "url": "https://it.wikipedia.org/wiki?curid=497922", "title": "Patrizia Laquidara", "text": "Biografia.\nPrimi anni e \"Para voc\u00ea querido Ca\u00e9\" (1998-2002).\nNel 1998 vince una borsa di studio presso il CET di Mogol per il corso autori interpreti della musica popolare veneta e lombarda.\nSubito, per\u00f2, mostra un certo eclettismo musicale che la porta ad interessarsi verso forme espressive e repertori inconsueti.\nLe prime esibizioni sono con il gruppo Hotel Rif. Si esibisce infatti in vari festival, proponendo un repertorio tradizionale di vari paesi del mondo (portoghese, arabo, greco), indice dei suoi interessi musicali multietnici. \u00c8 anche l'occasione per sperimentare nuove forme di comunicazione, quali le conferenze-spettacolo.\nNel 1999 incide la canzone \"Stella nascente\" nell'album \"Canzoni\" per Ornella Vanoni e Mario Lavezzi, ma il vero amore \u00e8 quello per la musica brasiliana. Il primo album tutto suo, pubblicato nel 2001, \u00e8 difatti un sentito omaggio a Caetano Veloso dal titolo \"Para voc\u00ea querido Ca\u00e9\".\nSanremo, il successo con \"Indirizzo portoghese\" e l'attivit\u00e0 dal vivo (2003-2006).\nIl brano \"Agisce\", scritto da Bungaro, riceve riconoscimenti come miglior interpretazione, miglior musica e critica al Premio citt\u00e0 di Recanati.\nNe \u00e8 una conferma la partecipazione al Festival di Sanremo 2003 nella sezione giovani con la canzone \"Lividi e fiori\", scritta insieme a Bungaro, la quale si aggiudica il Premio Mia Martini della Critica e il premio Alex Baroni per la miglior interpretazione.\nNel 2003 pubblica anche l'album \"Indirizzo portoghese\", un lavoro che si avvale della collaborazione di Fausto Mesolella (Avion Travel) e Tony Canto (chitarrista degli Arancia Sonora, la band di supporto a Mario Venuti). Il pezzo di punta \u00e8 un elegante duetto con Mario Venuti dal titolo \"Per causa d'amore\" (di cui Venuti \u00e8 autore insieme a Kaball\u00e0), brano che avr\u00e0 una lusinghiera diffusione radiofonica e televisiva sui network specializzati.\nIl successo del disco funge da preludio all'attivit\u00e0 dal vivo, con il tour \"Indirizzo portoghese live\". L'impegno live tuttavia non le impedisce di impegnarsi in alcuni interessanti progetti, come quello chiamato \"Come nuove\" con la compositrice, cantautrice e pianista Debora Petrina, che riarrangiava e ricomponeva canti popolari della tradizione veneta. Poi la partecipazione alla colonna sonora del film \"Manuale d'amore\" di Giovanni Veronesi con \"Noite e Luar\", un sofisticato quanto elegante brano in lingua portoghese, che vede il contributo di Tony Canto.\nNel 2006 collabora, come voce italiana, alla rassegna internazionale di musica etnica e contemporanea \"Suoni dell'altro mondo\" e partecipa alla prestigiosa rassegna del Premio Tenco, dove propone tra gli altri, \"L'ufficio in riva al mare\" di Bruno Lauzi (a cui il premio Tenco \u00e8 dedicato) ed una versione a cappella di \"Albergo a ore\" di Herbert Pagani.\nSempre nel 2006 duetta con Tony Canto in una delicata cover del brano \"Parlami d'amore Mari\u00f9\".\nFunambola, la sperimentazione e riconoscimenti internazionali (2007-2009).\nIl 14 aprile 2007 esce il nuovo album, \"Funambola\", prodotto da Arto Lindsay e Patrick Dillet, all'interno del quale, oltre alla collaborazione con Tony Canto, sono presenti brani scritti in collaborazione con Joe Barbieri e Kaball\u00e0.\nSempre nel 2007 Patrizia Laquidara riceve il premio Maschera d'Oro da parte del Conservatorio di Bologna, come cantante di musica popolare.\nNel 2008 \u00e8 in tour in Italia con \"Funambola\" e canta in \"Cristiani di Allah\", opera di teatro musicale tratta dal libro omonimo di Massimo Carlotto.\nSi esibisce anche insieme al pianista Alfonso Santimone, per il progetto Trixie Alamo, che la vede impegnata, con l'eclettismo che le \u00e8 proprio, nella musica elettronica e nella riscoperta di canzoni tradizionali giapponesi. Canta inoltre nello spettacolo \"Creuza de Luna\", un viaggio poetico e canoro dall'Italia al Sud America, passando attraverso la Spagna ed il Portogallo. Partecipa all'Etnafest a Catania e canta al Festivalguer di Alghero e all'Expo di Cagliari mentre a fine anno partecipa alla trasmissione televisiva \"Scalo 76\" su Rai 2, presentando la canzone \"Ziza\" e il video musicale realizzato a partire dalla stessa.\nNel 2009 partecipa alla rassegna \"Musica dei cieli\" a Vicenza, e poi in un concerto di canti natalizi tradizionali, \"La Chiara Stella\", all'Auditorium Parco della Musica di Roma, per approdare poi alla decima edizione del Festival della nuova canzone siciliana, con la canzone \"Su li Stiddi\", che vince una delle semifinali.\n\u00c8 quindi in concerto al Cabaret Maxime di Lisbona, evento facente parte della rassegna \"Festa do Cinema Italiano\".\nLa sigla e lo spot di questo festival cinematografico hanno come colonna sonora la canzone \"Personaggio\", tratta dall'album \"Funambola\". Vola quindi in Marocco, nella citt\u00e0 di Casablanca, per un concerto di musiche popolari del Mediterraneo, insieme al gruppo degli Hotel Rif.\nTornata in Italia, ottiene il \"Premio Giovanni Paisiello\", uno dei Magna Grecia Awards, con la seguente motivazione: \"Il fenomeno nella musica, l'equilibrio tra acuti e sfumature nelle pronunce delle parole, rendono la sua voce una melodia esclusiva, Patrizia Laquidara esalta vecchie sonorit\u00e0 ed entra a piedi nudi sulla scena lasciando inedite orme negli intimi sacrari di ogni cuore che dinanzi a lei si spalanca a nuovi ritmi\".\nCon la canzone \"Assenza\" partecipa poi all'album \"Capo Verde terra d'amore vol. I\", una raccolta di canzoni capoverdiane cantate da musicisti italiani. Il ricavato delle vendite va al programma alimentare per l'infanzia delle Nazioni Unite. In giugno \u00e8 ospite del TG2, dove esegue la sua canzone \"Personaggio\", tratta dall'album \"Funambola\" e poi in luglio parte per un tour negli Stati Uniti, dove si esibisce insieme alla cantante brasiliana C\u00e9U.\nTiene concerti a Seattle, San Francisco, Los Angeles e New York. In ottobre canta con il suo gruppo nel locale milanese Blue Note, molto conosciuto dagli appassionati di jazz, e a fine anno partecipa al concerto in piazza dei Signori a Vicenza.\n\"Il Canto dell'Anguana\" e la tourn\u00e9e all'estero (2010-2017).\nNel 2010 fa molti concerti in Italia, poi parte in tourn\u00e9e in Brasile, con concerti a Belo Horizonte, Niter\u00f3i, San Paolo, Curitiba e Porto Alegre.\nSubito dopo parte per il Giappone, dove tiene due concerti a Tokio e incontra i numerosi fan giapponesi.\nAl ritorno partecipa alla trasmissione radiofonica \"Brasil\" su Radio RAI e annuncia l'uscita del suo nuovo album basato sulle tradizioni musicali dell'alto vicentino.\nL'album, intitolato \"Il canto dell'anguana, \"\u00e8 disponibile nelle vendite online a fine dicembre 2010, mentre arriva nei negozi di dischi nei primi giorni del 2011.\n\"Il Canto dell'Anguana\" raccoglie immediatamente il consenso unanime della critica: \u201cUno splendido progetto di canzoni dialettali (Jam)\u201d, \u201cUn disco meraviglioso (Beat Magazine)\u201d, \u201cUn disco maturo e riuscito (il Manifesto)\u201d, \u201cUn gioco con il mito e con le forme del desiderio (Il Giornale della Musica)\u201d, \u201cCanzoni di straordinaria efficacia (Mescalina)\u201d, \u201cMagico, arcano, seducente e misterioso come un canto di sirene (Corriere del Veneto)\u201d, \u201cAlbum bellissimo, fascinoso nell'idea, nell'elaborazione e nell'interpretazione (L'Arena)\u201d, \u201cBallate saporite, intessute di venti balcanici (Internazionale)\u201d, \u201cCapacit\u00e0 sbalorditiva di ammaliare e di stregare (Raro)\u201d, \u201cArriva dritto al cuore dell'ascoltatore (Attikmusic)\u201d, \u201cDi una bellezza imbarazzante (Fullsong)\u201d.\nIn estate parte \"Il Canto dell'Anguana tour\", che tocca molte localit\u00e0 italiane offrendo uno spettacolo dove le atmosfere magiche e rarefatte della ballata si alternano ai ritmi indiavolati e gioiosi della pizzica e dei balli di paese, di suoni mediterranei dove gli strumenti acustici del violino e della viola (Maria Vicentini), fisarmonica (Thomas Sinigaglia), chitarre e mandolino (Giancarlo Bianchetti), batteria (Nelide Bandello), percussioni (Luca Nardon) e basso (Davide Garattoni) si fondono con campionamenti e fiati dal sapore balcanico, elettronico. Suoni d'acqua e versi di pipistrelli incontrano rumori di catene e metalli, intervallati da brevi aneddoti di storie e leggende riguardanti l'Anguana, figura mitologica protagonista dell'album, recitate e suonate (Kaoss Pad e Helicon Voice) da Patrizia Laquidara.\nIl palcoscenico si trasforma cos\u00ec in uno specchio d'acqua, dove l'atmosfera densa e principalmente notturna crea paesaggi di luci e ombre che simulano le fasi lunari, in cui le manifestazioni atmosferiche s'imbattono facendo splendere meravigliose eclissi.\nA ottobre 2011 arriva la notizia che \"Il Canto dell'Anguana\" di Patrizia Laquidara e Hotel Rif, prodotto da Giancarlo Trenti per Slang Music, vince la Targa Tenco 2011 quale \"miglior album in dialetto\", che le \u00e8 stata consegnata il 10 novembre, prima serata della rassegna musicale d'autore che si \u00e8 svolta come sempre presso il Teatro Ariston di Sanremo fino al 12 novembre.\nSempre nel 2011 duetta con Niccol\u00f2 Agliardi nel pezzo \"Qualcosa Vicino all'amore\", che compare nell'album \"Non Vale Tutto\" del cantautore milanese.\nA dicembre 2011, Patrizia \u00e8 stata ospite di Ian Anderson, flautista e leader del gruppo rock Jethro Tull, nel prestigioso progetto artistico \"Ian Anderson plays The Christmas Jethro Tull\" in due concerti tenutisi nella Chiesa di San Sisto a Piacenza e nella Chiesa di S.Maria Immacolata di Nave in provincia di Brescia. In queste due occasioni Patrizia ha duettato con il leggendario Anderson cantando brani tratti da \"Il Canto dell'Anguana\".\nNel 2013 partecipa al film \"Ritual - Una storia psicomagica\", diretto da Giulia Brazzale e Luca Immesi, interpretando una \"anguana\" che sembra vivere solo nella mente della protagonista.\n\"C'\u00e8 qui qualcosa che ti riguarda\" (2018-oggi).\nIl 15 settembre 2018 pubblica l'inedito \"Marciapiedi\" e il 26 ottobre esce il nuovo album \"C\u2019\u00e8 qui qualcosa che ti riguarda\" trainato dal singolo \"Sopravvissuti\", al quale far\u00e0 seguito \"Amanti di passaggio\". L'album entra nella cinquina finale per la categoria \"Miglior disco in Assoluto\" alla Targa Tenco 2019."}
{"id": "497923", "revid": "86599", "url": "https://it.wikipedia.org/wiki?curid=497923", "title": "Cratere Fabricius", "text": "Fabricius \u00e8 un cratere lunare di 78,9 km situato nella parte sud-orientale della faccia visibile della Luna, nella parte nordorientale del cratere Janssen. Sull'orlo nord-nordest si trova un cratere leggermente pi\u00f9 largo, il cratere Metius.\nHa alcuni picchi rocciosi nel centro alti circa 800 m, e delle alture frastagliate che si estendono da nordovest lungo la direzione nord-sud. Il margine del cratere \u00e8 molto accidentato e quasi dilatato, soprattutto sui lati sud e sudest.\nIl cratere \u00e8 dedicato all'astronomo olandese David Fabricius.\nCrateri correlati.\nAlcuni crateri minori situati in prossimit\u00e0 di Fabricius sono convenzionalmente identificati, sulle mappe lunari, attraverso una lettera associata al nome."}
{"id": "497924", "revid": "6923", "url": "https://it.wikipedia.org/wiki?curid=497924", "title": "Lucha libre", "text": "La lucha libre (in italiano \"lotta libera\") \u00e8 uno stile di wrestling nato in Messico negli anni trenta e molto diffuso in territorio messicano. La caratteristica principale della \"lucha libre\" \u00e8 lo stile di lotta utilizzato, molto pi\u00f9 veloce del wrestling tradizionale: si preferisce di gran lunga l'uso di manovre aeree a scapito della forza fisica, sacrificando spesso il realismo dei match. Un praticante della \"lucha libre\" viene chiamato \"luchador\" al maschile e \"luchadora\" al femminile.\nRegole.\nGeneralmente le regole della \"lucha libre\" sono molto simili a quelle del wrestling statunitense. Esistono tuttavia alcune differenze:\nInoltre nella \"lucha libre\" sono molto diffusi i match che vedono tre wrestler affrontarne altri tre, chiamati \"trios match\" (six-man tag team match). All'interno dei due team che si affrontano vengono nominati due capitani, uno per parte. Per aggiudicarsi la contesa \u00e8 necessario schienare/sottomettere o far contare fuori il capitano del team avversario o almeno due membri del team.\nMolto comuni sono anche i two out of three falls match, conosciuti come \"dos de tres ca\u00eddas\" o \"luchas campales\", in cui non c'\u00e8 alcun limite di tempo. Le regole, che si possono applicare sia negli incontri \"singol\", sia in quelli \"tercias\" (tre contro tre) o in quelli, molto pi\u00f9 rari, \"at\u00f3micos\" (quattro contro quattro), sono decise dalle Comisi\u00f3n de Box y Lucha che hanno sede nelle capitali dei vari stati messicani. Le federazioni per\u00f2 sono anche libere di non applicarle, preferendo quindi quelle pi\u00f9 tradizionali (come ad esempio la Asistencia Asesor\u00eda y Administraci\u00f3n (AAA), la quale, oltre che per la sua \"concezione\" americana della disciplina, negli incontri adotta le regole tradizionali del wrestling, meglio conosciute in Messico come \"sencillos\", e previste comunque dal regolamento delle Comisi\u00f3n). In questo tipo d'incontri, che tra le tre federazioni pi\u00f9 importanti, tra cui l'AAA, il Consejo Mundial de Lucha Libre (CMLL) e l'International Wrestling Revolution Group (IWRG), li si possono trovare principalmente nella CMLL e nella IWRG, sono al meglio dei tre schienamenti. Nel caso dei match singoli, che nel CMLL e nell'IWRG avvengono principalmente in occasione dei match titolati o nelle \"luchas de apuesta\", si svolge come un normale match sotto le regole del \"best out of three falls\", e spesso i due \"luchador\" vengono accompagnati dai \"second\", ossia dei \"luchador\" che stanno a bordo ring, di solito con un asciugamano per gettarlo sul ring nel caso il loro assistito non possa pi\u00f9 continuare il match, i quali, tra una \"ca\u00edda\" e l'altra, fanno da allenatori dei rispettivi \"luchador\" che hanno nell'incontro.\nNel caso degli incontri in cui ci sono due team formati da tre o quattro uomini, ogni team ha un capitano, il quale, se schienato o sottomesso, il team avversario si prende la \"ca\u00edda\" (ovvero il \"fall\"), che pu\u00f2 avvenire per schienamento, sottomissione o squalifica. Se invece si schiena un membro che non ha lo status di capitano, il team \u00e8 costretto a schienare tutti i membri della squadra avversaria affinch\u00e9 si possa aggiudicare la \"caida\" e quindi prendersi un punto.\nTradizioni.\nNella \"lucha libre\" \u00e8 molto diffuso l'utilizzo delle \"m\u00e1scaras\" (maschere), utilizzate dalla maggior parte dei wrestler messicani. Questa aiuta a definire la \"gimmick\" dell'atleta e viene spesso messa in palio in match \"m\u00e1scara contra m\u00e1scara\": lo sconfitto in match di questo tipo deve consegnare la sua maschera al vincitore e se vorr\u00e0 rimascherarsi dovr\u00e0 utilizzare una \"gimmick\" completamente diversa. Questi match possono coinvolgere anche due lottatori contro due oppure tre lottatori contro tre; in questi casi l'intera squadra perdente \u00e8 costretta a smascherarsi. Perdere la propria maschera in uno di questi match viene considerato un grande disonore e solitamente gli organizzatori dello show offrono un premio in denaro ai wrestler per convincerli a perdere una contesa di questo tipo. I wrestler che non utilizzano una maschera possono comunque partecipare a questo tipo di match, mettendo in palio i propri capelli. In questo caso si parla di \"m\u00e1scara contra cabellera\". Nel caso entrambi i wrestler coinvolti non abbiano una maschera si avr\u00e0 un match \"cabellera contra cabellera\". Queste tipologie di match, alla cui base c'\u00e8 una sorta di ulteriore umiliazione in caso di sconfitta, sono dette \"Lucha de Apuestas\"."}
{"id": "497925", "revid": "16066", "url": "https://it.wikipedia.org/wiki?curid=497925", "title": "Controllo di parit\u00e0 a ridondanza", "text": ""}
{"id": "497926", "revid": "396099", "url": "https://it.wikipedia.org/wiki?curid=497926", "title": "Diagnosi energetica", "text": "La diagnosi energetica o \"audit energetico\" \u00e8 una valutazione sistematica, documentata e periodica dell'efficienza energetica.\nA cosa serve.\nLa diagnosi energetica \u00e8 una delle componenti chiave all'interno di un programma di efficienza energetica e la sua importanza nasce dal fatto che viene utilizzato per stabilire dei parametri per le misurazioni da effettuare. \u00c8 inoltre il passo iniziale per le organizzazioni che vogliono certificare il proprio sistema di gestione dell'energia secondo la norma .\nQuadro legislativo e normativo di riferimento.\nGli stati membri dell'Unione europea hanno da tempo avviato procedure per la certificazione energetica degli edifici atte a correggere gli sprechi energetici e promuovere azioni successive che portino ad una riduzione dei consumi.\nLa diagnosi energetica si pone l'obiettivo di capire in che modo l'energia viene utilizzata, quali sono le cause degli eventuali sprechi ed eventualmente quali interventi possono essere suggeriti all'utente, ossia un piano energetico che valuti non solo la fattibilit\u00e0 tecnica ma anche e soprattutto quella economica delle azioni proposte.\nUNI ha stabilito i requisiti minimi di una diagnosi energetica nella norma .\nLe societ\u00e0 ESCo possono essere un supporto alle aziende nella esecuzione delle diagnosi energetiche. La normativa EN 15900 detta i parametri per la erogazione dei servizi energetici.\nCome viene realizzato.\nSi basa sul raccogliere e analizzare tutti i dati provenienti dall'utilizzo energetico dei vari utilizzatori; tali dati (che successivamente verranno analizzati per studiare il consumo specifico) possono essere reperiti principalmente nelle fatture o nelle bollette.\nLe misurazioni sono effettuate basandosi su precisi criteri economici. Le migliori misurazioni effettuate, vanno successivamente a far parte del \"Piano di azione\", dal quale poi nascer\u00e0 un report per la diagnosi energetica che raccoglie tutte le misure e tutti i parametri necessari per prendere una decisione.\nLa diagnosi energetica pu\u00f2 essere condotta da uno specialista che ha anche conoscenza di impianti, trasferimento di calore, e altre tecniche per valutare l'efficienza di una casa o edificio, come ad esempio un esperto in gestione dell'energia certificato secondo la norma UNI CEI 11339. \nObiettivi e finalit\u00e0 della diagnosi energetica degli edifici.\nLa diagnosi energetica degli edifici \u00e8 un insieme sistematico di rilievo, raccolta ed analisi dei parametri relativi ai consumi specifici e alle condizioni di esercizio dell'edificio e dai suoi impianti definibile come una \"valutazione tecnico-economica dei flussi di energia\".\nI suoi obiettivi sono quelli di:\nLo strumento principale per conoscere e quindi intervenire efficacemente sulla situazione energetica di un'azienda \u00e8 la diagnosi energetica: si tratta di un'analisi approfondita condotta attraverso sopralluoghi presso l'unit\u00e0 produttiva e l'esame di documenti forniti dall'azienda. Vengono raccolti i dati di consumo e i costi energetici ed inoltre dati sulle utenze elettriche, termiche, frigorifere, acqua (potenza, fabbisogno/consumo orario, fattore di utilizzo, ore di lavoro ecc.). Su questa base si procede nella ricostruzione dei modelli energetici. Da tali modelli sar\u00e0 possibile ricavare la ripartizione delle potenze e dei consumi per tipo di utilizzo (illuminazione, condizionamento, freddo per processo e per condizionamento, aria compressa, altri servizi, aree di processo), per centro di costo, per cabina elettrica e per reparto, per fascia oraria e stagionale.\nLa situazione energetica, cos\u00ec inquadrata, viene analizzata criticamente ed in confronto con parametri medi di consumo al fine di individuare interventi migliorativi per la riduzione dei consumi e dei costi e la valutazione preliminare di fattibilit\u00e0 tecnico-economica. Eventuali problemi dell'involucro andrebbero rilevati secondo i dettami della UNI EN 13187.\nTipologia di interventi.\nGli interventi possono essere cos\u00ec classificati:"}
{"id": "497928", "revid": "200568", "url": "https://it.wikipedia.org/wiki?curid=497928", "title": "Distribuzione di Dagum", "text": "In teoria delle probabilit\u00e0 la distribuzione di Dagum \u00e8 una distribuzione di probabilit\u00e0 continua, dipendente da tre parametri, utilizzata nell'ambito delle analisi della distribuzione del reddito e della ricchezza. Venne descritta da Camilo Dagum nel 1977 nell'articolo \"A new Model of Personal Income Distribution: specification and estimation\", comparso in \"Economie Appliqu\u00e9e\".\nMetodologia.\nLa funzione di ripartizione.\nLa funzione di ripartizione \u00e8 definita per valori non negativi (formula_1)\ndove si interpreta che\nLa F(x) \u00e8 la soluzione all'equazione differenziale\ndove\nLa funzione di densit\u00e0 di probabilit\u00e0.\nLa funzione di densit\u00e0 di probabilit\u00e0 \u00e8 data da\nmentre per x=0 assume il valore \u03b1.\nI momenti di ordine k.\nI momenti di ordine \"k\" sono definiti solo per \"k\"&lt;\u03b4\ndove B(. ; .) \u00e8 la funzione Beta.\nIl valore atteso diventa pertanto\nModa e mediana.\nmoda\nmediana:"}
{"id": "497929", "revid": "278830", "url": "https://it.wikipedia.org/wiki?curid=497929", "title": "Silvana Pampanini", "text": "Biografia.\nDi famiglia di origine veneta, trapiantata a Roma da tre generazioni, lontana parente del celebre soprano Rosetta Pampanini, si diplom\u00f2 all'istituto magistrale e al Conservatorio di Santa Cecilia. Era ancora una studentessa quando la sua insegnante di canto la iscrisse al concorso di Miss Italia rilanciato a Stresa nel settembre 1946 dopo una lunga pausa bellica: nonostante la vittoria di Rossana Martini, le vivaci proteste del pubblico determinarono una forte affermazione personale della giovane Silvana.\nQuesto concorso di bellezza lanci\u00f2 la Pampanini nel mondo del cinema: lei inizi\u00f2 la carriera come interprete di pellicole musicali e acquis\u00ec una popolarit\u00e0 crescente anche tramite i settimanali illustrati e i cinegiornali. Il padre Francesco, inizialmente contrario alla carriera della figlia come attrice, lasci\u00f2 il lavoro di tipografo e divenne il suo abile agente.\nNella prima met\u00e0 degli anni cinquanta, poco prima che Sophia Loren e Gina Lollobrigida raggiungessero una grande notoriet\u00e0, per una breve ma intensa stagione la Pampanini fu il simbolo pi\u00f9 rappresentativo della bellezza italiana a livello mondiale, assieme a Lucia Bos\u00e8 e Silvana Mangano. Arriv\u00f2 a girare otto film in un anno, a volte lavorando su due set contemporaneamente. Al contrario delle colleghe lei aveva una solida preparazione musicale quindi fu ingaggiata anche per registrare, su dischi in vinile a 78 e poi a 45 giri, numerose canzoni che non sono mai state ripubblicate su supporti pi\u00f9 moderni, eccezion fatta per alcuni brani reperibili in streaming audio.\nSul grande schermo la Pampanini apparve, spesso doppiata nel parlato ma raramente nel canto, insieme a tutti i migliori attori italiani del dopoguerra: Tot\u00f2, Peppino De Filippo, Alberto Sordi, Vittorio De Sica, Marcello Mastroianni, Nino Manfredi, Vittorio Gassman, Walter Chiari, Amedeo Nazzari, Renato Rascel, Raf Vallone, Nino Taranto, Massimo Girotti, Ugo Tognazzi, Carlo Dapporto, Paolo Stoppa, Rossano Brazzi, Massimo Serato, Folco Lulli, Aroldo Tieri, Carlo Campanini, Tino Scotti. Fra i partner stranieri: Jean Gabin, Henri Vidal, Jean-Pierre Aumont, Raymond Pellegrin, Pierre Brasseur, Pedro Armend\u00e1riz e perfino Buster Keaton.\nNegli anni cinquanta molti film con la Pampanini ebbero una distribuzione internazionale. I titoli pi\u00f9 noti sono: \"I pompieri di Viggi\u00f9\" che nel 1949 la rivel\u00f2 al grande pubblico. Nel 1951 \"O.K. Nerone,\" suo primo successo internazionale nonch\u00e9 parodia di \"Quo vadis?\" e \"Bellezze in bicicletta\" in cui cant\u00f2 una delle pi\u00f9 celebri canzoni dell'epoca. Nel 1952 il pluripremiato \"Processo alla citt\u00e0\" e \"La presidentessa\" tratto da una brillante pochade francese. Nel 1953 un riuscito episodio di \"Un giorno in pretura,\" per cui si lasci\u00f2 invecchiare di 30 anni dal truccatore, e \"Noi cannibali\", crudo melodramma ambientato nella Civitavecchia del dopoguerra. Nel 1955 la commedia \"La bella di Roma\" di Luigi Comencini e il campione di incassi \"Racconti romani\" da un soggetto di Alberto Moravia. Infine \"La strada lunga un anno\" di Giuseppe De Santis, candidato all'Oscar 1959 e vincitore del Globo d'oro, in entrambi i casi come miglior film straniero.\nLa Pampanini non concretizz\u00f2 mai le proposte che le arrivarono da Hollywood ma lavor\u00f2 in Francia dove fu soprannominata \"Nin\u00ec Pampan\", in Spagna, Jugoslavia, Egitto, Argentina e soprattutto in Messico. Qui gir\u00f2 alcune pellicole mai uscite in Italia e prest\u00f2 la sua immagine per la campagna pubblicitaria di prodotti alimentari locali (una marca di brandy e una di cioccolatini).\nEbbe anche brevi esperienze come regista e sceneggiatrice ma dal 1956 in poi nessun produttore o regista italiano le offr\u00ec dei ruoli come protagonista, quindi lei accett\u00f2 alcuni film all'estero per poi dedicarsi a programmi radiofonici e televisivi. Gi\u00e0 nel 1960 la sua folgorante ma meteorica carriera nel cinema poteva dirsi conclusa, tuttavia lei non usc\u00ec mai dalla scena pubblica. In qualit\u00e0 di membro ufficiale della delegazione italiana presenzi\u00f2 a numerosi festival cinematografici in tutto il mondo. Spesso apparve di persona come presentatrice o madrina di eventi culturali e commerciali, concorsi di bellezza, manifestazioni mondane o competizioni sportive. Per molti anni gest\u00ec anche la corrispondenza coi lettori nel quattordicinale \"Alta tensione\".\nNel 1964 Dino Risi la diresse in \"Il gaucho\", accanto a Vittorio Gassman ed Amedeo Nazzari, nella parte ferocemente autobiografica di una diva al tramonto che \u00e8 alla patetica ricerca di un successo perduto e di un marito milionario: sul grande schermo sar\u00e0 l'ultimo ruolo importante per l'attrice romana. Nel 1966, dopo vent'anni di una carriera ormai sempre pi\u00f9 occasionale, rinunci\u00f2 del tutto al cinema per assistere i genitori ormai anziani con cui visse fino alla loro morte. Torn\u00f2 sul grande schermo in un ultimo piccolo ruolo di prostituta bionda per un episodio di \"Mazzabub\u00f9... Quante corna stanno quaggi\u00f9?\" (1971) di Mariano Laurenti, dopodich\u00e9 fece soltanto una breve apparizione nei panni di se stessa ne \"Il tassinaro\" (1983) di e con Alberto Sordi.\nIn televisione.\nIn Italia apparve regolarmente sul piccolo schermo fin dal 1951, epoca delle prime trasmissioni sperimentali; alla radio la sua voce si sentiva fin dal 1946. In un programma per nuovi talenti lanci\u00f2, tra gli altri, l'esordiente prestigiatore Silvan al quale diede il nome d'arte. Quando era all'apice della popolarit\u00e0 la Pampanini fu scritturata per vari programmi in diretta, soprattutto nei paesi dell'America Latina, in cui eseguiva numeri di ballo e canto.\nNell'estate 1965 con Aroldo Tieri present\u00f2 il variet\u00e0 con giochi di squadra \"Mare contro mare\" trasmesso dal Programma Nazionale.\nIl suo unico lavoro di prosa per la Rai risale al 1970 quando interpret\u00f2 un ruolo secondario in una commedia di Gustave Flaubert ma per avere la parte fu costretta a sottoporsi a un provino.\nNella miniserie Mediaset \"Tre stelle\" (1999) aveva il ruolo marginale dell'anziana madre di Alba Parietti e nello stesso anno partecip\u00f2 a \"Gratis\" (Rai Uno) con Nicola Arigliano, Ambra Angiolini e Francesco Paolantoni.\nNell'autunno 2002 fece parte del cast di \"Domenica in\" condotta da Mara Venier ma abbandon\u00f2 il programma dopo soli due mesi.\nUltimi anni.\nNel 1996 pubblic\u00f2 l'autobiografia \"Scandalosamente perbene\", in cui si paragona a Greta Garbo e interloquisce disinvoltamente con Pablo Neruda, Jacques Pr\u00e9vert e Federico Garc\u00eda Lorca in un immaginario dialogo fra sommi artisti.\nBench\u00e9 residente nel principato di Monaco da alcuni decenni, nell'aprile 2003 fu nominata Grande ufficiale dell'ordine al merito della Repubblica Italiana dal presidente Ciampi.\nIl 4 maggio 2007 partecip\u00f2 ai festeggiamenti per i 70 anni di Cinecitt\u00e0 e nel marzo 2008 polemizz\u00f2 con il sindaco Walter Veltroni che non l'aveva invitata alla Festa del Cinema di Roma. In compenso, nell'aprile 2009 a Messina fu la madrina della Mostra del Cinema dello Stretto, che le tribut\u00f2 una calorosa accoglienza e un riconoscimento alla carriera.\nDopo 51 anni di assenza, nel 2009 torn\u00f2 alla Mostra Internazionale d'Arte Cinematografica di Venezia per la proiezione in \"Sala Volpi\" della versione restaurata di \"Noi cannibali\" di Antonio Leonviola, pellicola inserita nella sezione \"Questi fantasmi 2\" dedicata ai film italiani da rivalutare. In un'intervista del novembre di quell'anno il regista spagnolo Pedro Almod\u00f3var dichiar\u00f2 che lei era una delle attrici italiane con cui avrebbe desiderato lavorare. Recentemente altri suoi film, che si credevano perduti, sono stati restaurati e riproposti in formato DVD.\nIl 25 ottobre 2015 l'attrice, colpita da un blocco renale, fu ricoverata in gravi condizioni e operata d'urgenza presso il Policlinico Agostino Gemelli di Roma dove rest\u00f2 fino al 6 gennaio 2016, quando mor\u00ec all'et\u00e0 di 90 anni. Dopo la camera ardente, allestita in Campidoglio ma disertata dai suoi concittadini, i funerali si svolsero l'8 gennaio nella Basilica di Santa Croce a Via Flaminia, con la partecipazione di molti amici, parenti e concittadini ma pochi volti dello spettacolo. \u00c8 sepolta a Roma nel cimitero Flaminio.\nVita privata.\nLa stampa le attribu\u00ec flirt con un principe afgano (nel 1946 durante Miss Italia), Tyrone Power (a Roma l'anno dopo), Orson Welles (nel 1948), William Holden (ad Hollywood nel 1955), George DeWitt (a Cuba nel 1959), re F\u0101r\u016bq I d'Egitto, il tenore Giuseppe Campora, Omar Sharif e altri. Da parte sua l'attrice raccontava che il suo unico vero amore, un uomo con dieci anni pi\u00f9 di lei, bello, ricchissimo, estraneo allo spettacolo e mai identificato, era morto nel 1952, un mese prima delle loro nozze gi\u00e0 programmate, a causa della ricaduta di una malattia contratta durante la guerra. \nL'attrice non ebbe n\u00e9 mariti n\u00e9 figli, ma vantava numerose proposte di matrimonio, oltre all'assiduo corteggiamento di Tot\u00f2 nel 1950. Per molto tempo Silvana lasci\u00f2 credere che la struggente canzone \"Malafemmena\" fosse dedicata a lei. In realt\u00e0 fu ispirata dalla moglie separata del comico napoletano, come risulta dalla testimonianza della figlia e da un documento SIAE.\nDoppiatrici.\nIn molti suoi film la Pampanini \u00e8 stata doppiata. Tuttavia l'attrice ha sempre dichiarato che si trattava della propria voce che lei stessa modificava secondo le necessit\u00e0, rendendola irriconoscibile. Tra le sue doppiatrici si ricordano:\nInvece nelle scene di canto \u00e8 stata utilizzata la sua voce, con alcune eccezioni"}
{"id": "497930", "revid": "287204", "url": "https://it.wikipedia.org/wiki?curid=497930", "title": "Fables &amp; Dreams", "text": "Fables &amp; Dreams \u00e8 il secondo album della symphonic metal \"band\" svizzera Lunatica, pubblicato il 18 ottobre 2004."}
{"id": "497932", "revid": "125677574", "url": "https://it.wikipedia.org/wiki?curid=497932", "title": "Football Club de Metz", "text": "Il Football Club de Metz, meglio noto come Metz, \u00e8 una societ\u00e0 calcistica francese con sede nella citt\u00e0 di Metz, nella regione della Lorena. Milita attualmente nella Ligue 1, la prima divisione del campionato francese di calcio. \nTra i club francesi con pi\u00f9 presenze in massima serie (62 stagioni, per un totale di pi\u00f9 di 2000 incontri disputati), ha ottenuto come miglior piazzamento in Ligue 1 il secondo posto nel 1997-1998 alle spalle del Lens. Ha inoltre vinto per due volte la Coppa di Francia, nel 1983-1984 e nel 1987-1988. La prima di queste vittorie fu conseguita in uno dei periodi migliori nella storia della squadra. Il club vanta anche due successi nella Coppa di Lega francese, nel 1986 e nel 1995-1996, e dieci presenze nelle coppe europee.\nGioca le partite casalinghe allo Stadio Saint-Symphorien, che ha una capienza di posti. I colori ufficiali sono il granata e il bianco, dai quali deriva il soprannome dei calciatori, i \"granata\". Lo stemma della societ\u00e0 comprende una rappresentazione del Graoully, drago leggendario e simbolo della citt\u00e0 di Metz, e della croce di Lorena.\nStoria.\nIl club fu fondato nel 1932 in seguito alla scissione dal Cercle Athl\u00e9tique Messin della rispettiva sezione calcistica. La squadra guadagn\u00f2 immediatamente lo status di squadra professionale, divenendo una delle squadre fondatrici della Division 1. Alla sua stagione d'esordio nel calcio professionale il Metz retrocesse in seconda categoria, per poi risalire l'anno successivo. Seguirono alcuni campionati di classifica medio-bassa (l'unico risultato degno di nota fu la finale di Coppa di Francia nella stagione 1937-38), dopodich\u00e9 nel 1940, in seguito all'occupazione della Lorena da parte della Germania, il Metz cambi\u00f2 il nome in Fu\u00dfball Verein Metz e abbandon\u00f2 lo status professionistico, vietato in Germania.\nAl termine delle ostilit\u00e0 il Metz pot\u00e9 riprendere lo status di squadra professionistica, ritornando quindi a giocare nella massima serie francese. Dopo un ventennio di risultati variabili tra la met\u00e0 inferiore della Division 1 e le prime posizioni della Division 2, la squadra torn\u00f2 definitivamente in massima serie nel 1967. In quello stesso anno il Metz fu acquistato dall'imprenditore Carlo Molinari, che allest\u00ec una squadra che nel corso dei trentasei anni successivi si sarebbe affermata come un club di livello medio-alto.\nDurante questo trentennio si possono riconoscere due grandi periodi: il primo pu\u00f2 essere riconosciuto negli anni ottanta, in cui la squadra della Lorena vinse la Coppa di Francia nelle stagioni 1983-84 e 1987-88, nonch\u00e9 la Coppa di Lega nella stagione 1985-86. Il Metz fu inoltre protagonista di una buona performance durante la Coppa delle Coppe 1984-85, eliminando al primo turno il pi\u00f9 quotato , sconfiggendolo al Camp Nou per 4-1 (con tripletta di Toni Kurbos) dopo aver perso in casa per 4-2. Un secondo periodo pu\u00f2 essere distinto negli anni novanta, in cui la squadra disput\u00f2 dei campionati ad alto livello (in cui vinse, nel 1996, la sua seconda Coppa di Lega) che culminarono nella stagione 1997-98, in cui il Metz lott\u00f2 fino all'ultima giornata per la vittoria finale del campionato, venendo sconfitto dal solo a causa della peggior differenza reti.\nSubito dopo il conseguimento di questo risultato la squadra attravers\u00f2 un periodo di instabilit\u00e0: qualificatosi per i preliminari della Champions League 1998-1999, il Metz venne inaspettatamente eliminato dai finlandesi dell'HJK Helsinki, e da quel momento in poi dovette subire un notevole ridimensionamento. Retrocesso al termine della stagione 2001-2002, il Metz torn\u00f2 subito in massima serie, disputando negli anni successivi delle stagioni opache. A partire dal campionato 2005-06 il Metz conobbe un periodo di saliscendi tra la prima e la seconda divisione, mentre al termine della stagione 2008-09 (che vide l'ascesa alla presidenza di Bernard Serin, nonostante Molinari resti in societ\u00e0 come vicepresidente ed azionista di maggioranza) manc\u00f2 la promozione in Ligue 1, concludendo al quinto posto.\nNella stagione 2011-12, il Metz retrocede in terza divisione. Come conseguenza il centro di formazione per giovani calciatori dovr\u00e0 essere chiuso, mentre il progetto per rinnovare lo stadio \u00e8 stato rimandato.\nIl 26 aprile 2014 ottiene la promozione in Ligue 1 con quattro giornate di anticipo. Nella stagione successiva chiude al penultimo posto in campionato, retrocedendo nuovamente in Ligue 2. Il 14 maggio 2016 riconquista la promozione nel massimo campionato all'ultima giornata, chiudendo al terzo posto a pari merito con il Le Havre sia nel punteggio che nella differenza reti, premiato dal maggior numero di reti segnate (54 a 52). Nella Ligue 1 2017-2018, per\u00f2, il Metz non trova vita facile e conclude all'ultimo posto con soli 26 punti, retrocedendo nuovamente in Ligue 2. Il ritorno in massima serie \u00e8 immediato, con la squadra che vince il campionato di Ligue 2 con due giornate di anticipo.\nColori e simboli.\nColori.\nNel corso della sua storia, il Metz ha cambiato pi\u00f9 volte colori sociali. Al momento della sua fondazione, nel 1932, come colori sociali furono scelti il bianco e il nero, colori che erano ripresi da quelli dello stemma della citt\u00e0 di Metz. Alla base del primo cambiamento dei colori sociali vi furono ragioni politiche: il bianco e il nero erano infatti anche i colori della nazionale di calcio della Germania, paese di cui Metz, con i territori dell'Alsazia e della Lorena, aveva fatto parte dai tempi della guerra franco-prussiana sino alla fine della Prima Guerra mondiale. Nel 1936, durante una trasferta contro il Marsiglia, il presidente del Metz Raymond Herlory e il giocatore Charles Fosset furono vittime di insulti razzisti antitedeschi da parte dei tifosi del Marsiglia, che ritenevano erroneamente che il bianco e il nero fossero un omaggio all'antica appartenenza di Metz alla Germania. Fu questa la ragione che indusse lo stesso presidente Herlory a cambiare i propri colori sociali, passando al granata, che era il colore del Cercle Athl\u00e9tique Messin, da cui il Metz era nato. Lo scopo di questa scelta era anche quello di migliorare l'immagine della citt\u00e0. Da quel momento il granata divenne dunque il colore ufficiale del Metz, che lo abbandon\u00f2 solo nel breve periodo in cui la citt\u00e0 torn\u00f2 sotto l'autorit\u00e0 tedesca durante la Seconda Guerra mondiale (in questo caso il Metz us\u00f2 il nero e il blu), e per un altro breve periodo dal 1978 al 1983, quando l'allora presidente Aim\u00e9 Dumartin dispose il ritorno al bianco e nero.\nSimboli ufficiali.\nStemma.\nLo stemma attuale del Metz fu creato nel 1967 su iniziativa del presidente Carlo Molinari. In esso sono rappresentati i due simboli principali di Metz, il Graoully e la Croce di Lorena.\nIl Graoully \u00e8 una creatura mitologica avente le fattezze di un drago. Secondo la tradizione viveva a Metz, terrorizzando la citt\u00e0 e richiedendo un continuo tributo di vittime. Il Graoully continu\u00f2 a mietere vittime finch\u00e9 non venne cacciato nel II secolo da Clemente di Metz.\nLa Croce di Lorena fu usata per la prima volta come simbolo dei duchi d'Angi\u00f2, poi divenuti duchi di Lorena. Essa venne incorporata nello stemma del Metz in quanto simbolo della citt\u00e0, capitale della Lorena, nonch\u00e9 in quanto simbolo di abnegazione, resistenza e laboriosit\u00e0.\nI due simboli, il Graoully e la Croce di Lorena, compaiono l'uno a fianco dell'altro su uno sfondo bianco e granata e sotto la scritta \"FC METZ\".\nStrutture.\nStadio.\nSin dalla sua fondazione, il Metz ha giocato allo Stadio Saint Symphorien, che prende il nome dal santo Sinforiano di Autun. I lavori di costruzione dello stadio iniziarono nel 1921, e lo stadio vide la luce due anni pi\u00f9 tardi, nel 1923. Nel corso degli anni lo stadio ha subito vari lavori di manutenzione e ammodernamento che hanno permesso la creazione di un impianto di illuminazione nel 1953 e l'ampliamento dello stadio dagli originari 10000 posti agli attuali 25636.\nCentro di allenamento.\nFino al 2019 il centro sportivo del Metz si trovava nel comune di Longeville-l\u00e8s-Metz, a pochi passi dallo Stadio Saint Symphorien.\nNel giugno 2018 la societ\u00e0 ha firmato una convenzione con il comune di Metz per usufruire di 31 ettari di terreno dell'antica base aerea di Metz-Frescaty per costruirvi un nuovo centro di allenamento. A partire dall'estate 2019 la squadra prende ufficialmente possesso della nuova struttura.\nSociet\u00e0.\nOrganigramma societario.\nDal sito ufficiale della societ\u00e0.\nSettore giovanile.\nIl settore giovanile del Metz \u00e8 costituito da varie formazioni, dall'Under-20 sino all'Under-15, nonch\u00e9 da varie accademie e centri di formazione finalizzati alla scoperta e valorizzazione di giocatori provenienti dalla Francia e dall'estero. Nel corso degli anni il settore giovanile del Metz col suo centro di formazione \u00e8 stato giudicato tra i migliori del paese dalla Federazione calcistica della Francia. In particolare, le formazioni giovanili del Metz possono vantare la vittoria di tre Coppa Gambardella, un campionato francese Under-19 ed un campionato francese Under-17.\nNel corso degli anni il Metz ha rafforzato sempre pi\u00f9 il suo settore giovanile tramite la promozione di vari progetti: il primo \u00e8 quello riguardante il centro di formazione, creato negli anni '70 per volont\u00e0 del presidente Carlo Molinari e che dal 1995 ha sede a pochi passi dallo Stadio Saint Symphorien. Il centro si occupa sia della formazione sportiva che di quella scolastica dei giovani, accogliendo ragazzi dai 13 ai 18 anni perlopi\u00fa provenienti dalla regione della Lorena e dal vicino Lussemburgo.\nUlteriore estensione del progetto nato col centro di formazione \u00e8 la partnership sviluppatasi tra il Metz e la squadra senegalese dell'Acad\u00e9mie G\u00e9n\u00e9ration Foot: l'accordo, siglato nel 2000, prevede la fornitura di equipaggiamento ed infrastrutture da parte del Metz, in cambio di una prelazione sull'acquisto di promesse della squadra senegalese. Al contempo, il progetto ha come scopo quello di favorire la scolarizzazione e il reinserimento in societ\u00e0 dei giovani del posto.\nDal 2013 il Metz ha creato il \"MIFA\" (FC Metz International Football Academy), un'accademia convenzionata con la Federazione calcistica della Cina, la Federazione calcistica della Corea del Sud, la Federazione calcistica dell'India, la Federazione calcistica di Singapore e quella del Qu\u00e9bec, avente come scopo quello di favorire la preparazione calcistica di giovani dai 15 ai 18 anni provenienti da questi paesi.\nSempre nel 2013 il Metz ha acquisito la propriet\u00e0 del RFC Seraing United, militante nella terza divisione belga, allo scopo di permettere ai propri giovani di debuttare in un campionato professionistico una volta conclusa la formazione.\nAllenatori e presidenti.\nAllenatori.\nA seguire l'elenco degli allenatori del Metz.\nPresidenti.\nDi seguito tutti i presidenti del Metz.\nCalciatori.\nSono pi\u00f9 di 700 i calciatori che hanno militato nel Metz nel corso della sua storia.\nTra i giocatori francesi, negli anni venti, quando la squadra si chiamava ancora \"Cercle Athl\u00e9tique Messin\" e godeva di uno status dilettantistico, il giocatore pi\u00f9 importante \u00e8 stato l'attaccante \u00c9mile Veinante, considerato uno dei migliori attaccanti francesi degli anni '20 e convocato dalla nazionale francese per 3 mondiali di fila, nel 1930, nel 1934 e nel 1938. La prima bandiera \u00e8 stata Charles Fosset, al Metz dalla prima partita professionistica ufficiale, nel 1932, fino al 1939, ed in seguito allenatore granata negli anni '40. Fosset \u00e8 stato anche il secondo giocatore ad essere convocato nella nazionale francese dopo Veinante. Negli anni '40 il giocatore pi\u00f9 famoso \u00e8 Thad\u00e9e Cisowski, attaccante di origini polacche e quarto miglior goleador nella storia della Ligue 1. Negli anni '50 ha giocato nel Metz il portiere Fran\u00e7ois Remetter, convocato dalla Francia ai mondiali del 1954 e in quelli del 1958. All'inizio degli anni '70 il giocatore pi\u00f9 importante della squadra \u00e8 stato Nestor Combin, attaccante di origine argentina e convocato dalla Francia ai mondiali del 1966. Con lui, si distinsero in quel periodo il portiere Andr\u00e9 Rey, a lungo nel giro della nazionale, e il difensore Patrick Battiston, in seguito campione d'Europa con la Francia nel 1984. Negli anni '80, da citare sono Sylvain Kastendeuch, primatista di presenze col Metz, con 533 partite giocate, e sesto giocatore di sempre pi\u00f9 presente in Ligue 1, e Bernard Z\u00e9nier, giocatore del Metz tra gli anni '70 e gli anni '80 e vincitore della classifica marcatori nella Ligue 1\u00a01986-1987. Un altro giocatore di rilievo \u00e8 stato Bernard Lama, considerato tra i portieri francesi pi\u00f9 forti di sempre e al Metz nella stagione 1989-1990. Inoltre, negli anni '90 sono lanciati dal Metz Robert Pir\u00e8s, per sei stagioni consecutive in maglia granata, e che da tesserato del Metz divenne campione del mondo con la Francia ai mondiali del 1998, e Louis Saha, primatista di reti (8) con la maglia del Metz nelle competizioni calcistiche europee e vicecampione ai mondiali del 2006. Negli anni 2000 spicca Franck Rib\u00e9ry, anch'egli vicecampione del mondo nel 2006. Nel Metz hanno inoltre giocato, negli ultimi anni di carriera, altri due vicecampioni del mondo nel 2006, Sylvain Wiltord e Florent Malouda.\nTra i giocatori stranieri, nutrita \u00e8 la presenza di giocatori provenienti dal vicino Lussemburgo. Tra questi spiccano Gustave Kemp e Camille Libar, al Metz tra gli anni '40 e gli anni '50, e rispettivamente secondo e terzo miglior marcatore della nazionale lussemburghese. Negli anni '70 spicca invece l'attaccante Nico Braun, che con le sue 96 reti in campionato \u00e8 il miglior realizzatore della storia del Metz. Altri giocatori stranieri di rilievo sono negli anni '70 l'olandese Wim Suurbier, vincitore di tre Coppe dei Campioni con l'Ajax nel 1971, nel 1972 e 1973 ed Henryk Kasperczak, tra i leader della nazionale polacca in quegli anni. Negli anni '80 \u00e8 da segnalare il senegalese Jules Bocand\u00e9, vincitore della classifica marcatori nella Ligue 1\u00a01985-1986. Negli anni' 90 spiccano il portiere camerunense Jacques Songo'o, vincitore di 3 coppe d'Africa ed i connazionali Rigobert Song e Patrick Mboma vincitori di 2 coppe d'Africa. Negli anni 2000 invece da citare \u00e8 il togolese Emmanuel Adebayor, lanciato proprio dal Metz.\nStatistiche e record.\nStatistiche nelle competizioni UEFA.\nTabella aggiornata alla fine della stagione 2018-2019.\nStatistiche individuali.\n\"Statistiche aggiornate alla stagione 2019-2020\".\nTifoseria.\nStoria.\nLa tifoseria del Metz \u00e8 divisa in pi\u00f9 gruppi. Nel 2007 il Metz ha creato l'associazione \"Coeur Grenat\", a cui i vari gruppi di tifosi granata hanno aderito e che ha, tra gli altri, lo scopo di disciplinare (ed eventualmente sanzionare) il comportamento dei tifosi, che aderendo a questa associazione si impegnano a rispettare la \"Carta dei tifosi\". Sulla base di questa carta, i supporter del Metz devono evitare atteggiamenti violenti, manifestazioni di razzismo o altri atti che possano nuocere a chiunque.\nTra i gruppi dei tifosi, i pi\u00f9 rinomati (e con sede a Metz) sono \"En Avant Metz\", \"G\u00e9n\u00e9ration Grenat\", \"Gruppa Metz\" (questi ultimi due nel 2019 si sono fusi creando il gruppo \"Gradins Populaires Ouest\") e \"Horda Fr\u00e9n\u00e9tik\". Ulteriori gruppi di tifosi sono attivi in altre citt\u00e0 della regione e nel limitrofo Lussemburgo.\nRivalit\u00e0.\nLa rivalit\u00e0 pi\u00f9 accesa per il Metz \u00e8 quella col Nancy, con cui i granata disputano il \"Derby della Lorena\". Questa rivalit\u00e0 ha alla base questioni che vanno al di l\u00e0 dell'aspetto meramente sportivo, dal momento che le due citt\u00e0 storicamente si sono sempre fronteggiate per il ruolo di centro pi\u00f9 importante della regione. Di conseguenza, in alcuni casi i derby tra le due squadre sono sfociati in scontri tra le frange pi\u00f9 estreme dei tifosi, fatto questo che ha indotto pi\u00f9 volte le autorit\u00e0 di pubblica sicurezza a interdire la trasferta ai tifosi dell'una o dell'altra squadra.\nOrganico.\nRosa 2021-2022.\n\"Rosa aggiornata al 27 gennaio 2022.\"\n \nStaff tecnico.\n\"Staff tecnico aggiornato al 3 agosto 2021.\""}
{"id": "497937", "revid": "14002", "url": "https://it.wikipedia.org/wiki?curid=497937", "title": "Missionari", "text": ""}
{"id": "497939", "revid": "122760293", "url": "https://it.wikipedia.org/wiki?curid=497939", "title": "Ari \u00deorgilsson", "text": "Biografia.\n\u00c8 stato il cronista medievale pi\u00f9 importante dell'Islanda e l'autore di \"\u00cdslendingab\u00f3k\" (\"Libro degli Islandesi\"), che descrive in dettaglio la storie delle prime famiglie che si stabilirono in Islanda (precedentemente disabitata) nel periodo della colonizzazione norvegese, compreso tra l'870 ed il 930. Ci si riferisce a lui tipicamente come ad Ari il Saggio (\"Ari fr\u00f3\u00f0i\").\nAri faceva parte del clan della famiglia Haukd\u00e6lir e studi\u00f2 nella scuola di Haukadalur come studente di Teitur \u00cdsleifsson (il figlio di \u00cdsleifur Gissurarson, primo vescovo di Islanda). Qui acquis\u00ec una cultura classica. I suoi scritti mostrano chiaramente che era a conoscenza delle tradizioni cronachistiche latine, ma allo stesso tempo viene considerato un eccellente conoscitore della tradizione orale islandese.\nSi pensa che in seguito Ari divenne un prete cristiano a Sta\u00f0ur da \u00d6lduhryggur, oggi conosciuta come Sta\u00f0asta\u00f0ur, ma a parte questo si sa poco della sua vita, nonostante sia stato uno dei pochi scrittori medievali che ha scritto la sua storia di famiglia.\n\"\u00cdslendingab\u00f3k\" \u00e8 l'unico scritto attribuito a lui con assoluta certezza, ma gli vengono accreditati numerosi altri contributi e si crede che abbia svolto una parte importante anche nella stesura di \"Landn\u00e1mab\u00f3k\" (\"Libro della colonizzazione\"), che anche narra la cronaca dei primi insediamenti in Islanda.\nAri venne considerato molto presto un autore importante. Nel primo saggio grammaticale islandese (in islandese: \"Fyrsta m\u00e1lfr\u00e6\u00f0iritger\u00f0in\"), scritto intorno al 1160, ci si riferisce a lui come ad un uomo eccezionale, poich\u00e9 la tradizione della scrittura a quel tempo non era ancora consolidata."}
{"id": "497940", "revid": "1632387", "url": "https://it.wikipedia.org/wiki?curid=497940", "title": "Groove metal", "text": "Il groove metal (noto anche come post-thrash) \u00e8 un sottogenere dell'heavy metal che ha cominciato a svilupparsi all'inizio degli anni novanta. Tra i gruppi pi\u00f9 rilevanti di questo sottogenere vanno sicuramente considerati i Pantera, da molti ritenuti anche gli iniziatori delle sue sonorit\u00e0..\nCaratteristiche.\nDal punto di vista musicale l'influenza pi\u00f9 forte sul genere fu certamente esercitata dal thrash metal; a differenza di quest'ultimo, tuttavia, i riff di chitarra veloci vengono alternati a riff stoppati. Un'altra influenza riconosciuta \u00e8 il death metal, in particolare nelle parti vocali. Tale influenza \u00e8 riscontrabile in maniera evidente anche nelle parti di batteria, che non di rado sono eseguite in blast beat come nel caso degli Exhorder o dei Pantera. I Sepultura, prima di convertirsi al groove nel 1993 con \"Chaos A.D.\", proponevano sonorit\u00e0 molto vicine al thrash e al death metal. \nUna terza influenza riscontrabile sui gruppi groove metal \u00e8 l'hardcore punk, particolarmente forte in \"Vulgar Display of Power\" dei Pantera e in \"Chaos A.D.\" dei Sepultura, oltre che nel secondo disco dei Machine Head \"The More Things Change\". I critici musicali non sono concordi su quale band abbia per prima sviluppato questo sound: secondo alcuni furono gli Exhorder a rallentare il thrash con il loro debutto \"Slaughter in the Vatican\" e a influenzare la successiva carriera dei Pantera, per altri sono stati gli stessi Pantera a plasmarlo con \"Cowboys from Hell\" e a produrre gli album pi\u00f9 significativi del genere.\nStoria.\nI primi gruppi groove emersero agli inizi degli anni novanta, influenzati da thrash, death e hardcore punk. Il primo disco groove a tutti gli effetti \u00e8 universalmente considerato \"Cowboys from Hell\" dei \"Pantera\", innovativo grazie soprattutto allo stile di chitarra di Dimebag Darrell, violento ma allo stesso tempo caratterizzato da una grande abilit\u00e0 tecnica. In realt\u00e0, questo non fu il primo album della band, che era nata gi\u00e0 nei primi anni ottanta come gruppo hair metal, spostandosi verso sonorit\u00e0 pi\u00f9 estreme solo a partire da \"Power Metal\", con l'entrata del cantante Phil Anselmo.\nSegu\u00ec due anni pi\u00f9 tardi \"Vulgar Display of Power\", che elimin\u00f2 definitivamente qualsiasi influenza di heavy metal classico e present\u00f2 uno stile ancora pi\u00f9 aggressivo. \"Vulgar\" \u00e8 generalmente considerato il miglior disco della band, ed \u00e8 spesso incluso nelle classifiche dei migliori album di sempre. \nBen presto sulla scia di \"Cowboys from Hell\" e \"Vulgar Display of Power\" si form\u00f2 una schiera di altre band: i Sepultura, attivi gi\u00e0 dalla met\u00e0 degli anni ottanta come gruppo thrash/death, passarono al groove nel 1993 con \"Chaos A.D.\", che ottenne ottime recensioni. Tre anni dopo il gruppo pubblic\u00f2 quello che \u00e8 universalmente considerato il suo capolavoro, \"Roots\", in cui fondeva groove, musica popolare brasiliana e influenze nu metal derivate dai Korn. Subito dopo i Sepultura fu la volta dei Machine Head, band guidata da Robert Flynn, veterano della scena thrash che aveva gi\u00e0 suonato nei Vio-lence: con il loro debutto \"Burn My Eyes\" del 1994 il gruppo realizz\u00f2 uno dei migliori lavori dell'intero groove metal.\nQuesta prima ondata di gruppi groove termin\u00f2 fra la fine degli anni novanta e i primi anni duemila: i Pantera pubblicarono il loro ultimo disco, \"Reinventing the Steel\", nel 2000 per poi sciogliersi nel 2003, i Machine Head si spostarono verso il pi\u00f9 commerciale nu metal con \"The Burning Red\", mentre i Sepultura persero il loro cantante e chitarrista Max Cavalera e virarono verso l'hardcore.\nTuttavia nello stesso periodo il groove metal ebbe una pesante influenza sul nu metal e sul metalcore. All'interno di quest'ultimo movimento e della New Wave of American Heavy Metal si svilupp\u00f2 infatti una nuova ondata di gruppi groove, trainata da band come Lamb of God, Throwdown, Soulfly, DevilDriver, Trivium e Byzantine."}
{"id": "497942", "revid": "92723", "url": "https://it.wikipedia.org/wiki?curid=497942", "title": "Teodorico I", "text": ""}
{"id": "497943", "revid": "1305772", "url": "https://it.wikipedia.org/wiki?curid=497943", "title": "Teodorico II", "text": "Teodorico II"}
{"id": "497946", "revid": "183694", "url": "https://it.wikipedia.org/wiki?curid=497946", "title": "Camilo Dagum", "text": "Biografia.\nNel 1959 consegu\u00ec il dottorato presso la Universit\u00e9 Nationale de Cordoba, dove divent\u00f2 preside della facolt\u00e0 di economia dal 1962 al 1966, mentre dal 1965 al 1969 fu presidente della Societ\u00e0 Argentina di Statistica che contribu\u00ec a fondare.\nPrima di diventare docente presso l'Universit\u00e0 di Ottawa nel 1972, fu \"visiting professor\" in diverse universit\u00e0 nel mondo: Roma, Londra, Princeton, Parigi, Messico, Iowa.\nDopo il pensionamento nel 1991, continu\u00f2 le sue ricerche passando molto tempo in Italia, a Bologna e Roma.\nNella sua lunga vita collabor\u00f2 tra l'altro con i suoi amici Corrado Gini, Oskar Morgenstern, Fran\u00e7ois Perroux e Maurice Allais."}
{"id": "497947", "revid": "22475", "url": "https://it.wikipedia.org/wiki?curid=497947", "title": "Cornovi", "text": "Con il nome di Cornovi (che potrebbe significare \"popolo del corno\") erano indicate alcune trib\u00f9 celtiche della Britannia. Il nome compare nelle fonti antiche in varie forme: Cornavii, Cornabii, e Curnavii. C'erano i Cornovi delle Midland, che si trovavano nell'area dell'odierno Shropshire. Nel II secolo d.C. Claudio Tolomeo nella sua \"Geografia\" menziona due delle loro citt\u00e0: \"Deva Victrix\" (oggi Chester) e \"Viroconium Cornoviorum\" (oggi Wroxeter), che era la loro capitale e probabilmente il quarto pi\u00f9 grande insediamento romano in Britannia. C'erano poi i Cornovi del Caithness, ubicati nella Scozia settentrionale e noti solo da una menzione nella Geografia tolemaica. C'erano, infine, i Cornovi di Cornovaglia, che appartenevano alla trib\u00f9 dei Dumnoni, ubicati nella Britannia sud-occidentale. La loro esistenza si evince da un passo della Cosmografia ravennate del VII secolo, dove compare la parola \"purocoronavis\", che viene considerata come un errore di trascrizione per \"durocornavis\" (o \"durocornovium\"), che significherebbe \"fortezza dei Cornovi\".\nStoria.\nLa \"Cosmografia ravennate\" (attorno al 700), fa riferimento a Purocoronavis (probabilmente forma corrotta per Durocornovium), un forte o un insediamento fortificato dei cornovi non meglio identificato ma che probabilmente potrebbe essere individuato in Tintagel o Carn Brea. Secondo il professor Philip Payton i cornovi facevano parte della pi\u00f9 grande trib\u00f9 dei dumnoni, il cui territorio comprendeva la Cornovaglia, il Devon, la parte occidentale del Somerset e forse alcune zone limitanee del Dorset. I cornovi erano cos\u00ec radicati nel loro territorio che questo, attorno al 700, \u00e8 ricordato come Cornubia (\"Corn\" \u00e8 un tipico elemento nell'inglese britannico per i toponimi: letteralmente significa corno, ma in questo contesto sta per penisola). Il nome originario del territorio era \"Cerniw\" e il suffisso \"wealas\" viene da una parola anglosassone che significa \"straniero\" (utilizzata anche per i gallesi): quindi gli anglosassoni con la parola \"Corn-wealas\" indicavano gli \"stranieri del corno (penisola)\".\nAnche coloro che vivevano nel nord della Gran Bretagna (odierna area di Caithness), e nelle Midlands occidentali (a nord-ovest dello Staffordshire e a nord-est del Shropshire) erano conosciuti col nome di cornovi. Nel 1973 lo storico dell'Universit\u00e0 di Oxford John Morris avanz\u00f2 la teoria che i cornovi dalle Midland occidentali fossero migrati in Cornovaglia attorno al 460. Tuttavia non esistono prove di prima mano che siano esistite una relazione o una qualche forma di contatto tra questi due popoli, al di l\u00e0 dello stesso nome\nPhilip Payton, nel suo \"Cornwall - A History\" sostiene invece che i cornovi ubicati a ovest del fiume Tamar fossero un popolo indigeno da quello che portava lo stesso nome e che era ubicato nelle Midland e a Caithness.\nI cornovi costruirono molte fortezze collinari, tra cui: Titterstone Clee Hill e forse Old Oswestry. Una di queste fortezze, secondo lo storico Tacito, sarebbe stato l'ultimo rifugio del capo britannico Carataco nel 50 d.C., leader della resistenza anti-romana.\nL'allevamento e soprattutto il controllo delle saline del Cheshire meridionale, che li inseriva in una rete di scambi commerciali, diedero loro una certa ricchezza. Tuttavia, la loro economia era principalmente pastorale. Sin dalla prima Et\u00e0 del ferro ebbero delle strade pavimentate e semi-pavimentate, che permisero a questo popolo di far viaggiare abbastanza facilmente i suoi famosi carri. Dalle fonti romane sembra di poter dedurre che fossero un popolo abbastanza sofisticato, esperto nell'arte tessile e amante dei colori luminosi.\nDopo l'occupazione romana, le terre del cornovi divennero centro di operazioni militari ed economiche. \"Viroconium Cornoviorum\" divenne una delle citt\u00e0 pi\u00f9 importanti della Britannia romana, in cui, per un certo periodo, fu acquartierata la XIV legione. I romani sfruttarono metalli come il rame e l'argento. E alcuni \ndi loro servirono come legionari.\nCon la fine della dominazione romana (attorno al 410) si ritiene che \"Viroconium\" sia divenuta un centro della resistenza britannica all'invasione anglosassone (secondo alcuni fu usata da re Art\u00f9). Un manoscritto del X secolo ricorda che attorno al 493 \"Viroconium\" fu occupato da Owain Ddantgwyn, un sovrano e importante signore della guerra del tardo V secolo, che, stando a prove storiche contemporanee, fu realmente conosciuto con il nome di Art\u00f9.\nQuest'area cadde poi sotto il controllo del regno del Pengwern, che dal 642 fu progressivamente conquistato dal regno di Mercia. Ed \u00e8 possibile che il locale popolo dei cornovi abbia continuato a vivere nell'area, forse a\nWrekensaete, sotto il dominio merciano."}
{"id": "497948", "revid": "46931", "url": "https://it.wikipedia.org/wiki?curid=497948", "title": "Trafficante di droga", "text": ""}
{"id": "497949", "revid": "399", "url": "https://it.wikipedia.org/wiki?curid=497949", "title": "Richard Barile", "text": "Biografia.\nIn origine parrucchiere di Manhattan Beach, in California, era presto divenuto popolare tra i ragazzi della zona perch\u00e9 aveva trasformato il suo negozio in una base per la vendita di marijuana. Quando nel 1967 fece la conoscenza di George Jung e del suo amico Waino \"The Tuna\", gli affari illeciti cominciarono ad ampliarsi enormemente. Negli anni settanta divenne uno dei pi\u00f9 importanti contatti statunitensi del cartello di Medell\u00edn e contribu\u00ec a smistare tonnellate di cocaina in tutti gli Stati Uniti.\nInfluenza culturale.\nNel film \"Blow\" la sua figura \u00e8 rappresentata nel personaggio di Derek Foreal, interpretato dall'attore Paul Reubens, marcatamente effeminato. "}
{"id": "497955", "revid": "1078002", "url": "https://it.wikipedia.org/wiki?curid=497955", "title": "Radar warning receiver", "text": "Il radar warning receiver, spesso abbreviato RWR, ricevitore d'allerta radar, \u00e8 un componente dell'avionica degli aeromobili militari. Questo componente, ricevendone le emissioni, avverte il pilota della presenza di altri mezzi militari avversari dotati di radar, quali ad esempio navi, batterie lanciamissili, aeromobili o missili.\nDescrizione.\nL'RWR \u00e8 in grado di rilevare e discriminare le onde radio provenienti dai radar, riconoscendo il tipo di sorgente radio in base alla forma dell'onda ricevuta, filtrando le emissioni radar alleate e presentando la scena su uno schermo (solitamente gli RWR occidentali) o su un pannello dotato di spie luminose (gli RWR del blocco sovietico). Sullo schermo appare la situazione orizzontale attorno al velivolo.\nIn passato era anche possibile per il pilota ascoltare in cuffia il suono prodotto dagli impulsi emessi dal radar Fansong, permettendogli cos\u00ec, grazie a un repentino cambiamento di tono, di capire quando il radar passava dalla fase di ricerca alla fase di \"lock-on\", cio\u00e8 di aggancio del bersaglio. Scherzosamente i piloti americani chiamarono questo tono in cuffia \"Samsong\", la canzone del SAM (\"surface to air missile (site)\", (batteria di) missili terra-aria), prendendo ovviamente spunto dal nome del radar.\nSuccessivamente furono costruiti missili antiradar (ARM), gli AGM-45 Shrike. Questi erano in grado di colpire le batterie di SAM facendosi guidare dalle emissioni del Fansong. Formazioni composte da due a quattro velivoli, in genere del tipo F-105 Thunderchief o F-4 Phantom, avevano questo compito. L'operatore di guerra elettronica (\"Electrognic Warfare Officer\" o EWO) localizzava le batterie missilistiche grazie al radar warning, finch\u00e9 il pilota era in condizioni di lanciare lo Shrike. Queste missioni vennero definite SEAD e gli aerei impiegati Wild Weasel, donnola, il piccolo mammifero noto per dare la caccia ad animali nocivi.\nA partire dalla fine degli anni sessanta cresceva la consistenza delle minacce; mentre durante la guerra del Vietnam la filosofia di progetto di un radar warning si basava sull'acquisizione di quanti pi\u00f9 segnali era possibile ricevere (grazie alla loro limitata differenziazione), in uno scenario di guerra complesso era indispensabile gestire la priorit\u00e0 delle diverse minacce rilevate. Ci\u00f2 implicava che era necessario presentare al pilota solo le insidie che avrebbero potuto abbattere il velivolo, come ad esempio un missile terra-aria pronto al lancio. Un lontano radar di ricerca doveva avere sicuramente una priorit\u00e0 pi\u00f9 bassa. Ma per questo scopo si dovette abbandonare la tecnologia \"analogica\" e utilizzare, come cuore di un radar warning, un processore digitale.\nI primi due sistemi digitali furono l'AN/ALR-45 adottato dalla US Navy e l'AN/ALR-46 dall'USAF. Per quanto riguarda la classificazione di queste sigle essa segue le regole delle apparecchiature elettroniche progettate negli Stati Uniti per applicazioni militari. Le lettere AN significavano in passato \"Army and Navy\", ora invece indicano un qualunque equipaggiamento di impiego esclusivo del Dipartimento della Difesa; le successive tre lettere indicano rispettivamente la piattaforma su cui l'equipaggiamento \u00e8 installato (ad esempio un velivolo o un sottomarino), il suo tipo e la sua funzione. Nel nostro caso abbiamo: A = velivolo pilotato, L = contromisura, R = ricevitore passivo. Le cifre indicano il numero progressivo del modello.\nI benefici di un equipaggiamento digitale si evidenziano nella capacit\u00e0 di trattare un gran numero di segnali elettromagnetici presenti in uno scenario complesso, nella programmazione del software, nonch\u00e9 nella facile interpretazione di dati alfanumerici presentati su di un display. Inoltre tali equipaggiamenti consentono di adattare il radar warning in qualsiasi teatro operativo, avendo la possibilit\u00e0 di sostituire, con estrema facilit\u00e0, le \"memorie\" contenenti le caratteristiche delle varie minacce.\nL'AN/ALR-45, nella versione D, \u00e8 installato sugli F-14 della US Navy, mentre nella versione F equipaggia gli A-7E, gli AV-8, e gli A-4M.\nL'AN/ALR-46 \u00e8 installato su molti velivoli d'attacco dell'USAF; nella sua versione aggiornata, denominata AN/ALR-69, equipaggia l'A-10, il C-130 e l'F-16.\nOltre alle contromisure elettroniche passive, esistono anche i sistemi attivi, aventi il compito di ingannare o accecare i radar avversari. \u00c8 per\u00f2 necessario un uso oculato di queste contromisure, poich\u00e9 \u00e8 indispensabile che esse si preoccupino di disturbare prima di tutto le minacce pi\u00f9 gravi, ovvero quelle ritenute a pi\u00f9 alta priorit\u00e0 dal computer del radar warning e successivamente le altre. Si cominci\u00f2 quindi a integrare fra loro contromisure attive e passive, formando cos\u00ec dei veri e propri sottosistemi di guerra elettronica. Ci\u00f2 fu possibile grazie ai progressi della microelettronica e dei microprocessori in particolare, che permisero ai radar warning di ridurre il tempo necessario per identificare con certezza il tipo di minaccia. Il primo programma di integrazione delle contromisure fu realizzato dalla US Navy sul Grumman EA-6B Prowler.\nCaratteristiche.\nAl giorno d'oggi esiste un'ampia gamma di apparati radar warning, costruiti principalmente da ditte russe, statunitensi, francesi, italiane e israeliane e ciascuno di essi possiede una propria peculiarit\u00e0. Il principio di funzionamento di un radar warning di medie prestazioni, idoneo a essere impiegato su elicotteri o su velivoli da attacco al suolo, \u00e8 in genere costituito dalle seguenti unit\u00e0:\nEsso opera nel campo di frequenza compreso fra 2 e 18 GHz ed \u00e8 in grado di segnalare sia minacce impulsive che a onda continua; consente il rilevamento goniometrico, ovvero indica con sufficiente precisione la direzione di provenienza di una minaccia impulsiva, mentre di una minaccia in onda continua pu\u00f2 evidenziare solo il quadrante di provenienza. Per quanto riguarda la presentazione di una minaccia impulsiva essa pu\u00f2 avvenire in due modalit\u00e0, RAW (\"Radar Attack and Warning\") e SYNTHETIC, che il pilota pu\u00f2 scegliere mediante il pannello di controllo.\nNel modo RAW tutte le minacce di tipo impulsivo vengono presentate mediante vettori aventi origine nel centro del display (rappresentante il proprio velivolo) e diretti verso l'origine della minaccia; la lunghezza dei vettori \u00e8 direttamente proporzionale all'intensit\u00e0 del segnale radar captato, per cui tanto pi\u00f9 un vettore \u00e8 lungo tanto pi\u00f9 la minaccia \u00e8 vicina. Il tratto con cui sono rappresentati i vettori pu\u00f2 dare un'informazione, seppur approssimata, del tipo di minaccia; ad esempio, un vettore fisso indica un radar che \u00e8 in tracking sul velivolo, mentre un radar di ricerca sar\u00e0 manifestato da un vettore che si illumina solo nel momento in cui il fascio radar investe il velivolo. Nel modo di presentazione SYNTHETIC i vettori sono sostituiti da numeri posti idealmente sull'estremit\u00e0 superiore del vettore che si otterrebbe utilizzando la presentazione RAW.\nNella memoria del computer del radar warning sono contenute le caratteristiche (frequenza, periodo di ripetizione dell'impulso, e cos\u00ec via) di diversi radar, ed \u00e8 grazie a questa memoria che esso pu\u00f2 riconoscere quale tipo di sistema sta minacciando il velivolo: a ogni numero della presentazione sintetica \u00e8 associato un determinato tipo di radar e quindi uno specifico sistema d'arma. Ad esempio, il numero 6 pu\u00f2 corrispondere a una batteria di missili SA-6, l'8 ad un AAA (\"anti-aircraft artillery\") e cos\u00ec via.\nNormalmente, nella programmazione del calcolatore, i numeri maggiori sono assegnati alle minacce pi\u00f9 pericolose in modo che i simboli esprimano, in ordine decrescente, il grado di pericolosit\u00e0 dei sistemi d'arma. Viene di solito presentato sul display un massimo di otto diverse minacce contemporaneamente: questa non \u00e8 una limitazione, perch\u00e9 \u00e8 impensabile che il nemico dedichi cos\u00ec tante risorse a un solo aeroplano avversario. Pu\u00f2 anche succedere che a minacciare l'aereo sia un radar le cui caratteristiche non sono contenute nella memoria del computer: in questo caso invece di un numero viene presentata la lettera U, iniziale di unknown, sconosciuto. Nel caso di tanti simboli concentrati vicino al centro del display, cio\u00e8 di tante minacce lontane, \u00e8 possibile selezionare la funzione \"Target Separation\" sul pannello di controllo, funzione che permette di variare la scala della presentazione.\nLa richiesta di presentazione delle minacce in onda continua \u00e8 invece fatta dal pilota mediante il pulsante CW (Continuous Wave). In questo caso l'individuazione di una sorgente radar e il quadrante interessato sono segnalati mediante indicatori luminosi situati ai quattro spigoli del display. L'abilitazione della funzione CW non pregiudica l'analisi dei sistemi d'arma impulsivi. Sono disponibili anche due segnali audio che vengono inviati all'interfono di bordo. Questi sono rappresentati da un segnale d'allarme attivato dall'individuazione di emissioni radar che tengono il velivolo sotto tracking, oppure di emissioni CW. L'altro \u00e8 invece un segnale cosiddetto \"reale\", ricavato dall'inviluppo degli impulsi del radar nemico; a ogni tipo di radar \u00e8 associato un diverso segnale audio, per cui un pilota allenato pu\u00f2 riconoscere un qualunque radar dal suo \"suono\".\nPer quanto riguarda la sensibilit\u00e0 di un radar warning, contrariamente a quanto possa credersi, non deve essere molto elevata, altrimenti rischierebbe di rivelare anche minacce debolissime (e quindi molto lontane e non rappresentanti un pericolo immediato) allarmando anzitempo il pilota e creando un'inutile confusione di simboli sul display. Inoltre potrebbe presentare come minacce distinte i lobi secondari di un unico radar. D'altra parte la sensibilit\u00e0 non pu\u00f2 nemmeno essere troppo scarsa, pena la mancata rivelazione di pericoli reali. I tipici malfunzionamenti di un \"radar warning\" interessano invece il \"mancato allarme\", l'\"allarme ambiguo\" e il \"falso allarme\".\nIl mancato allarme, o un allarme dato in ritardo, \u00e8 molto pericoloso, perch\u00e9 lascia il pilota indifeso nei confronti della minaccia; la possibilit\u00e0 che si verifichi un ritardato allarme aumenta con l'aumentare del numero di minacce cui il velivolo \u00e8 sottoposto contemporaneamente, specialmente se il computer le prende in esame una dopo l'altra, cio\u00e8 in serie. Questo sistema di funzionamento \u00e8 considerato pericoloso, poich\u00e9 un sistema d'arma ha tempi di reazione di non pi\u00f9 di 10 secondi; per questo motivo \u00e8 necessario che le minacce vengano analizzate in parallelo, lasciando un canale libero per quelle le cui caratteristiche non sono inserite nella memoria del computer e che determinano l'informazione \"unknown\". Va comunque ricordato che, per i motivi gi\u00e0 detti, solitamente non pi\u00f9 di 2 o 3 sistemi d'arma agganciano contemporaneamente un solo velivolo incursore.\nUn allarme ambiguo si verifica quando il radar warning trova difficolt\u00e0 a distinguere fra due possibili minacce. Questo \u00e8 tipico di quando lo stesso tipo di radar pu\u00f2 essere associato a due diversi sistemi d'arma. Per ridurre la probabilit\u00e0 di un allarme ambiguo \u00e8 necessario limitare il numero di minacce le cui caratteristiche vengono memorizzate nel computer: \u00e8 buona norma inserirvi solo quelle che, in una data zona di operazioni, sono state rilevate un numero di volte statisticamente significativo. Infatti una minaccia rilevata, al limite, una sola volta, pu\u00f2 essere dovuta a un radar in funzionamento anomalo.\nIl falso allarme si verifica quando il radar warning \u00e8 indeciso fra due tipi di minaccia e presenta quella delle due ritenuta pi\u00f9 pericolosa in base a un suo codice di priorit\u00e0.\nQuesto modo di funzionamento \u00e8 solo apparentemente prudente e quindi vantaggioso: infatti a ogni minaccia \u00e8 associata una precisa manovra evasiva che il pilota deve eseguire ed un'informazione sbagliata pu\u00f2 indurre il pilota ad effettuare una manovra non adeguata allo scopo."}
{"id": "497966", "revid": "86599", "url": "https://it.wikipedia.org/wiki?curid=497966", "title": "Cratere Fabry", "text": "Fabry \u00e8 un grande cratere lunare di 179,44 km situato nella parte nord-occidentale della faccia nascosta della Luna. A causa della sua posizione appena oltre il bordo, diventa talvolta visibile dalla Terra per effetto delle librazioni: tuttavia anche in queste circostanze la superficie \u00e8 osservabile solo di taglio ed \u00e8 impossibile apprezzarne i dettagli.\nQuesta formazione pur di dimensioni significative si trova sul margine nordoccidentale di un altro cratere ancora pi\u00f9 grande, il cratere Harkhebi. Ad ovest di Fabry si trova il cratere Vashakidze, mentre ad est c'\u00e8 il piccolo cratere Petrie. Poco pi\u00f9 a nord c'\u00e8 il cratere Swann.\nL'orlo esterno di Fabry \u00e8 notevolmente irregolare ed eroso, probabilmente a causa di impatti successivi. Una coppia di piccoli crateri, incluso \"Fabry H\", si trovano sul margine occidentale. Altri pi\u00f9 piccoli sono visibili lungo tutto il bordo, in particolare uno che attraversa il margine meridionale, ed una piccola valle che taglia l'orlo settentrionale. Soltanto poche zone del bordo sono rimaste intatte, mentre le altre sono soltanto un anello di terreno montagnoso.\nAlcune sezioni dell'interno sono relativamente regolari e livellate, ma la superficie, soprattutto nella regione nordest, \u00e8 ruvida ed irregolare. Si osserva un picco centrale formato da un massiccio che ricopre quasi un quarto del diametro del cratere da ovest ad est. Al termine sudoccidentale di questa formazione si trova un piccolo cratere, posizionato appena a sudest del centro di Fabry. Il resto del fondo \u00e8 caratterizzato soltanto da piccoli crateri e dalla superficie ruvida del bordo.\nLa raggiera che si estende dal cratere Giordano Bruno verso sud passa attraverso il fondo del cratere Harkhebi, e per alcune zone del cratere Fabry. \u00c8 maggiormente visibile nella parte meridionale del cratere.\nIl cratere \u00e8 dedicato al fisico francese Charles Fabry. \nCrateri correlati.\nAlcuni crateri minori situati in prossimit\u00e0 di Fabry sono convenzionalmente identificati, sulle mappe lunari, attraverso una lettera associata al nome."}
{"id": "497970", "revid": "37140", "url": "https://it.wikipedia.org/wiki?curid=497970", "title": "Librazioni", "text": ""}
{"id": "497971", "revid": "2110845", "url": "https://it.wikipedia.org/wiki?curid=497971", "title": "Charles Delaunay", "text": "Era figlio dei pittori Sonia e Robert Delaunay.\nBiografia.\nCon Hugues Panassi\u00e9 ha creato il Quintette du Hot Club de France, in cui si segnalarono soprattutto il chitarrista Django Reinhardt e il violinista St\u00e9phane Grappelli. Nel 1935 Delaunay con Panassi\u00e9 e altri fondano \"Jazz Hot\", una delle prime riviste francesi di jazz. Organizza anche numerosi concerti, per esempio di Benny Carter.\nNel 1936 redige e pubblica un catalogo, \"Discographie hot\" (nelle edizioni in inglese \"Hot Discography\"), che \u00e8 la prima discografia di jazz e che conoscer\u00e0 numerose riedizioni.\nDurante la Seconda guerra mondiale, pur continuando a dirigere l'Hot Club, si arruola nella Resistenza, in particolare a fianco di Francis Suttill, capo della rete Prosper-PHYSICIAN del SOE.\nNel 1947 lascia la casa discografica Swing Path\u00e9 Marconi e fonda con L\u00e9on Cabat la Disques Vogue.\nCharles Delaunay \u00e8 morto nel 1988 a causa della malattia di Parkinson.\nLa sua impressionante collezione di dischi e opere a stampa \u00e8 stata donata alla Biblioth\u00e8que Nationale de France."}
{"id": "497976", "revid": "228587", "url": "https://it.wikipedia.org/wiki?curid=497976", "title": "Il pellegrinaggio del giovane Aroldo", "text": "Il pellegrinaggio del giovane Aroldo (\"Childe Harold's Pilgrimage\") \u00e8 un lungo poema narrativo scritto dal poeta inglese Lord Byron, e fu pubblicato tra il 1812 e il 1818. Il poema descrive i viaggi e i pensieri di due personaggi che, disillusi da una vita di piaceri e ozi, cercano una nuova esistenza in terre straniere; complessivamente, pu\u00f2 essere interpretato come l'espressione della malinconia e della disillusione vissuta da una generazione ormai esausta delle guerre dell'et\u00e0 successiva alla Rivoluzione francese e dell'Et\u00e0 Napoleonica.\nCome ammise lo stesso Byron, il poema trae ispirazione dalle vicende autobiografiche dello stesso autore, in particolare dai viaggi nel Mar Mediterraneo e nel Mar Egeo compiuti tra il 1809 e il 1811. Sebbene l'autore non fosse inizialmente soddisfatto della sua opera, considerandola troppo legata alle sue vicende personali, con la sua pubblicazione, da parte dell'editore John Murray, Byron ottenne un'immediata notoriet\u00e0, tanto che ancora oggi lo si annovera tra i maggiori letterati inglesi. Il successo maggiore fu riscosso tra il pubblico femminile aristocratico, che amava moltissimo la figura del giovane Harold e, soprattutto, il suo onnipresente pessimismo; ben presto si notarono somiglianze tra la personalit\u00e0 di Byron e quella del suo personaggio.\nIl poema delinea i tratti dell'\"eroe byroniano\", ancor oggi rilevante e spesso presente in romanzi, film o commedie di tipo classico. L'eroe byroniano \u00e8 solitamente posto ai margini della societ\u00e0, ha una personalit\u00e0 perennemente in conflitto tra due posizioni, una positiva di uomo gentile e una negativa di essere spietato, una di forte religiosit\u00e0, una di ateismo, ed \u00e8 sempre insoddisfatto e alla ricerca di nuove emozioni.\nDal punto di vista strutturale, il poema \u00e8 organizzato in quattro canti di stanze spenseriane, formate cio\u00e8 da otto versi pentametri giambici seguiti da un verso giambico di dodici sillabe detto alessandrino. Vi sono anche delle rime, che seguono lo schema ABABBCBCC.\nNel quadro di Turner \"Il pellegrinaggio del giovane Aroldo\", viene rappresentata l'Italia come un giardino dell'Eden e ci sono chiari riferimenti ai ponti della citt\u00e0 di Narni ed in particolare al ponte di Augusto ed al ponte medioevale (sul lato sinistro in basso del quadro). "}
{"id": "497981", "revid": "287204", "url": "https://it.wikipedia.org/wiki?curid=497981", "title": "Ari Thorgilsson", "text": ""}
{"id": "497982", "revid": "17351", "url": "https://it.wikipedia.org/wiki?curid=497982", "title": "Ki-27", "text": ""}
{"id": "497986", "revid": "2208340", "url": "https://it.wikipedia.org/wiki?curid=497986", "title": "Prefettura di Gunma", "text": " \nLa \u00e8 una prefettura giapponese di circa 1,9 milioni di abitanti, con capoluogo a Maebashi. Si trova nella regione di Kant\u014d, sull'isola di Honsh\u016b.\nStoria.\nL'antica provincia di Gunma era una zona per l'allevamento dei cavalli e di attivit\u00e0 commerciale per i popoli provenienti dal continente. A partire dal V secolo d.C., con l'arrivo dei cavalli, fu possibile affrontare meglio le migrazioni verso la terraferma. Da questo momento in poi, il cavallo divenne un elemento vitale nelle attivit\u00e0 militari giapponesi, sostituendosi alla pi\u00f9 antica tradizione Yayoi di combattere a piedi.\nQuando il monte Haruna erutt\u00f2, alla fine del VI secolo, il Giappone era ancora nella sua fase pre-storica ( l'importazione del sistema di scrittura cinese sarebbe avvenuto solo durante il periodo Nara). Il centro di ricerca di archeologia di Gunma nel 1994 \u00e8 stato in grado di datare l'eruzione attraverso l'antropologia zoologica presso i siti dove venivano allevati i cavalli, sepolti nella cenere.\nIn passato, Gunma era un'unica entit\u00e0 assieme all'attuale prefettura di Tochigi, ed era chiamata \"provincia di Kenu\". Questa venne in seguito divisa in \"Kami-Tsuke\" (alta Kenu, Gunma ) e \"Shimo-Tsuke\" (bassa Kenu, Tochigi). La zona di Gunma \u00e8 a volte indicata come J\u014dm\u014d (\u4e0a\u6bdb), ma per gran parte della storia giapponese, Gunma era nota come la provincia di Kozuke.\nNel primo periodo di contatto fra le nazioni occidentali e il Giappone, in particolare nel tardo periodo Tokugawa, gli stranieri si riferivano spesso a Gunma come gli \"stati J\u014dsh\u016b\", in quanto i simboli della famiglia Tokugawa sono tuttora diffusi in edifici, templi e santuari.\nLe prime fabbriche di seta moderne sono state costruite con l'assistenza italiana e francese ad Annaka, attorno al 1870.\nNel periodo Meiji Gunma \u00e8 stata teatro di quello che \u00e8 stato poi chiamato l'incidente di Gunma del 1884, un sanguinoso scontro fra i democratici filo-occidentali ed i conservatori nazionalisti sul modello prussiano. L'esercito giapponese moderno stermin\u00f2 diversi agricoltori in rivolta con i nuovi fucili a ripetizione costruiti in Giappone. I contadini di Gunma furono probabilmente le prime vittime del fucile Murata.\nNel ventesimo secolo, il pioniere dell'aviazione giapponese Nakajima Chikushi, di \u014cizumi, cre\u00f2 la Nakajima Hik\u014dki. In un primo momento venivano prodotti soprattutto modelli progettati all'estero in licenza, ma a partire dal caccia Nakajima 91 inizi\u00f2, nel 1931, la produzione di aeromobili totalmente giapponesi. La sua azienda \u00e8 diventata leader mondiale nella progettazione e produzione aeronautica, con la sua sede a \u014cta e produce ora automobili del marchio Subaru e altri prodotti sotto il nome di Fuji Heavy Industries.\nNel 1930, l'architetto tedesco Bruno Giulio Florian Taut visse e condusse ricerche po' a Takasaki.\nNel 1957 avvenne l'incidente Girard alla base di S\u014dmagahara, a Shibukawa, e caus\u00f2 malcontenti fra le appena ristabilite relazioni USA-Giappone durante gli anni cinquanta del XX secolo.\nQuattro moderni primi ministri giapponesi infine provengono da Gunma: Takeo Fukuda, Yasuhiro Nakasone, Keiz\u014d Obuchi e Yasuo Fukuda, figlio di Takeo.\nGeografia fisica.\nUna delle otto prefetture senza accesso al mare del Giappone, Gunma \u00e8 la prefettura pi\u00f9 a nordest nella regione del Kanto. Ad eccezione delle aree di sudest, dove si concentra la maggior parte della popolazione, \u00e8 prevalentemente montuosa. A nord confina con le prefetture di Niigata e Fukushima, mentre a est con la prefettura di Tochigi. A sud e ovest invece sono presenti quelle di Saitama e Nagano. \nAlcuni dei monti pi\u00f9 importanti di Gunma sono il monte Akagi, il monte Haruna, il monte My\u014dgi, il monte Nikk\u014d-Shirane e il pi\u00f9 famoso, il monte Asama, situato al confine con la prefettura di Nagano. Le prime tre sono note come \"Le tre montagne di J\u014dm\u014d\". Alcuni dei fiumi principali sono il Tone, l'Agatsuma e il Karasu.\nAl 1\u00ba aprile 2012 il 14% della superficie della prefettura \u00e8 designata come parco nazionale, fra cui annoverano il J\u014dshin'etsu-k\u014dgen, Nikk\u014d, e Oze, oltre al quasi Parco Nazionale My\u014dgi-Arafune-Saku K\u014dgen.\nCitt\u00e0.\nLa prefettura conta 12 citt\u00e0.\nClima.\nPoich\u00e9 Gunma \u00e8 situata nell'entroterra (il suo capoluogo, Maebashi, \u00e8 il capoluogo di prefettura Giapponese pi\u00f9 lontano da qualsiasi mare in assoluto), la differenza di temperatura in estate rispetto all'inverno \u00e8 molto accentuata, e vi sono relativamente poche precipitazioni. Questo \u00e8 dovuto al \"kara-Kaze\" (\"vento vuoto\"), un vento forte, secco che soffia in inverno, quando la neve cade sulle coste di Niigata. Il vento trasporta le nuvole cariche di neve verso sud, ma queste rimangono bloccate dalle cime dei monti Echigo, dove scaricano la loro neve. Il vento quindi \u00e8 libero di proseguire verso Gunma, senza le nuvole che in origine trasportava.\nEconomia.\nLe moderne industrie di Gunma producono principalmente mezzi di trasporto e apparecchiature elettriche, e si concentrano attorno a Maebashi e alla regione orientale vicino a Tokyo. Le industrie pi\u00f9 tradizionali includono la sericoltura e l'agricoltura. Fra i principali prodotti agricoli di Gunma si hanno cavolo e konjac. Gunma produce oltre il 90% del konjac del Giappone, e i due terzi delle aziende agricole del villaggio di Tsumagoi sono fattorie di cavolo. Inoltre, la citt\u00e0 di \u014cta \u00e8 nota per l'industria automobilistica, in particolare le fabbriche della Subaru.\nTurismo.\nMolti posti a Gunma sono famosi per i loro impiantie termali. Un'altra attrattiva \u00e8 data dalle montagne a nord e dai loro impianti sciistici.\nAltre attrazioni principali sono: \nCultura.\nA Gunma \u00e8 nato un tradizionale gioco di carte chiamato .\nKiyoshi Ogawa, un pilota kamikaze che ha guid\u00f2 l'attacco alla USS Bunker Hill \u00e8 nato a Gunma.\nNella prefettura di Gunma si trova inoltre una delle tre strade musicali del Giappone. Per un tratto di 175 metri sono presenti scanalature sulla superficie stradale, che al passaggio delle automobili producono vibrazioni di diverse tonalit\u00e0 creando una vera e propria melodia. Queste melodie possono essere apprezzate a una velocit\u00e0 di , e quindi questo sistema rappresenta un singolare metodo per far mantenere ai veicoli una velocit\u00e0 sicura.\nSport.\nDi seguito la lista delle principali societ\u00e0 sportive di Gunma.\nRugby.\nGunma \u00e8 anche una rinomata localit\u00e0 sciistica, con le sue montagne a nord.\nSimbolo della prefettura.\nIl simbolo della prefettura \u00e8 costituito dal primo kanji della parola 'Gunma' circondato da tre montagne stilizzate che simboleggiano le tre principali cime della prefettura di Gunma: il monte Haruna, il monte Akagi e il Monte My\u014dgi.\nPer il marketing, il governo della prefettura utilizza anche \"Gunma-chan\", una piccola caricatura in stile giapponese rappresentante un cavallo con un berretto verde. Gunma-chan \u00e8 utilizzato sui manifesti promozionali, striscioni e altri materiali stampati da parte del governo della prefettura. Altre agenzie e aziende formalmente o informalmente utilizzano varianti somiglianti, o altri personaggi a forma di cavallo quando si effettuno bandi per lavori su edifici, strade e altri avvisi pubblici."}
{"id": "497987", "revid": "838137", "url": "https://it.wikipedia.org/wiki?curid=497987", "title": "\u00cdsleifur Gissurarson", "text": "Biografia.\nI suoi genitori furono Gissur Teitsson del clan Mosfellingar e \u00de\u00f3rd\u00eds \u00de\u00f3roddsd\u00f3ttir. Dopo aver studiato a Herford in Germania, fu fatto vescovo di Sk\u00e1lholt nel 1056 da Adalberto, arcivescovo di Amburgo e Brema.\nCostru\u00ec una sede nella sua fattoria di famiglia a Sk\u00e1lholt e fond\u00f2 una scuola. Uno dei suoi studenti fu J\u00f3n \u00d6gmundsson, che in seguito divenne il primo vescovo di H\u00f3lar.\n\u00cdsleifur fu vescovo per 24 anni, fino alla morte. Sua moglie fu Dalla \u00deorvaldsd\u00f3ttir, dalla quale ebbe tre figli: \u00deorvaldur, Teitur e Gissur, il quale divenne vescovo dopo la morte di suo padre.\nGenealogia episcopale.\nLa genealogia episcopale \u00e8:"}
{"id": "497989", "revid": "1305772", "url": "https://it.wikipedia.org/wiki?curid=497989", "title": "Lunga marcia (disambigua)", "text": ""}
{"id": "497990", "revid": "1983214", "url": "https://it.wikipedia.org/wiki?curid=497990", "title": "Golfo di Adramyttium", "text": "Il golfo di Adramyttium, meglio conosciuto come golfo di Edremit, \u00e8 un golfo della Turchia, esattamente nell'antica regione dell'Eolide (a sud est della Troade), tra l'omonima citt\u00e0 e l'isola di Lesbo.\nSi trova nel Mar Egeo a nord del golfo di Smirne, nelle attuali province turche di \u00c7anakkale e di Bal\u0131kesir."}
{"id": "497991", "revid": "8862", "url": "https://it.wikipedia.org/wiki?curid=497991", "title": "Giorno sidereo", "text": ""}
{"id": "497993", "revid": "599013", "url": "https://it.wikipedia.org/wiki?curid=497993", "title": "Rwr", "text": ""}
{"id": "497995", "revid": "87499", "url": "https://it.wikipedia.org/wiki?curid=497995", "title": "Mai dire Luned\u00ec", "text": ""}
{"id": "497996", "revid": "16066", "url": "https://it.wikipedia.org/wiki?curid=497996", "title": "Mai Dire Luned\u00ec", "text": ""}
{"id": "497998", "revid": "4239", "url": "https://it.wikipedia.org/wiki?curid=497998", "title": "Mai Dire Lunedi", "text": ""}
{"id": "497999", "revid": "16066", "url": "https://it.wikipedia.org/wiki?curid=497999", "title": "Mai dire Lunedi", "text": ""}
{"id": "498001", "revid": "287204", "url": "https://it.wikipedia.org/wiki?curid=498001", "title": "Ostro\u0142\u0119ka", "text": "Ostro\u0142\u0119ka \u00e8 una citt\u00e0 polacca del voivodato della Masovia.Ricopre una superficie di 29,00 km\u00b2 e nel 2006 contava 53.605 abitanti.\n\u00c8 situata sul fiume Narew, a circa 120\u00a0km da Varsavia.\nGeografia fisica.\n\u00c8 situata nel voivodato della Masovia dal 1999, mentre dal 1975 al 1998 \u00e8 stata capitale del voivodato di Ostro\u0142\u0119ka, esistente prima di quello di Masovia. Oggi \u00e8 capoluogo del distretto di Ostro\u0142\u0119ka.\nStoria.\nLa citt\u00e0 fu fondata nel Medioevo durante il regno della dinastia Piast in Polonia. A Ostro\u0142\u0119ka furono garantiti diritti civili nel 1373. Ostro\u0142\u0119ka era una citt\u00e0 regia nel Regno di Polonia, amministrativamente parte del voivodato della Masovia.\nIl 26 maggio 1831 fu combattuta presso la citt\u00e0 la Battaglia di Ostro\u0142\u0119ka, importante conflitto avvenuto durante la Rivolta di Novembre.\nPolitica.\nCostituente di Ostro\u0142\u0119ka-Siedlce.\nMembri del Parlamento (\"Sejm\") eletti dalla Costituente di Ostro\u0142\u0119ka-Siedlce\nAmministrazione.\nGemellaggi.\nOstro\u0142\u0119ka \u00e8 gemellata con le seguenti citt\u00e0:"}
{"id": "498002", "revid": "287204", "url": "https://it.wikipedia.org/wiki?curid=498002", "title": "Ostroleka", "text": ""}
{"id": "498006", "revid": "1865216", "url": "https://it.wikipedia.org/wiki?curid=498006", "title": "Toshio Maeda", "text": "Vita e carriera.\nMaeda \u00e8 un mangaka autodidatta senza diploma n\u00e9 studi legati al disegno. A 16 anni lasci\u00f2 Osaka per andare a Tokyo come assistente di un fumettista professionista. Si \u00e8 specializzato in manga per adulti al fine di evitare tutte le restrizioni di tipo sessuale, politico e religioso che sono state poste sui manga per bambini.\nIl lavoro pionieristico di Maeda, Urotsukidoji, uscito nel 1986, viene cos\u00ec considerato: \"Nessun altro titolo a parte Akira \u00e8 stato cos\u00ec influente nel mercato in lingua inglese\". Maeda stava lavorando per una rivista per adulti e voleva creare qualcosa di diverso rispetto al consueto racconto della vita quotidiana erotica.\nViene considerato l'inventore del genere \"tentacle rape\". Maeda ha spiegato che nel periodo in cui era illegale in Giappone raffigurare i genitali nell'atto dell'amplesso, gli artisti avrebbero usato ogni trucco possibile per evitare la censura e si pu\u00f2 dire che i tentacoli di una creatura non erano di certo un pene.\nIn un'intervista blog ha dichiarato che gli piacerebbe venisse scritto \"Tentacle Master\" sulla sua lapide. Decisamente eccentrico ed orgoglioso del suo ruolo nell'immaginario popolare.\nMaeda \u00e8 stato anche un ospite d'onore al BAAF (Big Apple Anime Fest) tenutosi a New York nell'ottobre del 2001. \u00c8 stato acclamato come \"l'artista pi\u00f9 influente di manga erotici in Giappone\" e il suo capolavoro Urotsukidoji \u00e8 stato descritto come \"il fondamento per l'intero genere' erotico-grottesco 'di anime giapponesi\". Maeda \u00e8 stato il relatore principale al Simposio BAAF e ha introdotto una retrospettiva del suo lavoro.\nUno sfortunato incidente in moto nel 2001 ha limitato la sua capacit\u00e0 nel disegno, ma ha continuato ad usare il suo computer per creare personaggi e scrivere.\nA partire da settembre 2010, Toshio Maeda ha aperto il suo sito ufficiale, con il club Tentacle, dove gli utenti possono registrarsi e leggere per intero i suoi manga con una piccola quota mensile di 500 yen."}
{"id": "498010", "revid": "599013", "url": "https://it.wikipedia.org/wiki?curid=498010", "title": "(65407) 2002 RP120", "text": " \u00e8 un asteroide del sistema solare; \u00e8 attualmente il corpo celeste del sistema solare con la pi\u00f9 elevata eccentricit\u00e0 orbitale mai osservata, a parte le comete.\nStoria.\n \u00e8 stato scoperto dall'astronomo statunitense Brian A. Skiff nell'ambito del programma \"Lowell Observatory Near-Earth-Object Search\", il 4 settembre 2002.\nParametri orbitali.\nL'orbita di \u00e8 caratterizzata da un'eccentricit\u00e0 straordinariamente elevata, stimata in 0,954; questo lo rende l'asteroide dall'orbita pi\u00f9 eccentrica fra gli asteroidi conosciuti. L'oggetto segue una traiettoria che lo porta, all'afelio, ad una distanza di 105,957\u00a0UA dal Sole (oltre due volte la distanza massima di Plutone), e al perielio lo conduce a sole 2,480\u00a0UA dall'astro (vale a dire, fra l'orbita di Marte e quella di Giove).\n \u00e8 inoltre un asteroide retrogrado; il solo altro asteroide conosciuto con questa propriet\u00e0 \u00e8 20461 Dioretsa. La sua classificazione \u00e8 incerta; probabilmente si tratta di un damocloide (per via della sua orbita assai eccentrica ed inclinata), oppure di un oggetto del disco diffuso (un oggetto transnettuniano la cui orbita \u00e8 stata perturbata dall'interazione gravitazionale con Nettuno)."}
{"id": "498014", "revid": "73125", "url": "https://it.wikipedia.org/wiki?curid=498014", "title": "Moritz Loewy", "text": ""}
{"id": "498015", "revid": "287204", "url": "https://it.wikipedia.org/wiki?curid=498015", "title": "Campionato italiano di hockey su ghiaccio 2002-2003", "text": "Il campionato italiano maschile di hockey su ghiaccio 2002-2003 organizzato dalla FISG era articolato in Serie A1, Serie A2 e Serie B.\nSerie A1.\nPer la stagione 2002/03 erano iscritte 6 societ\u00e0: Alleghe H.C., Asiago Hockey A.S., H.C. Bolzano Foxes, S.H.C. Fassa, H.C. Merano e H.C.J. Milano Vipers.\nLe squadre si sono affrontate in un quadruplo girone di andata e ritorno seguiti dai play-off (cui accedevano le prime quattro squadre classificate: le semifinali sono state giocate con una serie al meglio delle cinque, la finale al meglio delle sette.\nIl dominio della compagine meneghina \u00e8 assoluto: si aggiudica campionato, coppa Italia e supercoppa Italiana.\nRegular Season.\nClassifica finale\nPlay-off.\nSemifinali.\nAl meglio delle cinque gare, con la prima, la terza e l'eventuale quinta in casa della meglio classificata al termine della \"Regular Season\".\n Gara 1 - 8 marzo 2003\n Milano - Fassa 5-3\n Asiago - Bolzano 5-2\n Gara 2 - 11 marzo 2003\n Fassa - Milano 1-4\n Bolzano - Asiago 4-3\n Gara 3 - 13 marzo 2003\n Milano - Fassa 5-1\n Asiago - Bolzano 4-1\n Gara 4 - 15 marzo 2003\n Bolzano - Asiago 1-0\n Gara 5 - 18 marzo 2003\n Asiago - Bolzano 4-3\nFinale.\nAl meglio delle sette gare, con la prima, la terza e le eventuali quinta e settima in casa della meglio classificata al termine della \"Regular Season\".\n Gara 1 - 22 marzo 2003\n Milano - Asiago 1-2\n Gara 2 - 25 marzo 2003\n Asiago - Milano 2-3\n Gara 3 - 27 marzo 2003\n Milano - Asiago 2-3\n Gara 4 - 29 marzo 2003\n Asiago - Milano 3-6\n Gara 5 - 1\u00ba aprile 2003\n Milano - Asiago 4-1\n Gara 6 - 3 aprile 2003\n Asiago - Milano 2-3\n L'Hockey Club Junior Milano Vipers si aggiudica il suo secondo titolo consecutivo.\nFormazione Campione d'Italia:\nChristian Alderucci \u2013 Darcy Andersson \u2013 Scott Beattie \u2013 Maurizio Bortolussi \u2013 Giuseppe Busillo \u2013 Gianluca Canei \u2013 Mario Brian Chitarroni \u2013 Robert Cowie \u2013 Evgeny Davydov \u2013 Mark Demetz \u2013 Paul Di Pietro \u2013 Armin Helfer \u2013 Terry Hollinger \u2013 Leo Insam \u2013 Patrice Lefebvre \u2013 Andrea Molteni \u2013 Matteo Molteni \u2013 Jason Mark Muzzatti \u2013 Robert Nardella \u2013 Justin Peca \u2013 Alessandro Rotolo \u2013 Thomas Sj\u00f6gren \u2013 Michael Sparber \u2013 Massimo Stevanoni \u2013 David Stricker \u2013 Gianluca Tomasello \u2013 Viatcheslav Uvaev \u2013 Craig Woodcroft.\nAllenatore: Adolf Insam.\nCoppa Italia e Supercoppa Italiana.\nCoppa Italia.\nLa Coppa Italia 2002 si \u00e8 svolta, a causa dell'esiguo numero di squadre al via della Serie A1, fra la prima e la seconda classificata al termine del secondo girone di andata e ritorno. La gara \u00e8 slittata al 18 gennaio del 2003\nFinale.\n Gara Unica - 18 gennaio 2003\n Milano - Asiago 5-4 d.R.\n L'Hockey Club Junior Milano Vipers si aggiudica la sua prima Coppa Italia.\nSupercoppa Italiana.\n Gara Unica - 24 settembre 2002\n Milano - Asiago 5-2\n L'Hockey Club Junior Milano Vipers si aggiudica la sua seconda Supercoppa Italiana.\nSerie A2.\nLa seconda divisione era denominata Serie A2 anche nella stagione 2002-03. Erano iscritte 11 squadre: H.C. Bressanone, H.C. Appiano, H.C. Gherd\u00ebina - Val Gardena, H.C. Egna, H.C. Settequerce, H.C. Val Pusteria, H.C. Torino Bulls, LSC Vinschgau - Val Venosta, S.V. Caldaro, USG Zoldo e SV Ritten Renon.\nLa formula: doppio girone di andata e ritorno seguito dai play-off.\nLa \"Regular Season\" ha visto chiudere in testa l'Appiano (65 punti), seguito a un punto dal Torino (64). Terzo posto, appaiate, per Renon e Val Pusteria (51 punti), quinto per il Gherd\u00ebina (44); poi nell'ordine: Caldaro (42), Bressanone (41), Egna (32), Settequerce (30), Val Venosta e Zoldo entrambe a 10 punti.\nLe prime otto si qualificano ai quarti (al meglio delle tre gare): Appiano - Egna, Torino - Bressanone, Renon - Caldaro, Val Pusteria - Gherd\u00ebina.\nIn semifinale (sempre al meglio delle tre) si affronteranno Appiano - Val Pusteria e Torino - Renon.\nLa finale dei play-off \u00e8 fra Appiano e Torino, dopo due serie di semifinali entrambe giunte a gara 3.\nFinale.\nSerie giocata al meglio dei cinque incontri.\n Gara 1 - 11 marzo 2003\n Appiano - Torino 3-1\n Gara 2 - 13 marzo 2003\n Torino - Appiano 1-3\n Gara 3 - 15 marzo 2003\n Appiano - Torino 3-2\nL'Hockey Club Eppan-Appiano \u00e8 promosso in serie A1. Tuttavia i campionati saranno riformati, ed al posto della serie A1 nella stagione 2003/04 si disputer\u00e0 la serie A, con un gran numero di squadre iscritte.\nFormazione Campione della serie A2:\nPavel Beranek, Luca Biacoli, Ludek Broz, David Ceresa, Matthias Eisenstecken, Daniel G\u00e4nsbacher, Peter Harb, Hannes H\u00f6lzl, Hannes Hofer, Klaus Hofer, Martin Hofer, Lukas Martini, Thomas Mattedi, Ewald Meraner, Matthias Mittermair, Armin Niedermayr, Tobias Obkircher, Andreas Pichler, Christian Pichler, Hannes Pichler, Christoph Plankl, Alessandro Rossi, Manuel Schatzer, Christoph Schmidt, Maximillian Schmidt, Marco Tremolaterra, Andrea Unterholzner, Reinhard Wieser, Marco Zublasing.\nSerie B.\nFurono 4 le squadre iscritte alla Serie B 2002-03: A.S. Lariana Hockey, A.S. Mastini Varese, H.C. All Stars Piemonte e H.I.L. Vall\u00e9e d'Aoste.\nAl termine di un doppio girone di andata e ritorno (1\u00ba Varese, 2\u00ba Lariana, 3\u00ba Vallee d'Aoste, 4\u00ba Piemonte), si \u00e8 determinata la griglia delle semifinali (Varese - Piemonte e Lariana - Vallee d'Aoste).\nFinali.\n3\u00ba/4\u00ba posto.\n Gara 1 - 23 febbraio 2003\n Vallee d'Aoste - Piemonte 4-2\n Gara 2 - 5 marzo 2003\n Piemonte - Vallee d'Aoste 2-4\n1\u00ba/2\u00ba posto.\n Gara 1 - 23 febbraio 2003\n Varese - Lariana 4-5\n Gara 2 - 2 marzo 2003\n Lariana - Varese 5-7\n Gara 3 - 9 marzo 2003\n Varese - Lariana 4-1\nL'Associazione Sportiva Mastini Varese Hockey ritorna in serie A2.\nFormazione Campione della serie B:\nFrancesco Banchero, Giampiero Barca, Mattia Colombo, Giorgio Croci, Cristiano Di Vincenzo, Alessandro Galli, Matteo Giac\u00f2, Alberto Lunini, Antongiulio Macchi, Andrea Marchiorato, Nikon Marian, Giancarlo Merzario, Claudio Pucci, Stefano Rizzo, Sabino Sansonna, Salvatore Sorrenti, Tommaso Teruggia, Simone Turrin, Giuliano Zorzet."}
{"id": "498016", "revid": "73125", "url": "https://it.wikipedia.org/wiki?curid=498016", "title": "David L. Rabinowitz", "text": ""}
{"id": "498017", "revid": "287204", "url": "https://it.wikipedia.org/wiki?curid=498017", "title": "Tatsuya Egawa", "text": "Biografia.\nTatsuya Nonomura nasce l'8 marzo 1961 a Nagoya. A 17 anni viene adottato dalla famiglia Egawa, dalla quale assume il cognome.\nSi laurea in matematica applicata all'universit\u00e0 di Aichi, e lavora per cinque mesi come insegnante in una scuola preparatoria. \nIn seguito si trasferisce a Ichikawa, nei pressi di Tokyo, dove lavora per quattro mesi come assistente sotto la guida del prolifico Motomiya Hiroshi, disegnatore di manga d'azione molto famoso in patria.\nLa sua prima storia pubblicata \u00e8 \"Don't Give Up\" con la quale vince il concorso \"Comic Morning's open contest\", della rivista Comic Morning.\nEsordisce come autore completo nel 1984, con Be Free!, storia di un professore di matematica (di 23 anni, la stessa et\u00e0 di Egawa all'epoca). \nA parte gli evidenti elementi autobiografici, in questo manga (come in molti altri che seguiranno) Egawa mescola azione, dramma, sentimenti, critica sociale ed erotismo, seguendo il consiglio (come egli stesso racconta) del maestro Motomiya Hiroshi. \nL'enorme successo di \"Be Free!\" risolleva Comic Morning, cos\u00ec la storia pu\u00f2 proseguire per altri quattro anni. \nDopo la conclusione, Egawa abbandona l'editore K\u014ddansha per passare al rivale Sh\u016beisha, per la quale realizza \"Magical Taruruuto-kun\", serie per bambini che riscuote subito un grande successo.\nNel 1992 \u00e8 la volta di \"Golden Boy\", di cui viene prodotta anche una serie di sei OAV molto fedeli all'originale. \nNegli stessi anni realizza \"T\u014dky\u014d daigaku monogatari\" (\"Storie dell'universit\u00e0 di Tokyo\"), che narra di tre ragazzi che si preparano per l'esame d'ammissione alla pi\u00f9 prestigiosa universit\u00e0 del Giappone. \nTra le opere giunte in Italia figurano \"The Last Man\", storia che mescola ironia, ambientazioni scolastiche, fantascienza e elementi horror, e \"Deadman\", un'originale storia di vampiri in puro stile Egawa, ricca di brividi e di erotismo, ma anche di interessanti spunti socio-antropologici.\nTra gli assistenti di Egawa spicca K\u014dsuke Fujishima, noto come il creatore del manga \"Oh, mia dea!\".\nNel 2003 l'eclettico autore dirige un film porno, \"Akogare no Katei-Kyoshi\" (\"L'insegnante privato che ho sempre voluto essere\")\nNel 2005 l'autore interviene a Lucca Comics con un simpatico videomessaggio in cui narra le radici di \"Yapoo\", la censura che il libro ebbe da parte dell'amministrazione americana, e lo consiglia ai lettori di \"stomaco forte\"!\nNel 2006 dal manga \"T\u014dky\u014d daigaku monogatari\" (\"Storie dell'universit\u00e0 di Tokyo\") viene tratto un lungometraggio omonimo, con l'attrice ventenne Y\u014dko Mitsuya (molto nota in patria per le forme prosperose) nella parte principale."}
{"id": "498019", "revid": "73125", "url": "https://it.wikipedia.org/wiki?curid=498019", "title": "Observatoire de Paris", "text": ""}
{"id": "498020", "revid": "774918", "url": "https://it.wikipedia.org/wiki?curid=498020", "title": "Eric II di Danimarca", "text": "Era un figlio illegittimo di Eric I di Danimarca. Il suo soprannome significa \"il Memorabile\".\nBiografia.\nGovernante duro e impopolare, mor\u00ec a Urnehoved Ting nel 1137, abbattuto da un nobile locale, Sorteplov. Secondo la leggenda, Sorteplov chiese il permesso di avvicinarsi al re, portando una lancia nella mano con un blocco di legno (chiamato \"kefli\") proteggente la punta. Credendo che re Erik non indossasse una maglia di ferro sotto la sua tunica, tolse il kefli, e spinse la lancia attraverso il re.\nIl nipote di re Erik, Erik H\u00e5konss\u00f8n si fece avanti con la spada in mano, ma il nobiluomo gli disse di calmarsi, vedendo che lui - Erik - era il prossimo in linea di successione per il trono, ed essendo l'unico maschio adulto nella famiglia reale: \"Metti via la tua mazza, giovane Erik. Un succoso pezzo di carne \u00e8 caduto nella tua tazza!\"\nSempre secondo la leggenda, Sorteplov si salv\u00f2 la vita.\nMatrimonio e discendenza.\nEric spos\u00f2 Malmfrid di Kiev, figlia del Gran Duca Mstislav I di Kiev e della principessa Cristina di Svezia. Da Malmfrid Eric non ebbe figli.\nDa un'amante invece Eric ebbe:"}
{"id": "498023", "revid": "1369234", "url": "https://it.wikipedia.org/wiki?curid=498023", "title": "Politica della Francia", "text": "La Francia \u00e8 una repubblica semipresidenziale. La Costituzione della Quinta repubblica dichiara che il paese \u00e8 \"una repubblica indivisibile, laica, democratica e sociale\". La Costituzione prevede la separazione dei poteri e proclama il legame della Francia ai diritti dell'uomo e ai principi di sovranit\u00e0 nazionale come definiti dalla Dichiarazione del 1789.\nLe istituzioni francesi seguono il principio classico della separazione dei poteri tra legislativo, esecutivo e giudiziario. Il presidente \u00e8 in parte responsabile della gestione del potere esecutivo, ma dirigere l'attivit\u00e0 di governo incombe, pi\u00f9 che altro, al primo ministro. Sebbene il primo ministro sia di nomina presidenziale, deve ricevere la fiducia dall'Assemblea nazionale, ossia la camera bassa del Parlamento. Il primo ministro \u00e8 quindi espresso dalla maggioranza all'Assemblea nazionale, che non necessariamente appartiene al medesimo schieramento politico del presidente.\nIl Parlamento \u00e8 composto dall'Assemblea nazionale e dal Senato. Il parlamento approva le leggi e il bilancio dello Stato, controlla l'operato del potere esecutivo attraverso interrogazioni e costituendo commissioni d'inchiesta. Il controllo sulla costituzionalit\u00e0 delle leggi \u00e8 devoluto al \"Consiglio costituzionale\", i cui membri sono nominati dal presidente della Repubblica e da quelli di Assemblea nazionale e Senato. Fanno parte del \"Conseil\" anche gli ex presidenti della Repubblica.\nIl potere giudiziario si divide tra la giurisdizione ordinaria (che cura i casi civili e penali) e quella amministrativa (che giudica i ricorsi contro i provvedimenti amministrativi). L'ultima istanza della giurisdizione ordinaria \u00e8 la Corte di cassazione, mentre la suprema corte amministrativa \u00e8 il Consiglio di Stato. Esistono diverse agenzie indipendenti, come organismi che svolgono attivit\u00e0 di controllo contro gli abusi di potere. La Francia \u00e8 uno Stato unitario, ma gli enti locali (\"r\u00e9gions\", \"d\u00e9partements\" e \"communes\") hanno diverse attribuzioni, il cui esercizio \u00e8 tutelato dalle ingerenze del governo centrale.\nCostituzione.\nLa Costituzione della Quinta Repubblica, approvata mediante un referendum popolare nel 1958, ha rafforzato notevolmente i poteri della Presidenza e del Governo nei confronti del Parlamento.\nLa Costituzione non contiene una Carta dei diritti, ma (analogamente alla Costituzione della Quarta Repubblica) il suo preambolo afferma che la Francia deve conformarsi ai principi della Dichiarazione dei diritti dell'uomo e del cittadino. Si ritiene, quindi, che questi principi abbiano valore costituzionale e che una norma ad essi contraria debba essere dichiarata non conforme alla Costituzione.\nTra questi principi, si possono citare l'uguaglianza di tutti i cittadini davanti alla legge e il conseguente rifiuto di privilegi legali, come erano conosciuti nell'Antico regime; la presunzione d'innocenza; le libert\u00e0 di parola e di opinione (compresa quella di religione); la garanzia della propriet\u00e0 privata contro gli espropri arbitrari; la responsabilit\u00e0 dei funzionari pubblici nei confronti della cittadinanza.\nPotere esecutivo.\nIn Francia il potere esecutivo \u00e8 esercitato da due soggetti: il presidente della Repubblica e il primo ministro.\nPresidente della Repubblica.\nEletto direttamente dal popolo a partire dal 1962, gode un'influenza sulle vicende nazionali notevolmente superiore a quella degli altri capi di Stato in Europa occidentale, soprattutto nel caso in cui la maggioranza dell'Assemblea nazionale sia espressa dal suo partito.\nIl presidente nomina il primo ministro e presiede le riunioni del gabinetto ministeriale, \u00e8 comandante delle Forze armate ed \u00e8 il principale responsabile della politica estera;\npu\u00f2 indire referendum su questioni politiche nazionali e sciogliere l'Assemblea nazionale. In casi di estrema emergenza, pu\u00f2 assumere poteri speciali.\nIn origine, il presidente era eletto per sette anni. Dal 2000, il termine \u00e8 stato abbreviato a cinque anni; inoltre, dal 2007, il presidente in carica pu\u00f2 essere rieletto per un secondo mandato, poi non pu\u00f2 pi\u00f9 ricandidarsi. Normalmente, il presidente non pu\u00f2 approvare leggi o regolamenti, tuttavia, se il Parlamento \u00e8 schierato con la sua fazione politica, pu\u00f2 suggerire fortemente l'adozione di certe leggi, o chiedere al primo ministro di varare un regolamento.\nNella Costituzione originale del 1958, il presidente era eletto da un collegio elettorale composto da membri di diritto (senatori, deputati, consiglieri dei comuni superiori a 9.000 abitanti, ecc.) e da membri designati per l'occasione, in rappresentanza dei comuni minori. Tuttavia, nel 1962, Charles de Gaulle ottenne, attraverso un referendum, un emendamento alla Costituzione per cui il presidente sarebbe stato eletto direttamente dai cittadini. Il sistema di voto \u00e8 quello del doppio turno: esso prevede che il candidato presidente debba ottenere la maggioranza delle schede non bianche sia al primo che al secondo turno (ballottaggio); questo presumibilmente implica che il presidente sia sostenuto almeno dalla met\u00e0 dei votanti, conferendogli una considerevole legittimazione. Nonostante i suoi poteri \"de iure\" siano piuttosto ridotti, il presidente gode di una considerevole influenza e di poteri effettivi.\nCome conseguenza, il presidente \u00e8 la figura preminente del sistema politico francese. Nomina il primo ministro; anche se non pu\u00f2 dimetterlo \"de iure\", se il primo ministro \u00e8 della sua fazione politica, pu\u00f2 in pratica farlo rinunciare su richiesta. Nomina i ministri, i viceministri e i segretari. Quando il partito o i sostenitori del presidente controllano il Parlamento, il presidente \u00e8 il giocatore dominante nell'azione esecutiva, scegliendo chiunque desidera per il Governo, e facendogli seguire la \"sua\" agenda politica (i disaccordi parlamentari possono comunque avvenire anche nello stesso partito).\nQuando gli oppositori politici del presidente controllano il Parlamento, il predominio del presidente pu\u00f2 essere severamente limitato, poich\u00e9 deve scegliere un primo ministro e un Gabinetto che riflettano la maggioranza parlamentare, e che seguiranno l'agenda della maggioranza. Quando la Presidenza e il Parlamento sono espressione di partiti di diversi schieramenti, l'intesa nella divisione del potere \u00e8 conosciuta come \"coabitazione\". Dal 7 maggio 2017 \u00e8 presidente Emmanuel Macron.\nLa Politica francese si svolge in una repubblica semipresidenziale, in cui il presidente \u00e8 capo dello Stato e il primo ministro \u00e8 capo del governo. Il sistema partitico si incardina in coalizioni di centro-sinistra e centro-destra. Il potere esecutivo \u00e8 esercitato dal governo. Il potere legislativo \u00e8 esercitato sia dal governo che dal Senato e dall'Assemblea nazionale. Il potere giudiziario \u00e8 indipendente dall'esecutivo e dal legislativo.\nI principali partiti in Francia.\nIl sistema partitico basato sulla distinzione fra destra e sinistra nacque in Francia gi\u00e0 nel 1789, in seguito alla Rivoluzione francese. Dopo la prima guerra mondiale e il congresso di Tours che port\u00f2 alla nascita della SFIC (futuro PCF) la sinistra rimase al potere dal 1924 al 1926 (cartello delle sinistre), dal 1932 fino ai fatti del 6 febbraio 1934, e nel 1936 come Fronte Popolare.\nLa Sinistra.\nAll'inizio del XX secolo la sinistra in Francia era divisa fra riformisti e rivoluzionari; accanto ai repubblicani, radicali e radical-socialisti e la SFIO (Sezione francese dell'Internazionale operaia) di L\u00e9on Blum, il Partito Comunista Francese rimaneva una forza di cui tenere conto, nonostante fosse esclusa dal potere a partire dal maggio 1947.\nIl PCF ha sempre visto vari gruppi attivi alla sua sinistra, anche della Nuova Sinistra o \"Seconde Gauche\": il gruppo di Cornelius Castoriadis (1948-1965), Lotta Operaia di Arlette Laguiller, la Lega comunista rivoluzionaria e vari movimenti anarchici. Fra gli esponenti della nuova sinistra vi sono anche gli ambientalisti (che fondano nel 1982 il partito dei Verdi) e propugnatori dei nuovi movimenti sociali (fra cui Michel Foucault, Gilles Deleuze, etc). Ricordiamo inoltre il Partito socialista unificato (nato dalla fusione fra il Partito socialista autonomista, l'Unione della sinistra socialista e la Tribuna per il comunismo).\nPolitica francese durante la V Repubblica.\nDopo che, nel 1958, Charles de Gaulle ebbe adottato la Costituzione della V Repubblica francese, la Francia fu guidata da governi di centro-destra fino al 1981, con un programma di indipendenza nazionale e di dirigismo politico. I gollisti furono accusati per la loro eccessiva influenza sul sistema radio-televisivo, che costituiva un monopolio. La politica sociale di De Gaulle fu decisamente conservatrice. Nel maggio 1968, una serie di scioperi operai e di dimostrazioni studentesche scossero la Francia, senza tuttavia provocare un immediato cambio di governo; l'esecutivo di destra fu anzi rieletto trionfalmente nelle elezioni del giugno 1968. Nel 1969 l'elettorato francese bocci\u00f2 con un referendum la riforma del Senato sostenuta da De Gaulle, indebolendo la sua posizione.\nNel 1981, Fran\u00e7ois Mitterrand, esponente del Partito Socialista, fu eletto presidente con un programma di riforme incisive. Assicurandosi una maggioranza parlamentare favorevole con uno scioglimento anticipato dell'Assemblea nazionale, il suo esecutivo promosse un ampio programma di riforme sociali ed economiche:\nTuttavia, nel 1983, l'alto livello di inflazione e altri problemi economici costrinsero una brusca svolta nelle politiche economiche, nota come \"rigueur\" (rigore), dopo la quale il governo socialista-comunista avvi\u00f2 politiche di contenimento della spesa pubblica. Bench\u00e9 le nazionalizzazioni siano successivamente state abbandonate dai governi successivi, le riforme sociali non sono state rimosse. Da allora, la guida del governo \u00e8 stata detenuta alternativamente dalla coalizione di sinistra (composta dal Partito Socialista, il Partito Comunista Francese e pi\u00f9 di recente I Verdi) e dalla coalizione di destra (composta dall'Unione per la Democrazia Francese e dal Raggruppamento per la Repubblica di Jacques Chirac, successivamente sostituito dall'Unione per un Movimento Popolare). Queste due coalizioni sono piuttosto stabili e non ci sono stati cambi di maggioranza durante la legislatura e cadute di governo, che erano invece frequenti nella Quarta Repubblica.\nGli anni ottanta e novanta videro anche l'emergere del Fronte Nazionale di Jean-Marie Le Pen, un partito xenofobo che lotta contro l'immigrazione, soprattutto dai Paesi nordafricani come l'Algeria, la disoccupazione e la criminalit\u00e0. Dagli anni ottanta infatti la disoccupazione \u00e8 rimasta costantemente elevata, circa il 10% della popolazione, nonostante le politiche messe in atto per contrastarla. Inoltre, in questo periodo sono cambiate le caratteristiche della criminalit\u00e0, con un drammatico aumento della piccola criminalit\u00e0 e della delinquenza giovanile, anche se si discute su quanto questo aumento sia dovuto solamente a una maggiore percezione del fenomeno. I problemi nelle \"banlieues\" \u2013 un eufemismo che indica i quartieri popolari periferici abitati da un'alta percentuale di immigrati nordafricani\u2013 devono ancora essere affrontati con successo. Il relativo successo riscosso da Jean-Marie Le Pen alle elezioni presidenziali del 2002 \u00e8 stato attribuito in maniera significativa ai problemi legati alla percezione di un aumento della criminalit\u00e0 giovanile.\nPolitica francese recente.\nDurante i suoi primi due anni in carica, il primo ministro del presidente Jacques Chirac fu Alain Jupp\u00e9, che era contemporaneamente anche il leader del partito neo-gollista di Chirac (Raggruppamento per la Repubblica). Chirac e Jupp\u00e9 godevano di una maggioranza vastissima all'Assemblea nazionale (470 seggi su 577). Ci\u00f2 nonostante, il governo venne coinvolto in vari scandali legati alla corruzione e riguardanti il passato del RPR ed inoltre alcune riforme furono altamente impopolari e causarono una serie di scioperi. Sapendo che il governo avrebbe potuto essere costretto a prendere delle decisioni impopolari prima delle elezioni parlamentari programmate per la primavera 1998, in modo da assicurare alla Francia il rispetto dei parametri di Maastricht per l'ammissione all'euro, Chirac convoc\u00f2 elezioni anticipate nell'aprile 1997.\nLa sinistra, guidata dal leader del Partito Socialista Lionel Jospin, che era stato sconfitto da Chirac alle elezioni presidenziali del 1995, inaspettatamente ottenne una solida maggioranza all'Assemblea nazionale (319 seggi, contro i 289 che assicurano la maggioranza assoluta). Il presidente Chirac nomin\u00f2 Jospin primo ministro il 2 giugno e Jospin form\u00f2 un governo composto prevalentemente da ministri socialisti, assieme ad alcuni ministri provenienti da partiti alleati, come il Partito Comunista Francese e i Verdi. Jospin diede il suo appoggio al rafforzamento dell'integrazione europea e afferm\u00f2 la sua volont\u00e0 di mantenere la Francia sulla via verso l'Unione economica e monetaria, assieme ad una maggiore attenzione ai temi sociali.\nNei periodi di \"coabitazione\" (un presidente di un partito, il primo ministro di un partito della coalizione avversa) la prassi attribuisce al presidente un ruolo principale nella politica estera e di difesa, con un ruolo predominante nella politica interna attribuito invece al primo ministro e al suo governo. Jospin tuttavia afferm\u00f2 di non volere lasciare \"a priori\" alcun ambito al controllo esclusivo del presidente. Chirac e Jospin collaborarono, per lo pi\u00f9, nel settore della politica estera concordando una linea unitaria. La loro \"coabitazione\" fu la pi\u00f9 lunga nella storia della Quinta Repubblica. Comunque, termin\u00f2 con le elezioni per l'Assemblea nazionale che seguirono la netta sconfitta di Jospin e la riconferma di Chirac alle elezioni presidenziali del 2002 (Jospin non riusc\u00ec neppure ad accedere al secondo turno). Questo permise a Chirac di affidare l'incarico di nuovo primo ministro a Jean-Pierre Raffarin.\nIl 29 maggio 2005 gli elettori francesi bocciarono con un'ampia maggioranza il referendum sul Trattato per una Costituzione per l'Europa; questo risultato \u00e8 stato generalmente interpretato come un segnale di insoddisfazione nei confronti di Chirac e del suo governo. Due giorni dopo, Raffarin si dimise e Chirac nomin\u00f2 primo ministro Dominique de Villepin, precedentemente ministro degli esteri. Una sfida durevole \u00e8 costituita dal Fronte nazionale di Jean-Marie Le Pen e dalle sue rivendicazioni xenofobe e isolazioniste. Riusc\u00ec ad accedere al ballottaggio nelle elezioni presidenziali del 2002 contro Chirac, a cui gli osservatori pensavano che sarebbero potuti giungere solamente Chirac e Jospin.\nIl sovranismo, cio\u00e8 il movimento politico che si oppone al potere crescente delle istituzioni comunitarie europee, non \u00e8 un fattore cruciale nella politica francese. Probabilmente la bocciatura del progetto di Costituzione per l'Europa non fu motivato da queste ragioni. Una delle grandi questioni della politica francese recente \u00e8 il \"lib\u00e9ralisme\", con cui si intende quello che in Italia si tende a chiamare liberismo, cio\u00e8 la riduzione dei vincoli in economia, opposta all'intervento statale. A titolo di esempio, i sostenitori del \"lib\u00e9ralisme\" vogliono ridurre le regolamentazioni sui contratti di lavoro, poich\u00e9 pensano che le relazioni tra datore di lavoro e dipendente siano meglio stabilite da accordi diretti piuttosto che da direttive del governo. Riguardo a questo stesso esempio, i critici del \"lib\u00e9ralisme\" ribattono che i lavoratori dipendenti presi singolarmente sono deboli in confronto ai datori di lavoro e alle dinamiche del mercato, quindi l'intervento governativo \u00e8 necessario per sostenerli.\nTradizionalmente, la destra \u00e8 pi\u00f9 \"lib\u00e9rale\" della sinistra, anche se varie sfumature riguardo a questo tema esistono in tutti i pi\u00f9 grandi partiti francesi. Dalla fine degli anni novanta si \u00e8 diffusa l'adozione, da parte di esponenti di sinistra, dell'espressione \"ultra-lib\u00e9ral\", per designare gli avversari come estremisti. Alcuni politici, come il neogollista Nicolas Sarkozy, vedono con favore cambiamenti radicali nella relazione tra il governo e l'economia. Essi sostengono che negli ultimi trent'anni i governi francesi (sia di destra che di sinistra) si siano comportati male, credendo che la Francia potesse continuare ad andare avanti senza vere riforme. Secondo alcuni, questa visione \u00e8 vicina a quella di Margaret Thatcher negli anni ottanta. Altri politici di vari orientamenti politici, tra cui Dominique de Villepin, spingono per attuare riforme pi\u00f9 moderate. Riguardo a questo tema, la bocciatura della Costituzione Europea nel referendum del 2005 \u00e8 stato interpretato da alcuni come un rifiuto al liberalismo che l'Unione europea rappresenta.\nAttuali coalizioni e partiti politici francesi.\nin grassetto i partiti presenti all'Assembl\u00e9e nationale a seguito delle Elezioni legislative in Francia del 2012"}
{"id": "498024", "revid": "121534913", "url": "https://it.wikipedia.org/wiki?curid=498024", "title": "Brian A. Skiff", "text": "Skiff lavora all'Osservatorio Lowell dal 1976, dove \u00e8 assistente di ricerca.\nHa scoperto numerosi asteroidi, fra cui l'asteroide troiano ; come collaboratore del progetto \"LONEOS\", ha contribuito a rintracciare, nell'ottobre 2003, l'asteroide 69230 Hermes, andato perduto poco dopo la scoperta nel 1937, ed ha scoperto, nel maggio 2004, l'asteroide Apohele .\nHa scoperto o coscoperto diverse comete: le comete periodiche 114P/Wiseman-Skiff (con Jennifer Wiseman), 140P/Bowell-Skiff, 223P/Skiff, 371P/LINEAR-Skiff, 352P/Skiff, 305P/Skiff, P/2005 S2 Skiff 4 e D/1977 C1 Skiff-Kosai e le comete non perioriche C/1999 J2 Skiff, C/2001 K3 Skiff, C/2000 Y2 Skiff, C/2001 S1 Skiff, C/1999 U4 Catalina-Skiff, C/2005 K1 Skiff, C/2007 H2 Skiff e C/2007 B2 Skiff.\nL'asteroide 2554 Skiff \u00e8 stato cos\u00ec battezzato in suo onore.\nProspetto.\nSegue un prospetto non esaustivo degli asteroidi individuati da Skiff."}
{"id": "498025", "revid": "2912", "url": "https://it.wikipedia.org/wiki?curid=498025", "title": "Indovina chi viene a cena", "text": ""}
{"id": "498026", "revid": "3831", "url": "https://it.wikipedia.org/wiki?curid=498026", "title": "Rodrigo (re dei Visigoti)", "text": ""}
{"id": "498028", "revid": "92723", "url": "https://it.wikipedia.org/wiki?curid=498028", "title": "Morte di Giovanni Paolo II", "text": "Papa Giovanni Paolo II mor\u00ec il 2 aprile 2005 all'et\u00e0 di 84 anni. I funerali si svolsero l'8 aprile seguente in Piazza San Pietro.\nL'aggravamento delle condizioni di salute.\nIl 1\u00ba febbraio 2005 Giovanni Paolo II fu ricoverato all'Ospedale Gemelli di Roma (che egli definiva \"il Vaticano terzo\") a causa di un'infiammazione acuta della laringe e di un laringospasmo, causati da una recidiva dell'influenza.\nIl Vaticano rifer\u00ec il giorno seguente che le condizioni del Santo Padre si erano stabilizzate, ma che sarebbe rimasto in ospedale fino alla completa guarigione. Il papa apparve in pubblico il 6 febbraio per leggere le ultime righe dell'Angelus, con voce roca, dalla finestra della propria stanza d'ospedale, e poi salt\u00f2, per la prima volta nei 26 anni del suo pontificato, la cerimonia del Mercoled\u00ec delle ceneri nella Basilica di San Pietro, tenuta il 9 febbraio, facendo ritorno in Vaticano il giorno successivo. \nIl 24 febbraio inizi\u00f2 ad avere problemi di respirazione accompagnati da febbre e fu nuovamente ricoverato d'urgenza al Gemelli, dove gli venne praticata una tracheotomia. Un collaboratore del presidente del Consiglio Silvio Berlusconi rifer\u00ec che il pontefice, al risveglio dopo l'intervento, era \u201csereno\u201d ed aveva alzato la mano cercando di dire qualcosa, ma i medici gli avevano consigliato di non provare a parlare. Il papa elarg\u00ec \"benedizioni silenziose\" dalla sua finestra d'ospedale domenica 27 febbraio e domenica 6 marzo; il cardinale Joseph Ratzinger, che lo aveva incontrato per una riunione di lavoro nella sua suite al decimo piano del Gemelli marted\u00ec 1\u00ba marzo, rifer\u00ec alla stampa internazionale: \"\"Il papa mi ha parlato in tedesco e in italiano. Era completamente lucido. Ho portato al Santo Padre i saluti dall'assemblea della Congregazione per il culto divino che si sta riunendo in questo momento in Vaticano. Il Santo Padre lavorer\u00e0 sul materiale che gli ho dato oggi. Sono felice di vederlo completamente lucido e mentalmente capace di dire le cose essenziali con la sua voce. Normalmente parliamo in tedesco. I dettagli non sono importanti - ha parlato solo delle cose essenziali\" \".\nL'8 marzo fu annunciato che il papa avrebbe impartito unicamente la benedizione \"Urbi et Orbi\" il giorno di Pasqua, il 27 marzo, mentre le altre cerimonie del Triduo Pasquale sarebbero state officiate da cardinali.\nDurante l'Angelus di domenica 13 marzo il papa riusc\u00ec a parlare ai fedeli per la prima volta dopo la tracheotomia. Nel corso di quella stessa giornata torn\u00f2 poi in Vaticano dopo quasi un mese di ricovero. La Domenica delle Palme (20 marzo) fece una breve apparizione alla sua finestra per salutare i fedeli, che lo acclamarono a migliaia quando agit\u00f2 in silenzio un ramoscello d'ulivo; la settimana successiva, per la prima volta nel suo pontificato, non fu in grado di celebrare la messa della domenica di Pasqua: assistette alla celebrazione dalla tv del suo appartamento del Palazzo Apostolico, che d\u00e0 su Piazza San Pietro.\nIl 22 marzo sorsero nuove preoccupazioni sulla salute del papa, dopo che i referti riportarono il peggioramento della salute e la mancanza di risposta ai farmaci.\nIl 24 marzo, il cardinale Giovanni Battista Re sostitu\u00ec il papa nella celebrazione della Messa crismale nella Basilica di San Pietro, la mattina del Gioved\u00ec Santo, mentre il cardinale colombiano Alfonso L\u00f3pez Trujillo lo sostitu\u00ec nel rito della Lavanda dei piedi al pomeriggio, e dichiar\u00f2 che il pontefice si stava \u201cabbandonando serenamente\u201d alla volont\u00e0 di Dio. L'ottantaquattrenne Wojty\u0142a segu\u00ec il rito tramite la televisione dai suoi appartamenti in Vaticano.\nIl 25 marzo il pontefice non partecip\u00f2 alla Via Crucis al Colosseo e, come il giorno prima, segu\u00ec l'evento in televisione dalla sua cappella privata, venendo ripreso dalle telecamere di spalle mentre osservava il rito seduto in poltrona.\nIl 27 marzo, domenica di Pasqua, il papa apparve per un breve momento alla finestra su piazza San Pietro. Il cardinale Angelo Sodano lesse il messaggio \"Urbi et Orbi\" e il papa benedisse la folla personalmente, tentando di parlare ma senza riuscirci.\nIl 30 marzo il papa apparve alla finestra su piazza San Pietro per poco tempo per salutare i 5.000 ragazzi dell'arcidiocesi di Milano, venuti per la professione di fede. Tent\u00f2 di parlare ma riusc\u00ec ad emettere solo un prolungato sospiro: fu la sua ultima apparizione in pubblico.\nGli ultimi giorni.\nIl 31 marzo, il papa svilupp\u00f2 \"febbre alta causata da un'infezione dell'apparato urinario\", ma non fu portato in ospedale, come invece era stato fatto due volte nel periodo precedente, in quanto aveva espressamente dichiarato la sua volont\u00e0 di morire nei suoi appartamenti in Vaticano. Pi\u00f9 tardi, fonti del Vaticano annunciarono che al pontefice era stata impartita l'unzione degli infermi, come gi\u00e0 avvenuto in seguito all'attentato che il papa sub\u00ec nel 1981.\nCome confermato successivamente dal cardinale Javier Lozano Barrag\u00e1n (articolo sul Corriere della Sera, 7 ottobre 2007), il papa coscientemente rifiut\u00f2 di tornare all'ospedale Gemelli affermando che le relative cure mediche avrebbero soltanto prolungato la sua agonia.\nNon \u00e8 chiaro se il papa abbia ricevuto altres\u00ec il perdono apostolico.\nIl 1\u00ba aprile, le sue condizioni peggiorarono drasticamente ed insorsero insufficienza cardiaca e renale. Al papa venne sistemato un sondino naso-gastrico per aiutarlo a incrementare l'apporto nutritivo dopo la febbre. Notizie raccolte fuori dagli ambienti vaticani riportarono quella mattina che il papa aveva subito un attacco di cuore, ma era rimasto cosciente.\nIl portavoce vaticano Joaquin Navarro Valls sment\u00ec la voce, ma disse che il papa aveva subito un collasso cardiocircolatorio e giudic\u00f2 la condizione del papa \"molto seria\".\nAlle 12:30 circa, un portavoce vaticano forn\u00ec un nuovo aggiornamento sulla salute del papa, confermando che Wojty\u0142a aveva ricevuto l'unzione degli infermi, aveva rifiutato di essere condotto in ospedale e aveva incontrato i suoi pi\u00f9 vicini collaboratori. Aveva anche richiesto che gli fossero lette le meditazioni sulla Via Crucis che si era tenuta pochi giorni prima al Colosseo. Alle 19:00 circa i notiziari italiani affermarono che papa Giovanni Paolo II aveva perso conoscenza. Secondo la MSNBC almeno un centro medico aveva affermato che ormai non c'erano pi\u00f9 speranze.\nIl giorno 2 aprile, le condizioni del papa vennero definite dal bollettino medico del Vaticano \"gravissime\" e il papa \"moribondo\". Venne comunicato che il papa aveva \"dei momenti di incoscienza\" ma non era in coma. A tarda sera, il Vaticano annunci\u00f2 che le Sue condizioni \"rimangono estremamente gravi\" e che \"durante la sera \u00e8 stato colpito da una forte febbre\", specificando, tuttavia, che \"quando viene stimolato dai familiari, risponde correttamente\".\nPrima dell'ulteriore aggravarsi delle sue condizioni, all'alba del 2 aprile, il pontefice viene informato della grande folla presente in piazza San Pietro, composta da molti giovani. Il papa espresse a fatica il suo ultimo pensiero per i giovani, a lui tanto cari, riuscendo a mormorare le parole:\nIl Vaticano infine emise un comunicato stampa alle 19:00 affermando che i reni del papa avevano cessato di funzionare. L'ANSA riport\u00f2 mezz'ora pi\u00f9 tardi che aveva perduto coscienza. Molte agenzie media italiane riferirono la morte del papa alle 20:20 ma subito il Vaticano sment\u00ec che il papa fosse effettivamente morto, e i resoconti cambiarono. Sky Italia rifer\u00ec che cuore e cervello funzionavano.\nSotto l'occhio attento dei media di tutto il mondo, Giovanni Paolo II si spense alle 21:37 di quello stesso giorno nel Palazzo Apostolico della Citt\u00e0 del Vaticano, in conseguenza di uno shock settico e di un collasso cardiocircolatorio. Ad accompagnare nei suoi ultimi istanti di vita uno dei pontefici pi\u00f9 longevi della storia della Chiesa sono stati i canti e le preghiere dei presenti in Piazza San Pietro. Subito dopo la notizia della morte, la famiglia pontificia ai piedi del suo letto cant\u00f2 l'Inno del Te Deum. \nFu monsignor Leonardo Sandri, sostituto per gli affari generali della Segreteria di Stato, a dover annunciare la morte del pontefice alle migliaia di persone accorse in preghiera in Piazza San Pietro: \nSubito dopo fu intonato il \"Salve Regina\" e le campane della Basilica di san Pietro hanno suonato a lutto.\nReazioni nel mondo.\nDa quella sera e fino all'8 aprile, quando hanno avuto luogo le esequie, Giovanni Paolo II \u00e8 stato pianto da una folla di pi\u00f9 di tre milioni di pellegrini, moltissimi cattolici nel mondo, e anche molti non cattolici, confluiti a Roma per rendere omaggio alla salma del papa, attendendo in fila anche fino a 24 ore per poter accedere alla Basilica di San Pietro nella Citt\u00e0 del Vaticano.\nIn Polonia, i cattolici si riunirono nella chiesa di Wadowice, la citt\u00e0 natale del pontefice. La televisione di Stato cancell\u00f2 tutte le commedie dal palinsesto a partire dal 1\u00ba aprile 2005 e cominci\u00f2 a trasmettere le celebrazioni liturgiche e speciali sul papa. I cattolici polacchi, che hanno un profondo sentimento di devozione verso il pontefice e si riferiscono a lui come al loro \"padre\", rimasero particolarmente scossi dalla sua morte. Chiesero che almeno il cuore di Giovanni Paolo II fosse seppellito nella sua patria, ma il papa venne sepolto nelle Grotte Vaticane come la maggior parte dei pontefici.\nMolti leader mondiali hanno espresso le loro condoglianze:\nMolti paesi a maggioranza cattolica dichiararono il lutto per Giovanni Paolo II. Il governo delle Filippine proclam\u00f2 il lutto fino al giorno del funerale. Paraguay, Venezuela, Lituania e Gabon proclamarono cinque giorni di lutto, la Costa Rica e San Marino quattro. Tre giorni di lutto furono proclamati dai governi di Italia, Portogallo (nei giorni precedenti il funerale, bench\u00e9 le bandiere nazionali siano state ammezzate sui pubblici edifici il luned\u00ec successivo alla morte del papa), Malta, Croazia, Slovacchia, Haiti, Bolivia, Ecuador, Panama, Repubblica Dominicana, Capo Verde, Seychelles, Malawi, e Timor Est. Ungheria, Romania, Repubblica Ceca, Slovenia, Ucraina, Uruguay, Messico, Costa d'Avorio, Bangladesh, Spagna e Per\u00f9 proclamarono un giorno di lutto nazionale.\nEgitto e Libano furono due dei paesi a maggioranza non cattolica che proclamarono tre giorni di lutto. Il Kosovo proclam\u00f2 due giorni, e la Bosnia ed Erzegovina e l'Albania proclamarono un giorno. Nella Repubblica di Macedonia tutti gli eventi culturali vennero cancellati il giorno seguente la morte del papa.\nLa Germania e la Francia ordinarono di abbassare a mezz'asta le bandiere di tutti gli uffici del Governo.\nIn netto contrasto con altri paesi a larga maggioranza cattolica il Taoiseach d'Irlanda Bertie Ahern dichiar\u00f2 che non ci sarebbe stato \"giorno nazionale di lutto di sorta\". . I commentatori notarono che la reazione irlandese \u00e8 in qualche modo mutata e potrebbe essere indicativa della societ\u00e0 e della politica irlandesi.\nAnche molte guide religiose non cattoliche in tutto il mondo hanno espresso le proprie condoglianze.\n\"Giovanni Paolo II il Grande\".\nSubito dopo la morte di Giovanni Paolo II molte importanti autorit\u00e0 ecclesiastiche, tra cui il cardinale Angelo Sodano in forma scritta nell'omelia della messa di requiem, si sono riferiti all'ultimo pontefice come \"Giovanni Paolo il Grande\". Il titolo di \"Grande\" \u00e8 stato storicamente usato come attributo per pochi personaggi, fra cui tre papi: papa Leone I, papa Gregorio I e papa Niccol\u00f2 I. Si tratta di un uso, tuttavia, alquanto libero, poich\u00e9 non esiste un procedimento istituzionale per dichiarare \"Grande\" una persona; avviene col tempo e guadagna credibilit\u00e0 ogni volta che viene utilizzato in un discorso o in forma scritta. Dopo le prime settimane dalla scomparsa del pontefice l'appellativo di Magno per Giovanni Paolo II \u00e8 caduto in un rapido disuso.\nFunerale.\nI funerali si svolsero venerd\u00ec 8 aprile in Piazza San Pietro e furono officiati dal cardinale Joseph Ratzinger, in quanto decano del Collegio cardinalizio. Diversi pellegrini, al grido di \u00abSanto subito\u00bb, sono rimasti vicini fino all'ultimo al papa. Presenti in piazza molti capi di Stato e di governo e rappresentanti di tutte le religioni. Da luned\u00ec 4 aprile la salma del pontefice era stata esposta all'interno della Basilica di San Pietro ed aveva ricevuto l'omaggio di una folla numerosissima (pi\u00f9 di 3 milioni di persone), che durante tutto il giorno e tutta la notte ininterrottamente aveva atteso con pazienza il proprio turno, lungo una coda che ha raggiunto una lunghezza di cinque chilometri ed un tempo di attesa di oltre venti ore. L'accesso alla coda, infatti, era stato chiuso alle ore 22:00 di mercoled\u00ec 6 aprile per poter smaltire la fila il giorno seguente.\nIl 28 aprile successivo il cardinale Ratzinger, che appena nove giorni prima era divenuto papa Benedetto XVI, ha concesso la dispensa dal tempo di cinque anni di attesa dopo la morte per l'inizio della causa di beatificazione e canonizzazione di Giovanni Paolo II. La causa \u00e8 stata aperta ufficialmente il 28 giugno 2005 dal cardinale Camillo Ruini, Vicario Generale per la diocesi di Roma."}
{"id": "498029", "revid": "287204", "url": "https://it.wikipedia.org/wiki?curid=498029", "title": "Umbrello UML Modeller", "text": "Umbrello UML Modeller \u00e8 un software libero per i diagrammi UML disponibile nativamente per Unix. Il programma fa parte dell'ambiente desktop KDE, ma gira anche con altri ambienti desktop. Umbrello \u00e8 sia user friendly, con un'interfaccia utente chiara e consistente, e sia un programma abbastanza potente da essere utilizzato anche per le industrie.\nUmbrello supporta tutti tipi standard di diagrammi UML. Pu\u00f2 importare codice C++, IDL, Ada, Python, e Java (le versioni precedenti alle 1.5.1, non supportano direttamente Java ma \u00e8 possibile utilizzare java2xmi) ed esportarlo in vari linguaggi di programmazione. Il formato del file utilizzato \u00e8 basato su XML Metadata Interchange (XMI).\nUmbrello viene rilasciato insieme al modulo kdesdk di KDE."}
{"id": "498038", "revid": "448277", "url": "https://it.wikipedia.org/wiki?curid=498038", "title": "Politica francese", "text": ""}
{"id": "498040", "revid": "1776051", "url": "https://it.wikipedia.org/wiki?curid=498040", "title": "H\u00e9ctor Bianciotti", "text": "Biografia.\nEra di origini cumianesi; il padre, Serafino Bianciotto, nacque il 26 ottobre 1884. L'atto di nascita \u00e8 registrato nella parrocchia di S. Maria della Motta. Emigrato in Argentina in cerca di fortuna, come moltissimi altri piemontesi, Serafino mise su famiglia e nel 1930 nacque appunto Hector.\nH\u00e9ctor Bianciotti a 25 anni si trasfer\u00ec in Europa per stabilirsi definitivamente a Parigi nel 1961. Nel 1981 ottenne la cittadinanza francese.\n\u00c8 stato romanziere, drammaturgo, novellista e critico letterario. Ottenne due Premi M\u00e9dicis per la miglior opera straniera (1977 e 1983) ed il Premio Gutenberg (1985), assegnato dal consenso dei lettori. Narratore estremamente complesso, dietro l'armonia di una scrittura limpida e rigorosa, Bianciotti rende immediato il richiamo a Gustave Flaubert, Henry James, Virginia Woolf. Nel 1993 ricevette il Prix Prince Pierre de Monaco per la sua opera.\nDal gennaio 1996 alla morte \u00e8 stato Accademico di Francia ed in pi\u00f9 nello stesso anno vince il Premio Mediterraneo con \"Le Pas si lent de l'amour\".\n\u00c8 scomparso a Parigi nel 2012 all'et\u00e0 di 82 anni, dopo una lunga malattia. Venne tumulato nel Cimitero di Vaugirard."}
{"id": "498045", "revid": "124547989", "url": "https://it.wikipedia.org/wiki?curid=498045", "title": "Heeresgruppe B", "text": "Gruppo d'armate B (tedesco: Heeresgruppe B) \u00e8 stata la denominazione di tre distinte unit\u00e0 strategiche dell'esercito tedesco, operanti durante la seconda guerra mondiale sia sul fronte occidentale che su quello orientale.\nIl primo Gruppo d'armate B fu costituito nell'ambito della preparazione della Campagna di Francia del 1940, che avrebbe portato alla sconfitta e alla resa dell'esercito francese. A quest'unit\u00e0 spett\u00f2 un ruolo secondario nell'esecuzione del piano d'attacco tedesco, il cosiddetto \"colpo di falce\" (tedesco: \"sichelschnitt\"). Mentre il Gruppo d'armate A avrebbe attraversato le Ardenne per poi penetrare rapidamente in profondit\u00e0 verso la Manica, il Gruppo d'armate B avrebbe dovuto occupare Paesi Bassi e Belgio, scontrandosi frontalmente contro il grosso delle forze alleate.\nUn secondo Gruppo d'armate B fu costituito nel luglio 1942 sul fronte orientale; lo scopo di questa nuova unit\u00e0 era quello di marciare verso le sponde del Volga e occupare la citt\u00e0 di Stalingrado. L'offensiva sovietica del novembre 1942 colp\u00ec duramente i fianchi del gruppo d'armate, portando all'isolamento della VI Armata di Friedrich Paulus e mandando in crisi il settore meridionale del fronte tedesco.\nL'ultimo Gruppo d'armate B fu costituito sul finire del 1943 per poter essere impegnato sul fronte occidentale. Quest'ultima unit\u00e0 combatt\u00e9 fino a quando gli eserciti Alleati non la costrinsero alla resa dopo averla circondata nella sacca della Ruhr.\nLa Campagna di Francia.\nSecondo le intenzioni del piano d'attacco originariamente predisposto dallo Stato Maggiore dell'Esercito tedesco (OKH) e per lo pi\u00f9 ispirato al vecchio Piano Schlieffen, il Gruppo d'armate B, sotto il comando del generale Fedor von Bock, avrebbe dovuto rappresentare l'unit\u00e0 decisiva nello scontro con gli anglo-francesi. La prima versione del piano \"Fall Gelb\", difatti, prevedeva che il Gruppo d'armate B invadesse Belgio e Paesi Bassi, per poi dirigersi a sud lungo la Manica, fino alla Normandia, e di l\u00ec a Parigi. Per questo motivo, la massa delle unit\u00e0 corazzate e motorizzate tedesche avrebbe dovuto essere assegnata a quest'unit\u00e0.\nQuando tuttavia il comando tedesco fu costretto, a causa dell'accidentale cattura dei piani di invasione da parte del nemico, a rivedere le proprie strategie, i generali della nuova generazione (principalmente Erich von Manstein e Heinz Guderian) riuscirono a convincere Hitler e l'OKH a sovvertire il piano operativo. Il nuovo piano tedesco prevedeva che il centro di gravit\u00e0 dell'attacco ruotasse attorno al Gruppo d'armate A, il quale, dopo aver sfondato le linee francesi a sud delle Ardenne, avrebbe dovuto infiltrarsi rapidamente alle spalle degli Alleati e accerchiarli nel Passo di Calais: era il cosiddetto \"colpo di falce\" o \"Sichelschnitt\".\nIn base a tali nuove disposizioni, l'attacco attraverso Paesi Bassi e Belgio del Gruppo d'armate B aveva adesso principalmente un valore diversivo: il suo scopo principale era diventato quello di attirare il grosso delle forze anglo-francesi nella trappola predisposta dal \"colpo di falce\". Per tale motivo, il Gruppo d'armate B ottenne solo una parte minima delle unit\u00e0 corazzate disponibili: mentre il Gruppo d'armate A avrebbe avuto a disposizione 1.753 carri armati, agli ordini di von Bock ne sarebbero rimasti solo 808.\nCiononostante, alcune tra le operazioni principali e pi\u00f9 spettacolari della Campagna di Francia del maggio 1940 furono effettuate dagli uomini del Gruppo d'armate B. In particolare, tra le unit\u00e0 al comando di Fedor von Bock, si segnalarono i reparti di paracadutisti di Kurt Student, il cui utilizzo venne sperimentato per la prima volta su vasta scala proprio in questa occasione. Il loro contributo fu indispensabile per catturare i ponti sulla Mosa, la citt\u00e0 olandese di Rotterdam e il forte, fino allora ritenuto inespugnabile, di Eben Emael.\nLa vittoria nella realizzazione del \"colpo di falce\" galvanizz\u00f2 molto le truppe tedesche, che si lanciarono cos\u00ec nella seconda fase dell'offensiva contro la Francia.\nIl Gruppo d'armate B continu\u00f2 ad operare sull'ala sinistra del dispositivo d'attacco tedesco, muovendosi dalla Somme verso Parigi.Per realizzare il difficile compito di conquistare la capitale francese, la \"Panzergruppe von Klesit\" (unit\u00e0 in cui era stato concentrato il grosso delle forze corazzate tedesche) venne assegnata al Gruppo d'armate B.\nIl fronte francese inizi\u00f2 cos\u00ec a crollare rapidamente sotto il peso dell'attacco tedesco: gi\u00e0 il 9 giugno gli attaccanti avevano attraversato la Senna ed entro il 12 giugno avevano costituito ampie teste di ponte oltre questo fiume e l'Oise, dalle quali minacciavano ormai Parigi da vicino. Il 14 giugno le truppe del Gruppo d'armate B marciarono su una Parigi gi\u00e0 evacuata dai reparti francesi.\nFronte orientale.\nIl secondo Gruppo d'armate B fu costituito nel luglio 1942, sul fianco meridionale del fronte orientale. Al termine della prima fase dell'offensiva tedesca in quel settore, Hitler decise di dividere le unit\u00e0 del Gruppo d'armate Sud in due tronconi: il Gruppo d'armate A si sarebbe spinto verso sud, alla conquista del Caucaso e dei suoi preziosi pozzi di petrolio; il Gruppo d'armate B, agli ordini del generale Maximilian von Weichs, avrebbe rilanciato l'offensiva verso il Volga, con l'obiettivo di occupare Stalingrado.\nNonostante la posizione del Gruppo d'armate B fosse tatticamente poco equilibrata (il tratto di fronte di sua competenza diventava sempre pi\u00f9 esteso), Hitler e i vertici della Wehrmacht permisero che le truppe di Maximilian von Weichs perseverassero nella loro corsa verso Stalingrado. Era convincimento diffuso nei vertici politici e militari tedeschi, infatti, che le risorse dell'Armata Rossa, ancora efficaci in fase difensiva, non fossero assolutamente in grado di organizzare e condurre una controffensiva di ampiezza strategica.\nI vertici del Gruppo d'armate B ritennero che le difficolt\u00e0 maggiori per la VI Armata durante il suo assalto invernale a Stalingrado sarebbero state principalmente di natura logistica, piuttosto che operativa. Per questo lasciarono che a proteggere i fianchi di quest'unit\u00e0 fossero schierate unit\u00e0 alleate (italiane e romene), assai meno efficienti delle divisioni tedesche.\nQuando i sovietici lanciarono la loro grande offensiva, riuscirono a sorprendere i tedeschi, realizzando cos\u00ec un grandissimo successo militare, frutto di una scrupolosa preparazione da un punto di vista strategico e tattico. La VI Armata fu assediata e sconfitta a Stalingrado, mentre le linee di difesa del resto del Gruppo d'armate B furono gravemente scosse dal colpo sovietico.\nIl 13 febbraio 1943 anche questo nuovo Gruppo d'armate B venne sciolto. Ci\u00f2 che rimaneva di quest'unit\u00e0 and\u00f2 a ricostituire (assieme agli elementi del Gruppo d'armate Don) il Gruppo d'armate Sud.\nItalia.\nUn nuovo Gruppo d'armate B, al comando del feldmaresciallo Erwin Rommel, avrebbe dovuto costituirsi a met\u00e0 del 1943, per presidiare le coste balcaniche da un possibile attacco. Dopo lo sbarco alleato in Sicilia, per\u00f2, lo Stato Maggiore generale tedesco (OKW) prefer\u00ec stabilire lo staff di questo nuovo gruppo d'armate nel nord dell'Italia, per far fronte a possibili difficolt\u00e0 in quel teatro.\nL'efficace resistenza organizzata nel sud della penisola italiana dal feldmaresciallo Albert Kesselring e le crescenti preoccupazioni tedesche legate a uno sbarco alleato in Francia portarono, il 21 novembre 1943, l'OKW a riconsiderare la dislocazione del Gruppo d'armate B. La difesa del suolo italiano fu affidata esclusivamente al nuovo Gruppo d'armate C, agli ordini di Albert Kesselring, mentre lo stato maggiore del Gruppo d'armate B fu trasferito nel nord della Francia per far fronte alle nuove minacce.\nFronte occidentale.\nAl Gruppo d'armate B fu sostanzialmente affidata la difesa delle coste settentrionali francesi. Rommel impegn\u00f2 a fondo tutti gli uomini sotto il suo comando nel rafforzamento delle difese costiere, su cui il feldmaresciallo faceva profondo affidamento. Tuttavia, a causa delle indecisioni di Hitler, non riusc\u00ec a mettere in pratica l'elemento fondamentale del suo piano di difesa, ossia un massiccio contrattacco corazzato sulle spiagge subito dopo lo sbarco alleato: il \"F\u00fchrer\" infatti non volle assegnare al Gruppo d'armate B il comando dell'intera riserva corazzata del fronte (la \"Panzergruppe West\"), privando cos\u00ec Rommel della massa necessaria per un contrattacco in grande stile.\nQuando il 6 giugno 1944 iniziarono le operazioni di sbarco alleate in Normandia (operazione Overlord), le truppe tedesche, in primis la 352\u00ba e la 716\u00ba Infanterie-Division, impegnarono a lungo gli angloamericani, tanto da far raggiungere loro l'obiettivo di Caen, in previsione di occupare in poche ore dopo lo sbarco, solo alla fine del mese di luglio.\nL'evidente superiorit\u00e0 tattica e operativa alleata, per\u00f2, port\u00f2 inevitabilmente al consolidamento di un'ampia testa di ponte in Normandia, dalla quale gli Alleati iniziarono a preparare un ulteriore sfondamento delle linee tedesche. A met\u00e0 di agosto del 1944, le unit\u00e0 corazzate del Gruppo d'armate B, al cui comando si trovava dal 17 luglio il feldmaresciallo G\u00fcnther von Kluge, lanciarono un ultimo disperato attacco contro la testa di ponte; il fallimento di quest'offensiva indebol\u00ec molto le unit\u00e0 tedesche, che furono poi ulteriormente colpite nel corso della battaglia della Sacca di Falaise.\nIl Gruppo d'armate B, a quel punto comandato dal feldmaresciallo Walter Model dopo il suicidio di von Kluge, inizi\u00f2 un rapido ripiegamento verso il cosiddetto Vallo Occidentale. L'abilit\u00e0 difensiva di Model contribu\u00ec a rallentare le forze nemiche durante l'operazione Market Garden, stabilizzando per qualche tempo il fronte occidentale.\nDopo il fallimento dell'offensiva delle Ardenne della fine del 1944, gli Alleati ripresero saldamente in mano l'iniziativa. Gli americani e gli inglesi lanciarono dapprima un'offensiva verso il Reno, poi circondarono le truppe del Gruppo d'armate B con un attacco a tenaglia nella cosiddetta Sacca della Ruhr. Il feldmaresciallo Model dapprima ordin\u00f2 un'accanita resistenza, respingendo diverse proposte di capitolazione; poi, resosi conto della disperata situazione, ordin\u00f2 ai suoi uomini di cessare i combattimenti nella sacca della Ruhr e sciolse il gruppo di armate. Oltre 300.000 soldati e 30 generali tedeschi furono cos\u00ec fatti prigionieri degli Alleati.\nPrima di arrendersi, Model chiese al suo Capo di stato maggiore: \"Secondo lei abbiamo fatto tutto il possibile per giustificare il nostro comportamento agli occhi della storia? C'\u00e8 dell'altro da fare?\". Poi dopo un breve momento di silenzio aggiunse: \"In passato i condottieri si avvelenavano\". Il 21 aprile 1945 segu\u00ec il loro esempio."}
{"id": "498047", "revid": "399", "url": "https://it.wikipedia.org/wiki?curid=498047", "title": "Nuove Destre", "text": ""}
{"id": "498049", "revid": "729019", "url": "https://it.wikipedia.org/wiki?curid=498049", "title": "Heeresgruppe C", "text": "Il Gruppo d'armate C (tedesco: Heeresgruppe C) della \"Wehrmacht\" \u00e8 il nome attribuito a due diversi gruppi di armate costituiti durante la seconda guerra mondiale.\nTeatri operativi.\nPrima formazione.\nLa \"Heeresgruppe C\" fu costituito il 26 agosto 1939 sulla base dello \"Heeresgruppenkommando 2\" di Francoforte sul Meno. \nLa \"Heeresgruppe C\" inizialmente aveva alle proprie dipendenze tutte le unit\u00e0 schierate alla frontiera occidentale della Germania, ma dopo la fine della campagna di Polonia le sue competenze furono limitate alla met\u00e0 meridionale del fronte. La \"Heeresgruppe C\" sfond\u00f2 la linea Maginot nel giugno 1940. Dopo la fine della campagna di Francia la \"Heeresgruppe C\" fu dapprima fatta rientrare alle basi di partenza e poi, nell'aprile 1941, fu trasferita in Prussia orientale col nome di copertura di \"Abschnittsstab Ostpreu\u00dfen\". Il 21 giugno 1941 fu ridenominata in \"Heeresgruppe Nord\".\nSeconda formazione.\nIl gruppo d'armate C fu costituito nuovamente il 26 novembre 1943 con il personale dello stato maggiore dello \"Oberbefehlshabers S\u00fcd\" (comando supremo del fronte meridionale) della \"Luftwaffe\". Il comando del gruppo d'armate C, che fungeva contemporaneamente da comando supremo del fronte sud-occidentale (\"Oberbefehlshaber S\u00fcdwest\"), fu schierato in Italia e assegnato al feldmaresciallo Albert Kesselring.\nIl 29 aprile 1945 a Caserta fu firmata la resa delle forze tedesche in Italia, che sarebbe stata resa nota ed entrata in vigore il successivo 2 maggio. Per parte tedesca il documento fu firmato dal tenente colonnello Hans Lothar von Schweinitz e dallo \"SS-Sturmbannf\u00fchrer\" Eugen Wenner per conto rispettivamente del \"Generaloberst\" Heinrich von Vietinghoff-Scheel, comandante del Gruppo d'armate C e di Karl Wolff, comandante delle SS e delle forze di polizia tedesche in Italia. Da parte Alleata era presente il feldmaresciallo britannico Harold Alexander, comandante di tutte le forze Alleate nel teatro del Mediterraneo."}
{"id": "498055", "revid": "745179", "url": "https://it.wikipedia.org/wiki?curid=498055", "title": "Money in the Bank Ladder Match", "text": ""}
{"id": "498056", "revid": "125134415", "url": "https://it.wikipedia.org/wiki?curid=498056", "title": "Heeresgruppe D", "text": "Il Gruppo d'armate D (in lingua tedesca Heeresgruppe D) fu un'gruppo d'armata della Wehrmacht impegnata sul fronte occidentale della seconda guerra mondiale.\nStoria e operazioni.\nIl Gruppo d'armate D venne costituito il 26 ottobre 1940 in Francia utilizzando reparti precedentemente inquadrati nel Gruppo d'armate C, gi\u00e0 impegnato nella Campagna di Francia. Lo scopo di questa nuova unit\u00e0 era quello di controllare le zone di occupazione militare tedesca nella Francia settentrionale e in Belgio. Al suo comando fu inizialmente posto il Feldmaresciallo Erwin von Witzleben.\nIl 15 marzo 1941 si dispose che il Comandante in capo del \"Gruppo d'armate D\" fosse considerato Comandante in capo di tutto il teatro occidentale (\"Oberbefehlshaber West\"), elevando cos\u00ec lo status del gruppo d'armate.\nIl 15 marzo 1942 Witzleben fu sostituito al comando dal Feldmaresciallo Gerd von Rundstedt, precedentemente rimosso dal fronte orientale per dissensi con Hitler sulla conduzione della guerra all'Unione sovietica.\nLa situazione relativamente tranquilla sul fronte occidentale dopo la capitolazione francese lasci\u00f2 il \"Gruppo d'armate D\" sostanzialmente fuori dalle operazioni militari per molto tempo. La sola operazione in cui tale unit\u00e0 fu coinvolta in questa prima fase della guerra fu lo scontro che si realizz\u00f2 a Dieppe nel 1942, quando alcune unit\u00e0 britanniche provarono a sbarcare in territorio francese. Le truppe tedesche riuscirono agevolmente a tenere sotto controllo la minaccia, ma tuttavia quest'episodio convinse i vertici militari tedeschi e lo stesso Rundstedt che fosse necessario riorganizzare il dispositivo di difesa ad occidente.\nNel dicembre del 1942 il \"Gruppo d'armate D\", per mezzo della I Armata sotto il suo comando, partecip\u00f2 all'occupazione della Francia meridionale, ponendo sostanzialmente fine all'autonomia della Repubblica di Vichy. Tale operazione aument\u00f2 ancora di pi\u00f9 il territorio sotto il controllo del \"Gruppo d'armate D\", rendendo ancor pi\u00f9 necessario l'invio di rinforzi sul fronte occidentale.\nLe offensive sovietiche sul fronte orientale nel 1943 segnarono profondamente anche il \"Gruppo d'armate D\"; ben 38 delle divisioni sotto il suo comando, per un totale di quasi mezzo milione di uomini, furono trasferiti da ovest a est. In seguito a questi trasferimenti, il 25 ottobre 1943 Rundstedt fece presente che la situazione delle truppe a occidente era diventata critica: le poche divisioni ancora sotto il suo comando erano composte da truppe per lo pi\u00f9 reclutate da paesi occupati dai tedeschi; l'equipaggiamento era deficitario e le possibilit\u00e0 di resistere a una possibile invasione alleata erano molto scarse.\nIl rapporto di Rundstedt preoccup\u00f2 il F\u00fchrer; l'Alto Comando tedesco rafforz\u00f2 e riorganizz\u00f2, quindi, le sue truppe sul fronte occidentale. Nel territorio metropolitano francese vennero costituiti due nuovi gruppi d'armate (il Gruppo d'armate B a nord e Gruppo d'armate G a sud), facendo per lo pi\u00f9 ricorso a unit\u00e0 precedentemente inquadrate nel \"Gruppo d'armate D\". Queste due nuove unit\u00e0 vennero poste sotto il comando dell\"Oberbefehlshaber West\", diventando in questo modo esse stesse parte del \"Gruppo d'armate D\".\nCon le sue divisioni riassegnate ai due nuovi gruppi d'armate, sin dall'inizio del 1944 lo Stato maggiore del \"Gruppo d'armate D\" inizi\u00f2 a perdere la funzione di comando direttamente operativo, limitandosi a svolgere una funzione di supporto all\"Oberbefehlshaber West\" e di coordinamento tra le truppe impegnate a occidente e l'OKW. La sola unit\u00e0 che rimase sotto il diretto comando dell\"Oberbefehlshaber West\" fu la \"Panzergruppe West\", un'unit\u00e0 di riserva corazzata da utilizzare in caso di emergenza sul fronte. Tuttavia, Hitler dispose che l'utilizzo di questa riserva corazzata potesse avvenire solamente dopo una sua autorizzazione personale.\nIn tale modo, il \"Gruppo d'armate D\" rimase privo di unit\u00e0 sotto il proprio comando diretto. Di questa situazione ebbe modo di lamentarsi anche lo stesso Rundstedt, il quale afferm\u00f2 in seguito che, nonostante fosse ancora \"Oberbefehlshaber West\", \"la mia sola prerogativa era di cambiare la guardia al mio cancello\"\nNonostante i tentativi di resistenza, gli Alleati riuscirono a sbarcare in Francia, costringendo cos\u00ec le truppe tedesche a ripiegare verso il territorio del Reich. La ritirata tedesca spinse l'Alto Comando tedesco a riorganizzare nuovamente il proprio dispositivo di difesa lungo il fronte occidentale; a seguito di questa riorganizzazione, il 10 settembre 1944 il \"Gruppo d'armate D\" cess\u00f2 formalmente di esistere come unit\u00e0 operativa; il suo Stato maggiore fu trasferito direttamente alle dipendenza dell\"Oberbefehlshaber West\", cui spettava il compito di coordinare la guerra a occidente."}
{"id": "498059", "revid": "125741295", "url": "https://it.wikipedia.org/wiki?curid=498059", "title": "Heeresgruppe E", "text": "Il Gruppo d'armate E (tedesco: Heeresgruppe E) fu un'unit\u00e0 militare della Wehrmacht, operativa nel settore dei Balcani nel corso della seconda guerra mondiale.\nCreazione e prime operazioni.\nIl Gruppo d'armate E fu costituito il 1\u00ba gennaio 1943, utilizzando per lo pi\u00f9 divisioni precedentemente inquadrate nella XII Armata. Fino al 26 agosto 1943 il comandante del \"Gruppo d'armate E\" fu anche comandante in capo della Wehrmacht nel teatro di guerra sud-orientale (tedesco: \"Oberbefehlshaber S\u00fcdost\"); in quella data il ruolo di \"Oberbefehlshaber S\u00fcdost\" pass\u00f2 infatti al comandante del neo-costituito Gruppo d'armate F, da cui il \"Gruppo d'armate E\" sarebbe formalmente dipeso.\nInizialmente le divisioni che componevano il \"Gruppo d'armate E\" furono occupate in attivit\u00e0 di controllo del territorio e di repressione partigiana in diversi punti della penisola balcanica: dalla Grecia a Creta, dalla Serbia alla Croazia. Dopo la creazione del Gruppo d'armate F, l'Alto Comando tedesco decise di affidare al \"Gruppo d'armate E\" unicamente il controllo del territorio greco e delle isole egee, lasciando la responsabilit\u00e0 della difesa del territorio jugoslavo al nuovo gruppo di armate.\nAttivit\u00e0 anti-partigiane.\nLa principale attivit\u00e0 del \"Gruppo d'armate E\" dopo la sua costituzione fu quella di controllo del territorio, con particolare riferimento all'organizzazione di attivit\u00e0 anti-partigiane in Grecia e Jugoslavia. Il caos creato dai gruppi di resistenza all'occupazione tedesca, infatti, rischiava di destabilizzare troppo un'area dal valore strategico fondamentale per il Reich; fu cos\u00ec che, anche per prevenire eventuali mosse ostili degli Alleati, Hitler ordin\u00f2 al \"Gruppo d'armate E\" di eradicare le attivit\u00e0 partigiane, imponendo se necessario \"il silenzio del sepolcro\".\nLe truppe di quest'unit\u00e0 furono quindi coinvolte in azioni particolarmente dure e sanguinose di repressione, come accadde nei casi dei massacri di Kalavryta e Distomo. In particolare, elementi del \"Gruppo d'armate E\" furono coinvolti in quattro grandi offensive contro le posizioni della resistenza jugoslava, che rappresentava una vera e propria spina nel fianco per la Wehrmacht.\nDopo la resa italiana.\nLa resa italiana dell'8 settembre 1943 mise in pericolo le posizioni della Wehrmacht in tutta la penisola balcanica; difatti il Regio Esercito occupava ampie zone in territorio greco e jugoslavo. Dopo la capitolazione italiana, la necessit\u00e0 di ristabilire la sicurezza dell'area impose alla Wehrmacht di agire rapidamente.\nIl \"Gruppo d'armate E\" fu quindi impegnato a disarmare le unit\u00e0 italiane ancora operative e a occupare militarmente le posizioni in territorio greco fino ad allora difese dalla XI Armata italiana, tra cui quelle nelle isole del Dodecaneso. Nello scacchiere dell'Egeo il \"Gruppo d'armate E\" aveva disponibili, tra le altre, sette divisioni e due brigate in Grecia, oltre ad una divisione a Rodi. Queste unit\u00e0 furono impegnate in uno scontro con le forze dell'esercito britannico e italiano; la battaglia fu portata a conclusione in breve tempo, con un pieno successo delle forze tedesche.\nLe sole unit\u00e0 di terra, in svantaggio numerico su quelle anglo-italiane, non avrebbero mai potuto conseguire un cos\u00ec rapido e schiacciante successo senza il supporto dei bombardieri e cacciabombardieri della Luftwaffe, impegnata nell'area con il X Fliegerkorps appartenente al Luftwaffenkommando S\u00fcdost (comando Luftwaffe sud-est) agli ordini del generale Martin Fiebig.\nNel quadro di questi scontri, va segnalato il ruolo che il comando del \"Gruppo d'armate E\" svolse nell'episodio dell'eccidio di Cefalonia. Fu infatti il Comandante di quest'unit\u00e0, Colonnello Generale Alexander L\u00f6hr, a rifiutare qualsiasi forma di accordo pacifico con le truppe italiane della Divisione Acqui che occupavano Cefalonia. In ossequio alle disposizioni dell'Operazione Achse, decise di inviare truppe di rinforzo alle posizioni tedesche nell'isola e ordin\u00f2 agli italiani di arrendersi consegnando le armi oppure di combattere con i tedeschi. Al rifiuto della Divisione Acqui di accettare i termini di resa, seguirono giorni di scontri violenti, che videro gli italiani soccombere a causa della fine di munizioni e rifornimenti: tra il 23 e il 28 settembre i tedeschi sterminarono pi\u00f9 di 5.000 soldati e 129 ufficiali. Dei soli 163 superstiti alcuni furono deportati in Germania, Russia o Polonia (Auschwitz e Treblinka), da dove molti non fecero pi\u00f9 ritorno.\nLa resa.\nL'avanzata sovietica del 1944 mise in crisi l'intero dispositivo di difesa della Wehrmacht sul fronte orientale. Le defezioni della Romania e della Bulgaria, oltretutto, aprirono un enorme varco verso i Balcani alle forze sovietiche; in questo contesto, le forze del \"Gruppo d'armate E\" ancora presenti in Grecia correvano il rischio di essere accerchiate e isolate dalle linee di rifornimento.\nQuesta situazione convinse l'Alto Comando tedesco a ritirare le sue truppe dalla Grecia, diventata ormai difficilmente difendibile. Nell'ottobre del 1944, cos\u00ec, il \"Gruppo d'armate E\" inizi\u00f2 a ritirarsi verso nord, pur lasciando circa 26.000 uomini a difesa di Creta, Rodi e altre isole egee.\nNella primavera del 1945, quando ormai i sovietici erano penetrati profondamente attraverso i Balcani e la resistenza jugoslava stava infliggendo duri colpi alla Wehrmacht, il \"Gruppo d'armate E\" continu\u00f2 a ripiegare verso nord, con l'obiettivo di raggiungere l'Austria o il sud della Germania.\nI resti del \"Gruppo d'armate F\", che avevano difeso le posizioni nei Balcani sotto il comando di Maximilian von Weichs, furono uniti al \"Gruppo d'armate E\" il 25 marzo 1945. Da quel giorno il comandante del \"Gruppo d'armate E\" torn\u00f2 comandante in capo dell'intero settore sud-orientale del fronte (\"Oberbefehlshaber S\u00fcdost\").\nDopo aver opposto tenace resistenza durante l'inverno 1944-45, il Gruppo d'armate E venne sconfitto nella primavera 1945 dall'offensiva generale dell'Esercito jugoslavo di Josip Broz Tito e inizi\u00f2 a ripiegare verso l'Austria evacuando gli ultimi territori occupati nei Balcani. Dopo una drammatica ritirata, il Gruppo d'armate E, in cui combattevano oltre ai tedeschi, reparti collaborazionisti croati, sloveni, cetnici e cosacchi, venne accerchiato dagli jugoslavi a Poljana, sul confine austriaco-sloveno, e costretto alla resa il 15 maggio 1945."}
{"id": "498061", "revid": "729019", "url": "https://it.wikipedia.org/wiki?curid=498061", "title": "Heeresgruppe F", "text": "Il Gruppo d'armate F (in tedesco Heeresgruppe F) \u00e8 stato un gruppo di armate della Wehrmacht, durante la seconda guerra mondiale."}
{"id": "498064", "revid": "729019", "url": "https://it.wikipedia.org/wiki?curid=498064", "title": "Heeresgruppe G", "text": "Il Gruppo d'armate G (tedesco: Heeresgruppe G), costituito in origine con la denominazione Armeeegruppe G, fu un'unit\u00e0 militare dell'esercito tedesco, operativa sul fronte occidentale nel corso della seconda guerra mondiale.\nCostituzione.\nNel 1944, nell'ambito della riorganizzazione delle truppe tedesche sul fronte occidentale, l'Oberkommando der Wehrmacht decise di costituire una nuova unit\u00e0, che avrebbe assunto il comando delle operazioni nella Francia meridionale, a sud della Loira. Venne cos\u00ec costituito il Gruppo d'armate G, inizialmente denominato \"Armeegruppe G\".\nQuesta nuova unit\u00e0 era composta dagli effettivi della I e della XIX Armata, precedentemente inquadrate nel Gruppo d'armate D. Lo stesso Gruppo d'armate G, in realt\u00e0, rimase subordinato al Gruppo d'armate D, il cui comandante conservava il titolo di \"Oberbefehlshaber West\", ossia di comandante supremo della Wehrmacht per tutto il fronte occidentale.\nOperazione Dragoon.\nDifendendo le posizioni nel sud della Francia, il Gruppo d'armate G non fu direttamente coinvolto negli scontri successivi allo sbarco alleato in Normandia. Quando per\u00f2 il 15 agosto 1944 gli Alleati diedero il via all'operazione Dragoon, anche quest'unit\u00e0 ebbe i suoi primi scontri a fuoco contro gli Alleati.\nGi\u00e0 nel primo giorno dell'operazione sbarcarono oltre 94.000 truppe e 11.000 veicoli. Le truppe tedesche a difesa delle coste meridionali erano alquanto indebolite; nei giorni precedenti, infatti, alcune unit\u00e0 erano state inviate a nord, per contrastare le forze alleate nella Francia settentrionale dopo l'operazione Overlord, mentre quelle rimaste sul posto dovettero subire diversi attacchi da parte della resistenza francese. Questa serie di fattori port\u00f2 a un rapido successo degli Alleati, che riuscirono subito a consolidare un'ampia testa di ponte.\nAl Gruppo d'armate G fu impossibile contenere l'avanzata degli Alleati, pertanto nel settembre 1944 inizi\u00f2 un vasto ripiegamento nella zona del vecchio confine franco-tedesco, allo scopo di ricongiungersi con le altre unit\u00e0 ancora impegnate sul fronte occidentale. Tale ripiegamento, favorito anche dalle difficolt\u00e0 logistiche degli Alleati, fu portato a termine con successo, anche se con un grande sacrificio in termini di uomini e di mezzi. Il Gruppo d'armate G, che aveva ottenuto il supporto anche della V Armata corazzata, riusc\u00ec in questo modo ad occupare il settore meridionale della linea difensiva tedesca.\nGli ultimi scontri.\nUna volta portata a termine la ritirata verso nord, le truppe del Gruppo d'armate G cercarono di stabilizzare una nuova linea del fronte lungo la Mosella, con l'obiettivo di mantenere il controllo dell'Alsazia-Lorena. La III Armata americana di George Smith Patton, per\u00f2, riusc\u00ec ben presto a conquistare un'ampia testa di ponte oltre il fiume, arrivando a liberare Nancy il 15 settembre 1944.\nA seguito delle ripetute sconfitte subite nella ritirata verso nord, il 21 settembre 1944 il comando supremo tedesco rimosse il generale Johannes Blaskowitz dal comando del Gruppo d'armate G. Al suo posto fu nominato il generale Hermann Balck.\nPer porre un argine all'avanzata americana, l'OKW autorizz\u00f2 un contrattacco in direzione della testa di ponte americana. Le operazioni furono affidate alla V Armata corazzata di Hasso von Manteuffel, che per\u00f2 non ebbe successo nonostante la superiorit\u00e0 di truppe e mezzi corazzati.\nPer qualche mese, tuttavia, il fronte si stabilizz\u00f2 grazie alla decisione del generale Dwight D. Eisenhower di dirottare la maggior parte dei rifornimenti di carburante verso nord, a supporto dell'Operazione Market Garden del generale Bernard Law Montgomery. Questa decisione, infatti, spinse Patton a fermare le operazioni offensive della sua III Armata, offrendo cos\u00ec ai tedeschi una breve pausa per potersi riorganizzare.\nGi\u00e0 ad inizio novembre del 1944 l'offensiva americana riprese vigore; la III Armata di Patton, la VII Armata del generale Alexander Patch e la I Armata francese del generale de Lattre de Tassigny investirono in pieno le posizioni occupate dal Gruppo d'armate G: Metz fu liberata il 18 novembre e per la met\u00e0 di dicembre la maggior parte delle truppe tedesche venne ricacciata fuori dal territorio francese, verso la linea Sigfrido. Solo una parte della XIX Armata riusc\u00ec a mantenere le proprie posizioni in territorio francese, nella zona di Colmar. Hitler decise quindi di affidare il comando della XIX Armata al nuovo Gruppo d'armate Alto Reno, alla cui testa fu designato il Reichsfuhrer delle SS Himmler.\nIl 24 dicembre 1944 il generale Blaskowitz fu richiamato al comando del Gruppo d'armate G per guidare quest'unit\u00e0 nel corso dell'ultima offensiva tedesca sul fronte occidentale: l'operazione Nordwind. Mentre le truppe del Gruppo d'armate G avrebbero attaccato il VI Gruppo d'armate alleato, quelle del Gruppo d'armate Alto Reno si sarebbero mosse da sud dalle posizioni attorno a Colmar. Nel complesso l'offensiva fu un totale fallimento, anche se le unit\u00e0 del Gruppo d'armate G ottennero alcuni successi parziali, rientrando in possesso di una piccola parte di territorio francese.\nDopo il fallimento dell'operazione Nordwind e il contrattacco alleato che isol\u00f2 parte delle sue truppe nella sacca di Colmar, il Gruppo d'armate Alto Reno fu sciolto e il comando di quello che restava della XIX Armata pass\u00f2 nuovamente sotto il Gruppo d'armate G.\nQuando gli americani lanciarono la loro offensiva finale verso il cuore della Germania nazista nel marzo del 1945, le scarse difese del Gruppo d'armate G non riuscirono a contenerne l'avanzata. Le manovre americane portarono a uno sfondamento sul fianco destro del gruppo d'armate, che determin\u00f2 un progressivo arretramento verso sud di quest'unit\u00e0. Dopo alcuni giorni di combattimento, ci\u00f2 che rimaveva del Gruppo d'armate G si arrese agli americani in Baviera il 5 maggio 1945."}
{"id": "498068", "revid": "729019", "url": "https://it.wikipedia.org/wiki?curid=498068", "title": "Heeresgruppe H", "text": "Il Gruppo d'armate H (tedesco: Heeresgruppe H) si riferisce ad un gruppo di armate, nell'ambito della \"Wehrmacht\", costituito durante la Seconda guerra mondiale.\nCostituito l'11 novembre 1944 nei Paesi Bassi, con l'aggregazione dei comandi dello Stato maggiore dell'Armeeabteilung Kleffel e dell'Armeeabteilung \"Serbien\", era responsabile del fronte lungo i Paesi Bassi e l'odierna Renania Settentrionale-Vestfalia, compreso le citt\u00e0 di M\u00f6nchengladbach e Duisburg.\nNel marzo del 1945, con la nomina del \"Generalfeldmarschall\" Ernst Busch venne rinominato Oberkommando Nordwest.\nDopo aver fronteggiato le forze britanniche, con la fine della guerra, l'8 maggio 1945, si arrese al Feldmaresciallo Bernard Montgomery nei pressi di L\u00fcneburg."}
{"id": "498071", "revid": "88740", "url": "https://it.wikipedia.org/wiki?curid=498071", "title": "Heeresgruppe Afrika", "text": "Il Gruppo d'armate Africa (tedesco: Heeresgruppe Afrika) fu un'unit\u00e0 militare dell'esercito tedesco, operativa in Nord Africa dal febbraio al maggio 1943, nel corso della seconda guerra mondiale.\nLa nascita del Gruppo d'armate Afrika.\nL'impegno profuso dalla Wehrmacht a sostegno delle operazioni militari italiane in Nord Africa crebbe costantemente di intensit\u00e0 sin da quando (il 19 febbraio 1941) l'Alto Comando tedesco (OKW) decise di inviare alcune unit\u00e0 corazzate (l'Afrika Korps) in questo teatro.\nDurante l'estate del 1941 l'OKW potenzi\u00f2 la struttura di comando in Africa creando il 15 agosto un nuovo quartier generale chiamato \"Panzergruppe Afrika\", che venne ufficialmente istituito il 1\u00ba settembre 1941 al comando del General der Panzertruppe Erwin Rommel. Sotto il suo comando diretto rimanevano le unit\u00e0 precedentemente inquadrate nell'Afrika Korps, pi\u00f9 alcune altre unit\u00e0 aggiuntive tedesche e italiane che erano state mandate in Africa a supporto delle operazioni.\nIl 30 gennaio 1942 il \"Panzergruppe Afrika\" venne rinominato \"Panzerarmee Afrika\" che per una maggior collaborazione con le forze italiane presenti in Africa settentrionale il 1\u00ba ottobre 1942 venne sciolto per creare la Deutsch-Italienische Panzerarmee (Armata corazzata italo-tedesca) Dopo la sconfitta di El Alamein e l'invasione Alleata del Nord-Africa occidentale, l'OKW aument\u00f2 ancora la presenza tedesca in Africa creando il LXXXX Corpo d'armata in Tunisia il 19 novembre 1942 e, successivamente inviare sul suolo africano la 5. Panzerarmee al comando del generaloberst Hans-J\u00fcrgen von Arnim, con l'obiettivo di creare una testa di ponte in Tunisia per fronteggiare la minaccia proveniente sia da Est sia da Ovest, il quartier generale venne costituito l'8 dicembre 1942.\nNel novembre 1942 avvenene il ritiro dalla frontiera egiziana e dalla Cirenaica e il 24 novembre Rommel giunse ad El Agheila dove erano in fase di formazione alcune divisioni italiane che si unirono al ripiegamento: la 80\u00aa Divisione fanteria \"La Spezia\", la 136\u00aa Divisione corazzata \"Giovani Fascisti\" e la Divisione \"Centauro\" che, dopo avere avuto ingenti perdite durante il trasferimento dall'Italia verso l'Africa, non giunse in Tunisia come reparto organico, dato che parte delle sue unit\u00e0 non venne mai trasferita e che i reparti trasferiti, man mano che arrivavano sul suolo africano, venivano immediatamente inviati al fronte aggregate ad altri reparti presenti sul suolo africano e con questi reparti venne ricostituita la divisione e la maggior parte dei carri a disposizione della divisione proveniva dai battaglioni XIV e XVII del 31\u00ba Reggimento carristi che avevano operato sotto il comando del Raggruppamento \"Cantaluppi\", che aveva gi\u00e0 assorbito quanto restava dell\"'Ariete\" e della \"Littorio\".\nNel novembre 1942, dopo la sconfitta di El Alamein e lo sbarco alleato in Algeria e Marocco l'OKW prese la decisione di inviare sul suolo africano la 5. Panzerarmee creata l'8 dicembre 1942 in Tunisia, a partire dal preesistente LXXXX.Armeekorps, al comando del generaloberst Hans-J\u00fcrgen von Arnim, con l'obiettivo di creare una testa di ponte in Tunisia per fronteggiare la minaccia proveniente sia da Est sia da Ovest, il cui quartier generale venne costituito l'8 dicembre 1942.\nNel novembre-dicembre 1942 le truppe italo-tedesche ripiegarono in combattimento sulla difensiva combattendoo sulla linea di Marsa el Brega incalzate dalle truppe dell'dell'VIII Armata, proseguendo nel dicembre 1942 la ritirata dalla Tripolitania, combattendo tra il novembre 1942 e il gennaio 1943 sulla linea difensiva di Buerat.\nSotto l'avanzata degli alleati Tripoli venne occupata dalle truppe della VIII Armata britannica, che vi entrarono il 23 gennaio del 1943 e il 25 gennaio, abbandonata la Libia, le truppe italo-tedesche varcarono il confine con la Tunisia.\nIl giorno seguente la caduta di Tripoli, dal fronte russo venne richiamato il generale Messe che venne nominato da Mussolini comandante delle forze italiane in Tunisia.\nMussolini, che aveva voluto fortemente Messe a capo delle forze italiane in Tunisia lo invit\u00f2 a resistere in quel lembo di terra per riprendere l\u2019offensiva nell'estate e riconquistare la Libia, ma Messe si rese conto dell'entit\u00e0 e dell'equipaggiamento delle forze a disposizione e che senza ulteriori rifornimenti sarebbe stato impossibile mantenere le posizioni; a queste osservazioni il Duce rispose che occorreva resistere ad ogni costo, per ritardare l\u2019attacco contro l\u2019Italia, che avrebbe seguito fatalmente alla sconfitta italiana in Africa.\nIl 23 febbraio 1943 i resti della Armata corazzata italo-tedesca vennero inquadrati nella nuova 1\u00aa Armata Italiana, sotto il comando del generale italiano Giovanni Messe, mentre Rommel venne posto al comando di un nuovo gruppo di armate, destinato a coordinare le attivit\u00e0 delle unit\u00e0 operanti in Nord Africa, denominato \"Heeresgruppe Afrika\", che aveva alle sue dipendenze la 1\u00aa Armata Italiana di Messe e la 5. Panzerarmee di von Arnim, che avrebbe partecipato a tutte le fasi della campagna fino alla resa in Tunisia.\nMesse aveva a disposizione quattro divisioni di fanteria italiane (\"La Spezia\", \"Pistoia\", \"Trieste\" e \"Giovani Fascisti\"), due divisioni corazzate (la nuova \"Centauro\" italiana e la 15. Panzer-Division tedesca) e due divisioni di fanteria leggera tedesche (90. e la 164.). Dopo la disfatta di El Alamein fu ricostituito e torn\u00f2 in linea anche un battaglione della \"Folgore\" composto dai superstiti dell\u2019Egitto e inquadrato nel 66\u00ba Reggimento fanteria \"Trieste\". Le forze italo-tedesche della 1\u00aa Armata vennero suddivise in due corpi d\u2019armata: il XX al comando del generale Taddeo Orlando e il XXI comandato dal generale Paolo Berardi.\nLa Campagna di Tunisia.\nL'obiettivo principale che l'OKW si proponeva dall'impiego di questo nuovo \"Gruppo d'armate Afrika\" era quello di proteggere le posizioni dell'Asse in territorio tunisino, considerate di rilevante importanza tattica e operativa.\nLa I\u00aa Armata italiana avrebbe difeso le posizioni nel sud della Tunisia lungo la linea del Mareth e la 5\u00aa Armata corazzata tedesca, invece, avrebbe difeso la zona settentrionale.\nLa campagna di Tunisia vide il \"Gruppo d'armate Afrika\" impegnato in una lunga serie di operazioni difensive, tra cui la Battaglia di Sidi Bou Zid e la pi\u00f9 importante e famosa battaglia del Passo di Kasserine. Grazie all'abilit\u00e0 operativa dei loro reparti, le unit\u00e0 tedesche e italiane riuscirono a creare una situazione di stallo che si protrasse per molti mesi, impedendo cos\u00ec un immediato sfondamento delle loro linee da parte delle forze Alleate.\nTuttavia la mancanza di uomini, di mezzi e soprattutto di rifornimenti segnarono la sorte delle forze operanti in Tunisia. Dopo aver sfondato le posizioni italo-tedesche sulla linea del Mareth, nel maggio del 1943 gli Alleati posero fine alla resistenza delle forze dell'Asse in Africa, facendo prigionieri 275.000 soldati del \"Gruppo d'armate Afrika\". Assieme ad essi, cadde prigioniero il generale Hans-J\u00fcrgen von Arnim, succeduto il 9 marzo 1943 a Rommel nel comando del gruppo di armate."}
{"id": "498075", "revid": "124547838", "url": "https://it.wikipedia.org/wiki?curid=498075", "title": "Heeresgruppe Don", "text": "Il Gruppo d'armate Don (tedesco: Heeresgruppe Don) fu un gruppo di armate della \"Wehrmacht\" costituito durante la Seconda guerra mondiale il 27 novembre 1942 nel settore meridionale del fronte orientale per cercare di fermare l'offensiva sovietica in corso dal 19 novembre e soccorrere le truppe della 6\u00aa Armata accerchiate nella sacca di Stalingrado dal 23 novembre."}
{"id": "498076", "revid": "1714743", "url": "https://it.wikipedia.org/wiki?curid=498076", "title": "Agnese di Francia (1171-1240)", "text": "Basilissa dei Romei (Imperatrice d'Oriente) in quanto fu la moglie di Alessio II Comneno e, successivamente, di Andronico I Comneno e di Teodoro Brana.\nDi lei si sa poco, eccetto che nacque probabilmente nel 1171 in Francia e che mor\u00ec nel 1240.\nBiografia.\nPer riallacciare i legami con l'occidente la madre di Alessio II, Maria, pens\u00f2 di far sposare il figlio - che aveva solo dieci anni - con la principessa francese Agnese, figlia di Luigi VII di Francia (1137-1180). \nCostei arriv\u00f2 a Costantinopoli nell'estate del 1179, portata da una flotta di navi genovesi sotto il capitanato di Baldovino Guercio. Nel 1180 furono celebrate le nozze tra Alessio II Comneno e Agnese.\nQuando, nel 1183, Alessio II fu spodestato e poi assassinato da Andronico I Comneno, la giovane fu obbligata ad andare sposa a questi. L'evento fu aspramente criticato dallo storico Niceta Coniata, che ebbe dure parole per Andronico. Nel 1193 divenne l'amante di Teodoro Brana, che era signore di Adrianopoli, e successivamente lo spos\u00f2. Mor\u00ec nel 1240."}
{"id": "498077", "revid": "712828", "url": "https://it.wikipedia.org/wiki?curid=498077", "title": "Bacca (Pok\u00e9mon)", "text": ""}
{"id": "498078", "revid": "729019", "url": "https://it.wikipedia.org/wiki?curid=498078", "title": "Heeresgruppe Kurland", "text": "Il Gruppo d'armate Curlandia (tedesco: Heeresgruppe Kurland) fu un'unit\u00e0 operativa della Wehrmacht attiva nelle ultime fasi dello scontro tra tedeschi e sovietici sul fronte orientale della seconda guerra mondiale. Oper\u00f2 a difesa delle posizioni tedesche nella penisola della Curlandia (ad oggi in territorio lettone), rimaste isolate dalle linee tedesche a seguito dell'offensiva sovietica dell'estate 1944.\nNonostante l'isolamento, il Gruppo d'armate Curlandia difese le sue posizioni fino alla fine della guerra, arrendendosi unicamente l'8 maggio 1945, secondo le disposizioni dell'atto di resa incondizionata firmato dalla Germania. A seguito della resa, furono fatti prigionieri circa 189.000 uomini.\nCreazione.\nL'estate del 1944 fu caratterizzata da un'offensiva sovietica sui fianchi del fronte orientale: a sud le forze dell'Armata rossa sfondarono attraverso la Romania e la Bulgaria, fino a prendere Budapest e a minacciare direttamente i Balcani; a nord, invece, travolsero le posizioni del Gruppo d'armate Nord, chiudendo quest'unit\u00e0 in una sacca nella penisola di Curlandia. Ben due armate rimasero cos\u00ec isolate dal resto del dispositivo di difesa tedesco.\nIl nuovo Capo di stato maggiore dell'OKH, il Generale Heinz Guderian, chiese al F\u00fchrer di organizzare un ripiegamento generale sul fronte orientale e, in particolare, chiese l'autorizzazione a organizzare un'evacuazione delle unit\u00e0 tedesche intrappolate in Curlandia. L'obiettivo di Guderian era quello di riunire i resti del Gruppo d'armate Nord con le truppe che difendevano il confine tedesco; oltretutto una simile operazione avrebbe potuto permettere all'OKH di dotarsi di un'ultima riserva strategica per realizzare controffensive sulle posizioni sovietiche.\nHitler fu per\u00f2 irremovibile come al solito: riteneva che la difesa della Curlandia rappresentasse un obiettivo tattico irrinunciabile. In quell'area, infatti, si trovavano i principali porti baltici di addestramento degli U-Boot tedeschi, sulla cui azione Hitler faceva ancora molto affidamento per le sorti della guerra. Secondo il F\u00fchrer un abbandono tedesco della Curlandia avrebbe compromesso eccessivamente le potenzialit\u00e0 della guerra sottomarina tedesca; pertanto scelse di difendere quelle posizioni fino all'ultimo uomo.\nNel quadro di una complessiva riorganizzazione delle unit\u00e0 impegnate al fronte, il 25 gennaio 1945 il Gruppo d'armate Nord fu rinominato in \"Gruppo d'armate Curlandia\" e ricevette l'ordine di difendere le proprie posizioni ad ogni costo. Al \"Gruppo d'armate Curlandia\" fu cos\u00ec categoricamente vietato ogni arretramento o tentativo di evacuazione.\nFacevano parte di questa nuova unit\u00e0 due armate tedesche (la XVI e la XVIII), per un totale complessivo di 26 divisioni e circa 200.000 uomini.\nOperazioni e resa.\nLa spinta sovietica verso occidente rese la conquista delle penisola di Curlandia un obiettivo secondario: il grosso delle truppe dell'Armata rossa fu quindi impiegato nello sfondamento delle linee tedesche verso Berlino. In questo modo il \"Gruppo d'armate Curlandia\" rimase in buona sostanza ai margini delle operazioni fino alla fine della guerra.\nI sovietici, ad ogni modo, provarono a scardinare le difese tedesche, ma le truppe del \"Gruppo d'armate Curlandia\" (nonostante la loro difficile situazione logistica e operativa) riuscirono a resistere agli assalti. Il 7 maggio 1945 il nuovo Presidente del Reich (\"Reichspr\u00e4sident\") Karl D\u00f6nitz ordin\u00f2 al Colonnello Generale Carl Hilpert (Comandante del \"Gruppo d'armate Curlandia\") di cessare le ostilit\u00e0 e arrendersi ai sovietici. Le truppe tedesche iniziarono cos\u00ec a consegnarsi ai loro nemici: alla fine dell'11 maggio 1945 i soldati sovietici del Fronte Leningrado avevano occupato la penisola di Curlandia, ponendo l'area sotto il loro controllo.\nSolo tra il 9 e il 12 maggio furono fatti prigionieri circa 140.000 soldati e sottufficiali, 5083 ufficiali e 28 generali; alla fine dell'operazione, il bilancio dei prigionieri super\u00f2 le 180.000 unit\u00e0. Furono altres\u00ec catturati dai sovietici 75 aerei, 307 tra carri armati e pezzi di artiglieria semovente, 1427 cannoni, 557 mortai, 52.887 fucili, 310 apparecchi radio, 4.281 veicoli motorizzati e 14.056 cavalli.\nConclusioni.\nIl\u2019\"Gruppo d'armate Curlandia\" fu una delle ultime grandi unit\u00e0 militari della Wehrmacht ad arrendersi nella seconda guerra mondiale. Dopo la resa, alcuni soldati di nazionalit\u00e0 tedesca, lettone ed estone riuscirono ad evitare la cattura; molti di loro si diedero alla macchia, unendosi al gruppo di resistenza locale dei Fratelli della foresta, impegnandosi cos\u00ec in attivit\u00e0 di guerriglia anti-sovietica con l'obiettivo di ottenere l'indipendenza degli stati baltici."}
{"id": "498079", "revid": "287204", "url": "https://it.wikipedia.org/wiki?curid=498079", "title": "Samir Handanovic", "text": ""}
{"id": "498081", "revid": "339392", "url": "https://it.wikipedia.org/wiki?curid=498081", "title": "Pietro il Cerimonioso", "text": ""}
{"id": "498084", "revid": "125221440", "url": "https://it.wikipedia.org/wiki?curid=498084", "title": "Heeresgruppe Mitte", "text": "LHeeresgruppe Mitte (in italiano: Gruppo d'armate Centro) \u00e8 stata la denominazione di due distinte unit\u00e0 strategiche dell'esercito tedesco, entrambe operanti durante la seconda guerra mondiale sul fronte orientale.\nIl primo Gruppo d'armate Centro fu costituito nell'ambito della preparazione dell'Operazione Barbarossa, che avrebbe portato alla guerra tra la Germania nazista e l'Unione Sovietica. Dall'inizio delle operazioni (il 22 giugno 1941) il Gruppo d'armate Centro ha sempre svolto un ruolo fondamentale nel dispositivo bellico tedesco in quello scenario. \nQuando la potente offensiva sovietica del gennaio 1945 sfond\u00f2 le linee di questa unit\u00e0, portando all'accerchiamento dei resti del gruppo d'armate presso la sacca di K\u00f6nigsberg, Adolf Hitler ordin\u00f2 una riorganizzazione dell'apparato difensivo tedesco: tale riorganizzazione tuttavia si risolse in buona sostanza unicamente con un cambio di denominazione di unit\u00e0 gi\u00e0 operanti sul campo di battaglia. Quello che fino ad allora era stato denominato \"Gruppo d'armate Centro\" divent\u00f2 il \"Gruppo d'armate Nord\", mentre quello precedentemente denominato \"Gruppo d'armate A\" venne rinominato \"Gruppo d'armate Centro\".\nLa storia di questa nuova unit\u00e0 fu breve, come del resto fu breve il cammino che port\u00f2 alla caduta del Terzo Reich. Dopo una serie di sconfitte e ripiegamenti verso la Cecoslovacchia, il nuovo Gruppo d'armate Centro fu definitivamente sconfitto dai sovietici dopo l'offensiva di Praga.\nCostituzione.\nAl momento della sua costituzione nel giugno 1941, comandante in capo del Gruppo d'armate Centro fu nominato il Feldmaresciallo Fedor von Bock.\nNe facevano parte le seguenti unit\u00e0:\nAlle spalle del Gruppo d'armate Centro era posizionata, come riserva strategica dell'OKH la II Armata del Generale von Weichs, pronta ad entrare in battaglia agli ordini di von Bock quando il fronte si sarebbe allargato.\nOperazione Barbarossa (1941).\nIl 22 giugno 1941 la Wehrmacht lanci\u00f2 il suo attacco a sorpresa attraverso il confine sovietico. Al Gruppo d'armate Centro era stato assegnato l'obiettivo di sfondare il settore centrale del fronte, occupando la Bielorussia e le posizioni difensive lungo la strada per Mosca.\nPer adempiere a questo compito, il comando del gruppo di armate progett\u00f2 un'avanzata secondo i classici canoni della Blitzkrieg: fece infatti ampio uso di punte corazzate che si infiltravano profondamente entro il territorio nemico, onde creare il panico attraverso le sue linee e accerchiarne le unit\u00e0 combattenti.\nFu cos\u00ec che il Gruppo d'armate Centro si lanci\u00f2 in una rapida corsa nel territorio sovietico, alla ricerca di una vittoria decisiva che avrebbe risolto la guerra sul fronte orientale: tale vittoria, nonostante il raggiungimento di importanti successi parziali, per\u00f2 non arriv\u00f2 mai.\nOffensiva in Bielorussia.\nData l'assoluta rilevanza degli obiettivi strategici affidati a questa unit\u00e0, il Gruppo d'armate Centro disponeva della maggior parte delle truppe combattenti tedesche; in particolare operavano sotto il suo comando la maggior parte dei reparti corazzati, inquadrati nel 2. e 3. Panzergruppe agli ordini dei Generali Heinz Guderian ed Hermann Hoth. \nL'effetto sorpresa, la preparazione delle unit\u00e0 combattenti e l'abilit\u00e0 dei comandanti port\u00f2 inizialmente il Gruppo d'armate Centro a grandi risultati: a fine agosto del 1941 (a soli due mesi dall'inizio dello scontro) l'intero settore bielorusso era stato conquistato. Le due gigantesche manovre a tenaglia che portarono alla caduta di Minsk e Smolensk, pur non riuscendo completamente nel loro intento di circondare tutte le armate sovietiche nell'area, causarono all'Armata rossa un danno molto grave: nella prima sacca furono catturati quasi 290.000 soldati; nella seconda invece i prigionieri furono oltre 300.000.\nL'arresto alle porte di Mosca.\nQuando dopo la caduta di Smolensk le porte di Mosca sembravano ormai aperte, Hitler ordin\u00f2 al Gruppo d'armate Centro di arrestare la corsa verso la capitale. La nuova priorit\u00e0 strategica indicata dal F\u00fchrer era quella di conquistare l'Ucraina e la sua capitale Kiev. A causare questo colossale cambio di rotta furono le preoccupazioni del dittatore tedesco di proteggere il fianco destro del Gruppo d'armate Centro (ritenuto eccessivamente scoperto) e di accaparrarsi le ingenti risorse agricole ucraine prima dell'inverno. \nAllo scopo di garantire il pieno successo nella battaglia per la conquista di Kiev, il F\u00fchrer dispose anche che, per tutta la durata delle operazioni, il 2. Panzergruppe di Guderian fosse trasferito a sud, allo scopo di supportare l'azione del Gruppo d'armate Sud che stava dirigendo verso la capitale ucraina.\nLa decisione venne pesantemente contestata dall'alto comando tedesco e dagli ufficiali dello stesso Gruppo d'armate Centro; tuttavia le loro critiche rimasero inascoltate. Ad ogni modo, con questo cambio di rotta, sfum\u00f2 probabilmente la sola occasione tedesca di mettere le mani su Mosca.\nBattaglia di Mosca e ripiegamento (1941-1942).\nOperazione Tifone.\nL'offensiva tedesca verso Mosca riprese il 22 settembre 1941, ma il ritardo nell'avvio delle operazioni determinato dalla battaglia di Kiev fu fatale per le ambizioni di successo della Wehrmacht. Le piogge autunnali avevano riempito le strade di fango, limitando la mobilit\u00e0 delle truppe corazzate; un novembre insolitamente rigido, inoltre, colse i tedeschi assolutamente impreparati da un punto di vista logistico.\nIl nuovo assalto tedesco inizi\u00f2 con un successo fenomenale contro le difese russe tra Vjaz'ma e Brjansk. Il Generale G\u00fcnther Blumentritt, capo del Dipartimento operazioni dell'OKH descrisse quell'operazione come una sorta di \u00abCanne moderna, su una scala molto maggiore dell'antica\u00bb. Il centro del fronte tedesco era costituito dalla IV Armata di von Kluge, mentre sulle ali il 3. e il 4. Panzergruppe compivano una manovra a tenaglia che chiuse le divisioni sovietiche in una sacca. Fu un successo straordinario: ben 600.000 soldati sovietici caddero prigionieri.\nDa sud il 2. Panzergruppe di Guderian si lanci\u00f2 verso Mosca per investire le retrovie dello schieramento russo oltre la Desna. A costo di tremende sofferenze i tedeschi arrivarono fino ai sobborghi di Mosca, ma la controffensiva sovietica dell'inverno 1941-1942 respinse indietro le truppe attaccanti, costringendo il Gruppo d'armate Centro a un ripiegamento verso occidente.\nLa controffensiva sovietica.\nIl 6 dicembre 1941 inizi\u00f2 la controffensiva sovietica contro il Gruppo d'armate Centro. Le sei armate tedesche (di cui tre corazzate) furono attaccate da ben due Fronti sovietici: quello \"Ovest\", al comando di \u017dukov con ben nove armate a disposizione, e quello \"Kallin\", al comando di Konev con altre quattro armate.\nNessuno nel comando tedesco aveva ritenuto fino ad allora che i sovietici disponessero ancora di cos\u00ec importanti riserve. Anzi, quando nelle settimane precedenti molti ufficiali resero note ai pi\u00f9 alti vertici militari tedeschi le loro perplessit\u00e0 circa il proseguimento della spinta verso Mosca, il Capo di Stato maggiore dell'esercito (Generale Franz Halder) disse che c'era addirittura motivo di ritenere che la resistenza sovietica fosse sul punto di essere spezzata.\nIl Gruppo d'armate Centro fu attaccato frontalmente dalle truppe di \u017dukov, mentre gli uomini di Konev provarono ad aggirarlo con un attacco sul fianco sinistro. L'offensiva sovietica ottenne notevoli risultati, costringendo il Gruppo d'armate Centro ad arretrare ad una distanza che variava dai 100 ai 250\u00a0km dalla capitale; tuttavia lo schema di difesa elastica messo in piedi dal comando tedesco riusc\u00ec a evitare il crollo del fronte e a mantenere importanti punti strategici come R\u017eev.\nPrimi dissidi nel comando tedesco.\nLe reazioni del comando tedesco alla controffensiva sovietica dell'inverno 1941-1942 evidenziarono per la prima volta in modo palese i dissidi profondi tra il F\u00fchrer e gli alti ufficiali tedeschi. Mentre Hitler neg\u00f2 categoricamente un ripiegamento generalizzato del fronte verso occidente, autorevoli generali e i vertici dell'oberkommando des Heeres spingevano insistentemente proprio verso questa soluzione.\nA fare le spese di questo dissidio furono molti generali di primissimo livello, primo tra tutti anche il Feldmaresciallo von Brauchitsch, Comandante in capo dell'esercito.\nAnche il Gruppo d'armate Centro sub\u00ec avvicendamenti nella sua linea di comando: il 19 dicembre venne destituito il feldmaresciallo Fedor von Bock, comandante del gruppo d'armate, che fu sostituito dal comandante della 4.Armata Feldmaresciallo von Kluge, stessa sorte tocc\u00f2 al comandante della 2. Panzerarmee Heinz Guderian, rimpiazzato dal generale Rudolf Schmidt.\nTuttavia, storici come Basil Liddell Hart sostengono che la scelta di Adolf Hitler di vietare un ripiegamento su vasta scala nell'inverno del 1941 abbia evitato ai tedeschi una rotta simile a quella che aveva subito Napoleone: sotto l'arrembante spinta sovietica e nelle proibitive condizioni meteo del fronte orientale, qualsiasi ritirata avrebbe potuto tramutarsi in una rotta e per un attimo sembr\u00f2 davvero che la Wehrmacht potesse dissolversi nella neve dell'inverno russo. Gli ufficiali tedeschi incominciarono a rileggere la sinistra descrizione della ritirata della Grande Armata fatta da Armand Augustin Louis de Caulaincourt nel 1812 fino a divenirne ossessionati, tuttavia l'ordine di resistenza a oltranza del F\u00fchrer, unito al coraggio e al sacrificio dei soldati tedeschi riuscirono a scongiurare la catastrofe.\nLa difesa in Russia (1942).\nAssalto a R\u017eev.\nLa primavera del 1942 fu caratterizzata da un'intensa attivit\u00e0 nel settore meridionale del fronte orientale; pertanto il Gruppo d'armate Centro non fu coinvolto direttamente in nuove offensive. \nI pericoli per le posizioni tedesche arrivarono unicamente dai ripetuti assalti contro il saliente di R\u017eev; assalti che la IX Armata riusc\u00ec a tenere sotto controllo grazie all'abile strategia difensiva del Generale Walther Model.\nLa resistenza.\nAltro problema significativo per il gruppo d'armate Centro era rappresentato dalle attivit\u00e0 di resistenza dietro le linee, organizzate dall'alto comando sovietico.\nL'attivit\u00e0 di questi gruppi creava problemi non da poco per le linee di comunicazione e rifornimento del Gruppo d'armate Centro: basti pensare che secondo alcune stime le sole cellule di resistenza operanti in Bielorussia potevano contare su circa 250.000 uomini, principalmente reclutati tra i soldati scampati all'accerchiamento tedesco del 1941.\nDato l'alto tasso di attivit\u00e0 partigiana nell'area, anche truppe delle Waffen-SS e della Wehrmacht inquadrate nel Gruppo d'armate Centro furono coinvolte nella repressione.\nQueste le operazioni a cui presero parte:\nOperazione B\u00fcffel.\nIl disastro di Stalingrado e il completo fallimento dell'offensiva meridionale del 1942 indebolirono sensibilmente il morale delle provate truppe tedesche.\nL'OKH inizi\u00f2 ad aspettarsi quindi una massiccia offensiva sovietica contro le linee del Gruppo d'armate Centro per i primi mesi del 1943.\nFu cos\u00ec che l'alto comando tedesco pianific\u00f2 e realizz\u00f2 l'operazione B\u00fcffel, ossia il piano di evacuazione del saliente di R\u017eev, resosi ormai eccessivamente oneroso da difendere. L'operazione si concluse con successo nel marzo 1943, con il ritorno della IX Armata nelle linee a difesa di Smolensk.\nDall'offensiva al riflusso (1943).\nOperazione Zitadelle.\nTra il 4 luglio e il 1\u00ba agosto il Gruppo d'armate Centro prese parte all'ultima offensiva lanciata dall'esercito tedesco sul fronte orientale: si trattava dell'Operazione Zitadelle che prevedeva l'assalto al saliente di Kursk occupato dalle forze sovietiche.\nLa IX Armata del Generale Model avrebbe dovuto attaccare il saliente da nord, ricongiungendosi con le forze della IV Armata corazzata al comando del Generale Hoth che sarebbe dovuta avanzare da sud.\nLa battaglia di Kursk fu la pi\u00f9 grande battaglia di carri armati combattuta durante il secondo conflitto mondiale; la sconfitta delle forze tedesche fu dovuta principalmente all'eccessiva attesa prima di lanciare l'attacco; l'inizio dell'operazione pianificato per il 28 aprile sub\u00ec una serie di ritardi e rinvii che lo portarono a scattare solo il 5 luglio. Cos\u00ec i sovietici gi\u00e0 a conoscenza dei piani tedeschi da marzo, grazie alle rivelazioni dell'agente segreto conosciuto come \"Lucy\", ebbero tutto il tempo di fortificare pesantemente il saliente rendendolo una fortezza inespugnabile. Una volta iniziata l'offensiva infatti, specialmente nel settore della IX Armata l'attacco si impantan\u00f2 subito e cos\u00ec dopo solo 10 giorni, viste le pesanti perdite, Hitler pose fine all'operazione \"Zitadelle\" e i tedeschi persero definitivamente l'iniziativa strategica sul fronte orientale.\nOperazione Suvorov.\nIl Gruppo d'armate Centro fu impegnato in una seconda operazione di difesa delle sue posizioni tra l'agosto e l'ottobre del 1943 (Operazione Suvarov).\nL'attacco sovietico procedette in modo lento, ma efficace; fu cos\u00ec che l'importante piazza di Smolensk venne riconquistata e le armate tedesche furono costrette ad arretrare sino alla linea \"Vicebsk-Or\u0161a-Mahil\u00eb\u016d\", dove riuscirono finalmente ad arrestare i sovietici.\nA seguito delle sconfitte riportate, al comando del Gruppo d'armate Centro venne nominato il Generale Ernst Busch.\nVerso la capitolazione.\nLa linea Vicebsk-Or\u0161a-Mahil\u00eb\u016d.\nI sovietici cercarono ripetutamente tra il novembre 1943 e il febbraio 1944 di sfondare le difese tedesche, attestate presso la linea \"Vicebsk-Or\u0161a-Mahil\u00eb\u016d\". L'intenzione del Comando supremo sovietico era quella di stringere il Gruppo d'armate Centro nel mezzo di una manovra a tenaglia, che le costringesse alla resa.\nTuttavia gli sforzi sovietici si dovettero scontrare con la grande preparazione delle unit\u00e0 combattenti tedesche e contro una linea di difesa molto ben fortificata negli anni precedenti. Inoltre, la conformazione del terreno in quell'area creava molti ostacoli naturali agli attaccanti; ci\u00f2 permetteva ai difensori di disporre di un notevole vantaggio tattico.\nIl crollo (1944).\nIl quadro mut\u00f2 in modo radicale nell'estate del 1944: i sovietici iniziarono a concentrare un notevole numero di forze nell'area centrale del fronte, proprio di fronte alle posizioni difese dal Gruppo d'armate Centro.\nIl Comando supremo sovietico inoltre condusse un'efficacissima operazione di \"intelligence\", al fine di sviare i tedeschi dalle loro vere intenzioni. Convinsero, infatti, il Comando supremo tedesco che l'attacco principale sul fronte orientale sarebbe stato scatenato contro il Gruppo d'armate Nord Ucraina.\nL'OKH fu tratto quindi in inganno e inizi\u00f2 a dare disposizioni letali per le possibilit\u00e0 di respingere l'offensiva: alcune unit\u00e0 furono spostate dal Gruppo d'armate Centro al gruppo d'armate Nord Ucraina, esattamente come avrebbero voluto i sovietici.\nL'offensiva sovietica (Operazione Bagration) fu lanciata il 22 giugno 1944: 185 divisioni sovietiche si scagliarono contro il Gruppo d'armate Centro; su un tratto di fronte di poco pi\u00f9 di 1.000 chilometri i russi concentrarono 2,5 milioni di uomini e 6.000 carri armati.\nI 500.000 effettivi del Gruppo d'armate Centro furono travolti dal peso della pressione degli attaccanti. Ben 350.000 soldati furono uccisi o catturati e le forze sovietiche arrivarono a liberare Minsk e il resto della Bielorussia entro la fine di agosto.\nLa II e la IV Armata furono completamente annientate nel corso dell'offensiva. Le unit\u00e0 furono ricostituite con truppe nuove, ma scarse di esperienza, onde essere riassegnate al Gruppo d'armate Centro.\nA ristabilire l'ordine nel dissestato Gruppo d'armate Centro fu chiamato il feldmaresciallo Walther Model, esperto di difesa, che non riusc\u00ec comunque a stabilizzare il fronte se non dopo alcuni mesi. L'intervento di Model risult\u00f2 comunque essere decisivo per evitare alle truppe tedesche una rotta ancora pi\u00f9 tragica di quella che stavano subendo.\nIgnorando in modo esplicito disposizioni a volte provenienti dal F\u00fchrer in persona, Model organizz\u00f2 brillantemente uno schema di difesa elastico, rinunciando il pi\u00f9 delle volte a posizioni che riteneva indifendibili. Ci\u00f2 permise al Gruppo d'armate Centro di stabilizzarsi e di fermare l'attacco sovietico sulle rive della Vistola. Stalin, ormai sicuro di poter arrivare a conquistare Varsavia entro agosto, fu costretto a rimandare questo obiettivo ai primi mesi dell'anno successivo.\nL'assedio di Memel.\nAd aiutare il Gruppo di Armate Centro a ristabilire le proprie posizioni difensive, venne anche la decisione sovietica di spostare il baricentro dell'offensiva molto a sud, liberando il centro del fronte dalla forte pressione esercitata precedentemente. Nonostante questo, per\u00f2, gli attacchi contro le posizioni tedesche non finirono certo. Tant'\u00e8 che il 1\u00b0 Fronte Baltico riusc\u00ec a sfondare nell'area di Memel (Klaip\u0117da), arrivando a circondare e occupare la citt\u00e0 entro la fine dell'anno.\nLa costituzione del nuovo Gruppo (1945).\nIl fronte sulla Vistola.\nIl 12 gennaio 1945 inizi\u00f2 una nuova azione sovietica sul fronte orientale. Entro pochissimi giorni, le truppe del Gruppo d'armate Centro furono ricacciate in territorio prussiano, oltre la Vistola. La III Armata corazzata fu circondata e annientata; la IX Armata arretr\u00f2 in territorio tedesco, per essere assegnata al Gruppo d'armate A, e la II e la IV Armata vennero invece relegate alla difesa del territorio della Prussia dell'est, prima di essere sconfitte e circondate nella zona di Danzica. \nDopo questa ennesima sconfitta, Hitler avvi\u00f2 una riorganizzazione del fronte di difesa tedesco in vista della necessit\u00e0 di difendere la Germania. Tale riorganizzazione si tradusse pi\u00f9 che altro in un'operazione di facciata che in un sostanziale riequilibrio delle forze: il Gruppo d'armate Nord fu rinominato in Gruppo d'armate Curlandia; il Gruppo d'armate Centro fu rinominato in Gruppo d'armate Nord; il Gruppo d'armate A fu rinominato in Gruppo d'armate Centro.\nLa battaglia per Berlino.\nMentre il nuovo Gruppo d'armate Nord veniva sconfitto definitivamente a Danzica, il nuovo Gruppo d'armate Centro (sotto il comando del Feldmaresciallo Ferdinand Sch\u00f6rner) si preparava ad affrontare la battaglia di Berlino.\nA disposizione di Schorner erano rimaste solo tre armate: la IV Armata corazzata, la XVII Armata e l'Armata Heinrici.\nAll'inizio dell'offensiva russa verso Berlino, il 1\u00ba Fronte Ucraino del Maresciallo Ivan Konev sfond\u00f2 le posizioni del Gruppo d'armate Centro nel settore difeso dalla IV Armata corazzata. Fu cos\u00ec che le unit\u00e0 tedesche vennero costrette a un ampio ripiegamento verso ovest, in territorio cecoslovacco: ormai la strada verso Berlino era aperta per i sovietici.\nCapitolazione a Praga.\nLe truppe del Gruppo Armate Centro si ritirarono in territorio cecoslovacco, decise a difendere le posizioni a qualsiasi costo.\nIl 7 maggio 1945 il capo di stato maggiore dell'OKW (Generale Alfred Jodl) firm\u00f2 la capitolazione delle forze armate tedesche all'alto comando alleato. L'8 maggio un colonnello dell'OKW fu scortato attraverso le linee americane per raggiungere il comando operativo di Schorner e ordinargli la resa. Il Feldmaresciallo rispose che avrebbe anche potuto ordinare la resa alle sue truppe, ma che non poteva garantire effettivamente che esse avrebbero deposto le armi. Le reali intenzioni dell'ufficiale tedesco erano quelle di utilizzare le forze rimastegli per aprirsi un varco verso le linee occidentali e arrendersi agli americani. Tuttavia tale ipotesi non era praticabile: cos\u00ec il 9 maggio il comandante del Gruppo Armate Centro scapp\u00f2 in aereo verso Vienna, dove venne arrestato dagli americani.\nIl Gruppo d'armate Centro continu\u00f2 la sua lotta fino all'11 maggio, dopo un'ultima accanita e disperata lotta nelle vie di Praga.\nLa resistenza al nazismo.\nUn ruolo spesso sottovalutato avuto dal Gruppo d'armate Centro durante la guerra fu quello di \"incubatrice\" degli elementi pi\u00f9 attivi della resistenza militare al nazismo.\nMaggior parte del merito di questa iniziativa fu dell'impegno del Colonnello Henning von Tresckow, primo ufficiale di stato maggiore del Gruppo d'Armate e nipote del comandante Fedor von Bock.\nGrazie all'impegno di von Tresckow, arrivarono in servizio presso il Gruppo d'Armate molti giovani ufficiali antinazisti. Assieme cercarono di convincere anche ufficiali pi\u00f9 anziani ad aderire alla resistenza e di dare all'attivit\u00e0 della resistenza al nazismo un carattere pi\u00f9 incisivo di quello avuto in precedenza.\nLa cellula della resistenza presso il Gruppo d'armate Centro rest\u00f2 sempre in contatto con il comando del gruppo anti-nazista a Berlino; fu proprio dopo aver ottenuto il benestare di Ludwig Beck da Berlino che gli ufficiali guidati da von Tresckow diedero inizio all'operazione Spark: l'assassinio di Adolf Hitler. Nonostante il coraggio di questi ufficiali l'attentato fall\u00ec; tuttavia proprio questo tentativo diede ulteriore convinzione alla resistenza che un'azione risoluta contro il regime nazista era necessaria. Da qui prese quindi avvio il percorso che port\u00f2 all'organizzazione dell'attentato del 20 luglio 1944."}
{"id": "498085", "revid": "767487", "url": "https://it.wikipedia.org/wiki?curid=498085", "title": "Rub\u00e9n Paz", "text": "Carriera.\nClub.\nFormatosi nel Pe\u00f1arol Artigas, nel 1977 pass\u00f2 al Pe\u00f1arol di Montevideo. Con i \"Pe\u00f1arolenses\" vinse tre campionati uruguaiani, nel 1978, 1979 e 1981, anno in cui fu anche capocannoniere del torneo con 17 reti. Nel 1982 passa all'Internacional di Porto Alegre, societ\u00e0 in cui gioca sino al 1986, vincendo tre Gauch\u00e3o, il campionato di calcio dello stato di Rio Grande do Sul, nel 1982, 1983 e 1984.\nNel 1986 si trasferisce in Europa per giocare con i francesi del Racing Club di Parigi, con cui ottiene il tredicesimo posto della Division 1 1986-1987. L'anno seguente torna in Sudamerica, ingaggiato dagli argentini del Racing Club de Avellaneda. Con il suo club P\u00e0z vincer\u00e0 la Supercoppa Sudamericana 1988, prima edizione del torneo, e sempre nello stesso la Supercopa Interamericana. Sul piano personale, nel 1988 si aggiudic\u00f2 il titolo di Calciatore sudamericano dell'anno.\nNel 1989 viene ingaggiato dagli italiani del . Con i \"rossoblu\" esordisce nella sconfitta casalinga contro la del 6 settembre 1989. Con i genoani ottenne l'undicesimo posto della Serie A 1989-1990. L'avventura italiana termin\u00f2 dopo una sola stagione e Paz si riaccas\u00f2 al Racing Club de Avellaneda, ove gioc\u00f2 sino al 1992.\nNel 1993 torn\u00f2 a giocare in patria, nel Rampla Juniors ove gioc\u00f2 sino al 1994, anno in cui lasci\u00f2 i \"Rojiverdes\" per militare nel Frontera Rivera. Nel 1996 torn\u00f2 in Argentina per giocare nel Godoy Cruz. Ritornato in patria, gioc\u00f2 in varie squadre minori sino al definitivo ritiro avvenuto nel 2006.\nNazionale.\nDopo aver giocato nella rappresentativa Under-20 uruguaiana, Paz fece parte, dal 1979 al 1990 della nazionale di calcio dell'Uruguay. Con la \"Celeste\" vinse la Coppa d'Oro dei Campioni del Mondo, torneo internazionale di calcio disputato a Montevideo dal 30 dicembre 1980 al 10 gennaio 1981 tra le nazionali vincitrici \u2013 a quella data \u2013 del Mondiale. Successivamente Paz con la sua nazionale ottenne il secondo posto nella Copa Am\u00e9rica 1989, alle spalle dei campioni del Brasile."}
{"id": "498087", "revid": "1431409", "url": "https://it.wikipedia.org/wiki?curid=498087", "title": "Jos\u00e9 Perdomo", "text": "Carriera.\nGiocatore.\nMilit\u00f2 dal 1983 al 1989 nel Pe\u00f1arol, col quale vinse nel 1985 e nel 1986 il campionato dell'Uruguay e nel 1987 la Copa Libertadores. Con la nazionale dell'Uruguay vinse la Copa Am\u00e9rica nel 1987, eliminando in semifinale la favorita Argentina, che giocava in casa, e in finale il Cile. Nel 1989 arriv\u00f2 secondo, sconfitto in finale dal Brasile. Dotato di un tiro potente, realizz\u00f2 con la maglia dell'Uruguay anche il gol che il 22 maggio 1990 permise all'Uruguay di battere 2-1 l'Inghilterra a Wembley.\nPerdomo fu acquistato dal nel 1989 per volont\u00e0 di Franco Scoglio, il quale aveva riportato il \"Grifone\" in Serie A e voleva elementi di talento. Le ricerche del \"Professore\" portarono nella stessa estate a Genova anche Pato Aguilera e Rub\u00e9n Paz. Ma a impressionare Scoglio fu Perdomo, \"volante central\", ovvero centrocampista centrale del Pe\u00f1arol e della nazionale uruguaiana; avrebbe dovuto essere il cardine del neopromosso Genoa in massima serie, invece disput\u00f2 25 partite senza convincere, e alla fine della stagione 1989-1990 fu ceduto senza rimpianti al Coventry City, che lo rivendette poi nel febbraio 1991 al Betis Siviglia.\nNello stesso anno ritorn\u00f2 in Sudamerica, nel Gimnasia La Plata, nuovamente nel Pe\u00f1arol e dall'ottobre 1995 al Bas\u00e1\u00f1ez. Con il Gimnasia La Plata segn\u00f2 il gol pi\u00f9 famoso della sua carriera, con un calcio di punizione da oltre trenta metri che il 5 aprile 1992 decise la sfida con l'Estudiantes: la rete \u00e8 passata alla storia come il \"gol del terremoto\", dato che le vibrazioni per l'esultanza dei tifosi furono registrate dal vicino Osservatorio di La Plata.\nNella cultura di massa.\nPerdomo \u00e8 noto anche per l'episodio in cui Vujadin Bo\u0161kov disse su di lui la seguente frase: \u00abSe sciolgo il mio cane, gioca meglio di Perdomo\u00bb. Bo\u0161kov in seguito ha spiegato cosa intendesse dire con quell'affermazione: \u00abIo non dire che Perdomo giocare come mio cane. Io dire che lui potere giocare a calcio solo in parco di mia villa con mio cane\u00bb."}
{"id": "498088", "revid": "729019", "url": "https://it.wikipedia.org/wiki?curid=498088", "title": "Heeresgruppe Nord", "text": "Gruppo d'armate Nord (tedesco: \"Heeresgruppe Nord\") \u00e8 stata la denominazione di tre distinte unit\u00e0 strategiche dell'esercito tedesco, tutte operanti durante la seconda guerra mondiale sul fronte orientale.\nIl primo Gruppo d'armate Nord partecip\u00f2 all'invasione della Polonia del 1939, prima di essere rinominato e trasferito sul fronte occidentale. Il secondo fu costituito nell'ambito della preparazione dell'Operazione Barbarossa, che avrebbe portato alla guerra tra il Terzo Reich e l'Unione sovietica. L'obiettivo strategico del Gruppo d'armate Nord era occupare gli stati baltici e Leningrado, coprendo cos\u00ec il fianco all'avanzata del Gruppo d'armate Centro su Mosca. Accerchiato e chiuso in una sacca in Curlandia nell'inverno del 1944, il Gruppo d'armate Nord fu rinominato in Gruppo d'armate Curlandia prima di essere costretto alla resa dai sovietici.\nL'ultimo Gruppo d'armate Nord fu costituito il 25 gennaio 1945, nell'ambito della riorganizzazione dell'apparato difensivo tedesco seguita all'offensiva sovietica nel settore Vistola-Oder. Circondato nella Prussia orientale, anche questo gruppo d\u2019armate fu costretto alla resa dopo la battaglia di K\u00f6nigsberg.\nCampagna di Polonia.\nIl Gruppo d'armate Nord venne costituito nel 1939, nel contesto di una complessiva riorganizzazione della Wehrmacht in vista di un possibile conflitto. Il 27 agosto 1939 il Generale Fedor von Bock fu posto al comando di questa unit\u00e0.\nAl momento dell'avvio della campagna di Polonia, facevano parte di quest'unit\u00e0 la III Armata (Kuechler) e la IV Armata (von Kluge). La riserva era costituita dalla 10\u00aa Divisione Panzer, dalla 73\u00aa Divisione fanteria, dalla 206\u00aa Divisione fanteria e dalla 208\u00aa Divisione fanteria.\nL'area di competenza del Gruppo d'armate Nord era quella a cavallo del cosiddetto corridoio polacco: la IV Armata presidiava il settore alla sinistra di Danzica; la III Armata presidiava invece tutto il settore orientale prussiano, alla destra del corridoio polacco.\nData la disposizione delle truppe in campo, il primo obiettivo strategico del Gruppo d'armate Nord era quello di ricongiungere la IV e la III Armata, attaccando le forze polacche sulla Vistola e circondando la zona di Danzica. Gi\u00e0 il 5 settembre (a soli quattro giorni dall'inizio dello scontro) le truppe tedesche avevano raggiunto la Vistola.\nVon Bock allora diede il via libera al XIX. Panzerkorps del Generale Heinz Guderian per avviare una manovra in profondit\u00e0 attraverso le retrovie polacche: i carri di Guderian sfondarono con rapidit\u00e0 le difese, raggiungendo la riva orientale del Bug presso Br\u0117st il 14 settembre.\nLa campagna di Polonia fu un grande successo per i tedeschi; il contributo del Gruppo d'armate Nord a questa campagna fu notevole sia da un punto di vista operativo, sia da un punto di vista legato pi\u00f9 strettamente alla teoria militare: le puntate offensive del XIX. Panzerkorps di Guderian dimostrarono infatti l'efficacia dell'utilizzo di mezzi corazzati lanciati autonomamente in profondit\u00e0 attraverso le linee nemiche. Tale esperienza fu fondamentale per il consolidamento della teoria della Blitzkrieg nel corpo degli ufficiali tedeschi.\nIl 10 ottobre, a campagna conclusa, il Gruppo d'armate Nord fu rinominato in Gruppo d'armate B e spedito sul fronte occidentale.\nCampagna di Russia.\nIn vista dell'invasione dell'Unione sovietica, il Gruppo d'armate Nord fu ricostituito con la ricollocazione sul fronte orientale del Gruppo d'armate C. Al comando della nuova unit\u00e0 fu nominato il Feldmaresciallo Wilhelm Ritter von Leeb.\nLa base operativa del Gruppo d'armate Nord era situata nella Prussia orientale, nella zona di K\u00f6nigsberg. Facevano parte di quest'unit\u00e0 la XVI Armata (Busch), la XVIII Armata (K\u00fcchler) e la IV Armata corazzata (H\u00f6pner). Obiettivo strategico del Gruppo d'armate Nord, nel contesto dell'Operazione Barbarossa, era quello di occupare gli stati baltici e Leningrado, coprendo cos\u00ec il fianco all'avanzata del Gruppo d'armate Centro su Mosca. Secondo il progetto iniziale, la conquista di Leningrado avrebbe addirittura dovuto costituire il primo obiettivo strategico di tutto il fronte: i tentennamenti e le indecisioni su questa operazione ebbero un grave peso sullo sviluppo della guerra.\nA soli due mesi dall'inizio della campagna, il Gruppo d'armate Nord aveva praticamente raggiunto tutti i suoi obiettivi strategici: gli stati baltici erano stati occupati con rapidit\u00e0 e le tre armate tedesche erano pronte a lanciare l'offensiva su Leningrado. \nSovvertendo i piani iniziali, che volevano la conquista di Leningrado come una premessa fondamentale per affrontare con serenit\u00e0 la battaglia per Mosca, Hitler e l'OKH decisero di alleggerire il potenziale offensivo del Gruppo d'armate Nord, trasferendo la IV Armata corazzata di H\u00f6pner nel settore operativo del Gruppo d'armate Centro.\nL'indecisione negli obiettivi strategici da parte dei vertici politici e militari tedeschi fu un elemento caratterizzante di tutta l'Operazione Barbarossa; elemento che peser\u00e0 non poco sul sostanziale fallimento strategico di quest'offensiva. A farne le spese in questo caso fu l'assalto del Gruppo d'armate Nord a Leningrado: nonostante la citt\u00e0 fosse stata stretta in assedio dalla XVIII Armata, le forze tedesche non ebbero forza sufficiente a spezzare la resistenza sovietica. Dopo quasi due anni e mezzo di assedio, Leningrado venne liberata dalle truppe sovietiche che si riversavano verso occidente nel gennaio del 1944.\nDurante il 1942 e il 1943 il Gruppo d'armate Nord non fu coinvolto in operazioni di particolare rilievo, dato che la maggior parte degli scontri e delle offensive avvenne nel settore centro-meridionale del fronte orientale. L'unica novit\u00e0 di rilievo fu la sostituzione nel comando del gruppo del Feldmaresciallo Wilhelm Ritter von Leeb con il Feldmaresciallo Georg von K\u00fcchler, precedentemente al comando della XVIII Armata. \nTuttavia all'inizio del 1944 il Gruppo d'armate Nord fu travolto da un'offensiva lanciata da ben due Fronti sovietici (il Volkhov e il 2. Baltico), forti di ben cinque armate contro le sole due armate tedesche: la XVI. al comando di Hansen e la XVIII al comando prima di Lidemann e poi di Loch. \nA stabilizzare la situazione, come spesso accadde nell'esercito tedesco, venne chiamato il Feldmaresciallo Walther Model, che il 9 gennaio 1944 rilev\u00f2 il comando del Gruppo d'armate Nord. Abile tattico difensivo, Model riusc\u00ec a organizzare un ampio ripiegamento del fronte in territorio estone. Quando la situazione fu stabilizzata, il comando pass\u00f2 al Generale Georg Lindemann.\nLa pressione dei sovietici per\u00f2 era diventata ormai troppo pesante e, nonostante qualche successo difensivo come nella battaglia di Narva, le linee del Gruppo d'armate Nord vennero sfondate in pi\u00f9 punti. Ormai il grosso delle sue forze, situato nella Prussia orientale e in Curlandia, rischiava di essere sopraffatto e circondato. \nIl nuovo Capo di stato maggiore dell'OKH, il Generale Guderian, chiese al F\u00fchrer di organizzare un ripiegamento generale, per riunirle i resti del Gruppo d'armate Nord con le truppe in difesa del confine tedesco; Hitler fu per\u00f2 irremovibile come al solito: si limit\u00f2 unicamente a rinominare il 25 gennaio 1945 il Gruppo d'armate Nord in Gruppo d'armate Curlandia, condannandolo cos\u00ec a un'inutile lotta. \nAl Gruppo d'armate Curlandia fu categoricamente vietato ogni arretramento o tentativo di evacuazione. Le truppe combatterono cos\u00ec nella sacca fino alla fine della guerra, quando circa 145.000 uomini si consegnarono ai sovietici.\nLa caduta.\nIl nuovo Gruppo d'armate Nord, composto dai resti del Gruppo d'armate Centro principalmente inquadrati nella IV Armata, fu circondato nella sacca di Danzica il 30 marzo 1945 e sconfitto nella susseguente battaglia di K\u00f6nigsberg. \nIl suo contributo alla difesa del Terzo Reich fu minimo: le unit\u00e0 combattenti erano gi\u00e0 stremate dalla lunga lotta, prive di rifornimenti e inferiori nel numero e nei mezzi. L'insensata decisione di Hitler di evitare il ripiegamento di quest'unit\u00e0, oltretutto caus\u00f2 unicamente ulteriore spargimento di sangue tra i soldati e i civili."}
{"id": "498092", "revid": "774918", "url": "https://it.wikipedia.org/wiki?curid=498092", "title": "Niels di Danimarca", "text": "Biografia.\nPresumibilmente era il figlio pi\u00f9 giovane del re Sweyn II di Danimarca, e si spos\u00f2 con Margaret, principessa di Svezia, da cui ebbe Magnus I \"il Forte\".\nPrima di Niels, ascesero al trono di Danimarca, quattro suoi fratelli, e quando Eric I \"il Semprebuono\" mor\u00ec nel luglio 1103 durante un pellegrinaggio, Niels, o Nikolas, come a volte viene chiamato, fu eletto re l'anno seguente. La data esatta della sua nascita non si conosce e doveva avere circa quarant'anni all'epoca in cui venne eletto re.\nNiels fu re durante un tempo di pace e le poche fonti che sono arrivate fino a noi dall'inizio del XII secolo dicono che era amato da quasi tutti, sebbene alcuni dei membri pi\u00f9 bellicosi del suo esercito apparentemente non erano d'accordo con la sua decisione di abbandonare le punizioni corporali a favore di un pi\u00f9 moderno sistema giudiziario, che si basava per lo pi\u00f9 sulle sanzioni pecunuarie.\nMa dopo 26 anni di pace, una volta che il figlio di Niels, Magnus ebbe raggiunto l'et\u00e0 adulta, scoppi\u00f2 un conflitto tra Magnus e suo cugino Canuto (Knud) Lavard, figlio di Eric \"il Semprebuono\". Canuto era molto popolare nel ducato di Schleswig, dove regnava come conte del re Niels, e Magnus vedeva Canuto come un possibile contendente al trono una volta che il vecchio re fosse morto.\nIl 7 gennaio 1131 Magnus assassin\u00f2 il cugino vicino ad Haraldsted, nel nord di Ringsted e scoppi\u00f2 una guerra civile quando il fratellastro di Canuto Eric tent\u00f2 di vendicarne la morte (assicurarsi nel contempo il trono).\nMa la Chiesa, e sembra gran parte del popolo danese, ancora sosteneva il re Niels ed Eric non and\u00f2 molto avanti, costretto alla fine a fuggire in Svezia nel 1134. Tuttavia, quando Niels e Magnus arrivarono alla baia di Fodevig in Scania poco prima della met\u00e0 dell'estate, determinati a finirla con Eric una volta per tutte, furono colti di sorpresa da un contingente di soldati tedeschi a cavallo e l'esercito di Niels venne massacrato prima che avesse il tempo di raggrupparsi; Magnus venne assassinato.\nRe Niels riusc\u00ec a scappare ma, inspiegabilmente, decise di viaggiare a sud verso Schleswig dove la gente era ansiosa di vendicare l'assassinio di Canuto Lavard e Niels giunse nella citt\u00e0 di Schleswig, ove l'aria era impregnata d'odio, il 25 giugno 1134.\nI preti della citt\u00e0 si precipitarono fuori ad incontrarlo, avvisandolo di cercare rifugio nella cattedrale, ma il vecchio re rifiut\u00f2 l'offerta: \u00abDovrei aver paura di calderai e sarti?\u00bb si dice che avesse risposto, e inizi\u00f2 a camminare attraverso la via principale a piedi, circondato solamente dalla sua guardia personale.\nNon sappiamo che cosa Niels stesse pensando, sebbene alcuni abbiano suggerito che la sconfitta a Fodevig avesse spezzato il suo spirito e stesse cercando attivamente la sua morte. Ma sappiamo che come si avvicin\u00f2 al palazzo reale, la sua guardia fu costretta alla lotta contro la gente armata della citt\u00e0 e che fu trucidata mentre difendeva il suo signore. Infine, anche il re Niels cadde e questo segn\u00f2 la fine del regno dell'ultimo dei figli di Sweyn Estridson. Lui e i suoi fratelli avevano governato la Danimarca per sessant'anni e mentre tutti loro furono notevoli, ciascuno a modo suo, Niels fu forse il migliore, un amministratore dotato ed un pragmatico che termin\u00f2 ci\u00f2 che suo padre aveva iniziato e condusse la Danimarca nel Medio Evo."}
{"id": "498093", "revid": "22475", "url": "https://it.wikipedia.org/wiki?curid=498093", "title": "Brian Elwin Haner Jr.", "text": ""}
{"id": "498094", "revid": "33689", "url": "https://it.wikipedia.org/wiki?curid=498094", "title": "Assestamento forestale", "text": "L'assestamento forestale (detto brevemente assestamento) \u00e8 la scienza che studia le tecniche di gestione razionale dei boschi.\nNella concezione classica l'assestamento forestale mira ad una strutturazione del bosco che sia funzionale all'utilizzazione economica del soprassuolo forestale. In particolare gli obiettivi fondamentali dell'assestamento sono quelli di ottenere un prodotto legnoso \"annuo\", \"massimo\" e \"costante\".\nProcedimento.\nA differenza delle classiche colture agrarie, che per le caratteristiche biologiche delle specie impiegate danno luogo naturalmente ad una produzione annua, nel caso delle specie forestali il \"prodotto legno\" \u00e8 ricavabile solo al termine di un ciclo di sviluppo pluriennale che, a seconda della specie impiegata e degli assortimenti che si vogliono ottenere, pu\u00f2 variare dalle decine alle centinaia di anni. Il periodo che intercorre tra la nascita delle piante e la sua utilizzazione va sotto il nome di \"turno\".\nPer ottenere un prodotto annuo (fine principe dell'assestamento) bisogner\u00e0 perci\u00f2 suddividere il bosco in appezzamenti omogenei per produzione detti particella assestamentale, in modo che ogni anno ci sia una particella matura per il taglio. Ovvero, se il turno di un bosco di faggio \u00e8 stabilito in 400 anni, il bosco andr\u00e0 diviso in 40 particelle e ogni 10 anni una sar\u00e0 sottoposta ad utilizzazione finale.\nIl risultato del processo assestamentale \u00e8 il piano di assestamento, un documento che contiene un'analisi della situazione della foresta ed un'indicazione degli interventi futuri. In genere si tratta di un documento con valore normativo, che deve essere approvato da un organo della pubblica amministrazione (vista la variet\u00e0 di funzioni svolte da bosco di interesse pubblico) e di validit\u00e0 limitata (es. 10 o 20 anni). Alla fine del periodo di validit\u00e0 si pu\u00f2 procedere ad una revisione del piano di assestamento per analizzare l'evoluzione della foresta, l'attuazione degli interventi previsti e la pianificazione degli stessi per un successivo periodo di validit\u00e0.\nLe fasi della realizzazione di un piano di assestamento sono:\nStoria.\nL'assestamento forestale nasce a cavallo dei secoli XVIII e XIX per opera di alcuni studiosi, in particolare per il tedesco Georg Ludwig Hartig."}
{"id": "498096", "revid": "104265", "url": "https://it.wikipedia.org/wiki?curid=498096", "title": "PlanetQuest", "text": "PlanetQuest \u00e8 un progetto di calcolo distribuito per la scoperta di nuovi pianeti e la classificazione di stelle basandosi sulle immagini scattate dagli osservatori astronomici. \u00c8 stato fondato nel 2000 come organizzazione no-profit.\nCome funziona.\nPer permettere questa ricerca il dottor Laurance Doyle insieme a Hans Deeg e Jon Jenkins hanno creato il \"Transit Detection Algorithm\" (TDA), un algoritmo che permette di scoprire i pianeti utilizzando il metodo di misurazione fotometrico della luce.\nSoftware.\nLa parte di calcolo \u00e8 svolta da un software che utilizza la struttura del Berkeley Open Infrastructure for Network Computing ed \u00e8 usabile su GNU/Linux, macOS e Microsoft Windows."}
{"id": "498101", "revid": "767487", "url": "https://it.wikipedia.org/wiki?curid=498101", "title": "Fluydo", "text": "Fluydo \u00e8 un italiano di un genere che \u00e8 un mix tra techno e pop, nato nel 1997 dall'incontro tra la cantante-bassista Tico (Barbara Zuccaro) e il chitarrista Anto (Antonio Montemiglio). Anto e Tico si incontrano a Roma, uno pratica l'architettura, l'altra dipinge e si occupa di scenografia. Entrambi da sempre dediti alla musica, dal momento del loro incontro si lasciano alle spalle i rispettivi trascorsi musicali (punk per lei e rap/blues per lui) e insieme scrivono i brani, li interpretano e li producono attraverso la voce e il basso di Tico, i particolari suoni della chitarra di Anto e una buona dose di elettronica.\nInizialmente collaborano con i produttori Richter&amp;Albamonte, pubblicando l'EP \"Fluydo\" nel 1999 (Cantieri Musicali), poi con Ice One/Dj Sensei partecipando all'album \"Let Your Mind Be Music\" (BMG). Nel 2005 approdano alla storica etichetta indipendente CNI/Compagnia Nuove Indye per la pubblicazione dell'album di esordio \"7 Kings\": un percorso off road anglo-italiano che, tra sogno e realt\u00e0, affronta tematiche sia intimiste che sociali in un mix di rock-trasversale ed elettronica.\nL'anno seguente pubblicano un nuovo lavoro insieme ad Ice One, il breve ma sostanzioso ep \"Word Up\". Oltre alla rivisitazione dell'hit dei Cameo da cui il titolo, contiene due potenti remix dei brani del precedente album e un'ardita cover di \"Amore che vieni amore che vai\" di Fabrizio De Andr\u00e9.\nConsapevoli dei radicali cambiamenti in atto nel mercato musicale, i Fluydo decidono di prendere momentaneamente le distanze dalle etichette e, nel settembre 2007, lanciano un nuovo coraggioso progetto: \"7 Fool Moons\" \u00e8 un album work-in-progress e totalmente in free-download. Ad ogni luna piena, per 7 volte, viene pubblicato un nuovo brano sotto licenza Creative Commons, quindi in libera fruizione. L'idea funziona bene e, di plenilunio in plenilunio, Fluydo guadagna attenzione a livello internazionale.\nCollegamenti esterni.\nSito ufficiale\nMyspace ufficiale"}
{"id": "498105", "revid": "27723", "url": "https://it.wikipedia.org/wiki?curid=498105", "title": "Cyril Jackson", "text": ""}
{"id": "498108", "revid": "38120", "url": "https://it.wikipedia.org/wiki?curid=498108", "title": "Orpheus", "text": ""}
{"id": "498111", "revid": "125379866", "url": "https://it.wikipedia.org/wiki?curid=498111", "title": "Kick (wrestling)", "text": "Il Kick \u00e8 un calcio, che pu\u00f2 essere dato da fermo o dopo una rincorsa per colpire l'avversario con la suola delle scarpe. Alcuni tipi di calci vengono eseguiti durante una mossa acrobatica dell'attaccante o possono essere usati dall'avversario per contrastare l'attacco del primo. &lt;br&gt;\nNel Wrestling professionistico, vengono in genere utilizzati con minor potenza e pericolosit\u00e0 dei calci delle altre discipline sopracitate. &lt;br&gt;\nNel puroresu giapponese vengono invece utilizzati in maniera pi\u00f9 stiff poich\u00e9, a differenza del wrestling, tutto viene interpretato nella maniera pi\u00f9 realistica possibile.\nVarianti.\nBackflip kick.\nQuesto attacco avviene quando la vittima \u00e8 alle spalle dell'esecutore. L'esecutore compie una capriola all'indietro e colpisce la vittima in testa con una o entrambe le gambe. L'esecutore di solito cade sulle mani e/o sui piedi.\nBicycle kick.\nBig Boot molto alto e violento con pedalata.\nBig boot.\nIl wrestler attaccante colpisce l'avversario al volto tramite l'utilizzo di un piede dopo aver disteso la gamba in avanti.\nRebound big boot.\nVariante del \"Big Boot\", in cui l'esecutore sta per eseguire questa manovra, ma durante l'impatto con l'avversario, la gamba rimane dritta e tesa. Raramente questa manovra \u00e8 utilizzata da fermo, ma spesso correndo.\nCalf kick.\nDetto anche \"Leg Lariat\", \u00e8 una proiezione che porta il lottatore a colpire il petto avversario con il polpaccio durante un salto.\nCorner backflip kick.\nChiamato anche \"Tiger Wall Flip\", questo movimento vede un appoggio dell'avversario nell'angolo mentre il wrestler carica verso di lui, corre verso le corde (che sono accanto all'avversario) e, quando raggiunge la parte superiore, calcia nel petto del suo avversario facendo una capriola all'indietro cos\u00ec il wrestler cade sui piedi.\nDouble foot stomp.\nCome lo Stomp, ma con entrambi i piedi, eventualmente preceduto da un salto o con qualche sostegno per mantenere l'equilibrio.\nDragon whip.\nSi tratta di una \"leg lariat\" che viene eseguita dopo che l'avversario blocca la gamba dell'attaccante durante un superkick, poi quando il nemico spinge via la gamba, l'attaccante continua la rotazione su se stesso colpendo l'avversario con un leg lariat.\nDropkick.\nUn dropkick \u00e8 un attacco eseguito quando il wrestler salta e calcia il nemico con entrambi i piedi, roteando a 90\u00b0 lateralmente cos\u00ec che una gamba sia pi\u00f9 in alto dell'altra durante il colpo. Poi cade a terra attutendo il colpo con l'addome o con la schiena. Una variazione della mossa, chiamata \"Missile Dropkick\", prevede che l'esecutore colpisca l'avversario saltando dal paletto. Un'altra variante del Dropkick \u00e8 il \"Coast to Coast Dropkick\", che consiste nel far sedere l'avversario appoggiato al paletto, e poi salire sull'angolo alla sinistra del primo, e colpire con un Missile Dropkick l'avversario.\nDropsault.\nVariante in cui l'esecutore salta e colpisce frontalmente l'avversario con entrambi i piedi e, contemporaneamente, esegue una capriola all'indietro cadendo poi sull'addome e poi conclude con lo schienamento.\nEnzuigiri kick.\nAll'inizio questa era una tecnica usata come contromossa dai wrestler di basso-medio peso quando l'avversario bloccava un calcio, essi saltavano e con la gamba che non era trattenuta dall'avversario colpivano il rivale al volto.con il tempo per\u00f2 questa tecnica si \u00e8 evoluta molto ed \u00e8 usata in varie versioni anche come tecnica di offesa.\n360\u00b0 enzuigiri.\nVersione pi\u00f9 acrobatica del normale Enzuigiri Kick, in cui il wrestler compie un giro su se stesso prima di colpire l'avversario con un calcio rotante sulla testa.\nPunt kick.\nL'esecutore posiziona l'avversario a carponi, dopodich\u00e9 prende una rincorsa dall'angolo e colpisce con un potente calcio la testa dell'avversario. Questa manovra, In storyline ha provocato molti infortuni, principalmente commozioni cerebrali.\nRoundhouse kick.\nNota anche come \"Buzzsaw Kick\", l'avversario \u00e8 in ginocchio col busto retto e l'esecutore colpisce con un calcio la testa della vittima. Esiste anche una variante in versione springboard (cio\u00e8 saltando dalla seconda corda).\nRunning double high knee.\nL'esecutore correndo colpisce con le ginocchia sulla schiena o sulla pancia l'avversario che solitamente \u00e8 posizionato vicino al paletto del ring.\nScissors kick.\nDopo aver colpito l'avversario all'addome con un Toe kick, l'esecutore si d\u00e0 lo slancio sulle corde per poter colpire nuovamente; l'esecutore effettua quindi un salto e colpisce l'avversario sul collo o sulla nuca col polpaccio o col tallone.\nSpinning heel kick.\nAnche chiamata \"Spinning Wheel Kick\" o \"Heel Kick\" in questa mossa l'esecutore esegue una giravolta (spesso una ruota) prima di saltare, colpendo l'avversario con le gambe, il collo o il petto dell'avversario. In una variante, l'esecutore mentre esegue la mossa mantiene una sedia d'acciaio, che posiziona davanti alle proprie gambe prima di eseguire il calcio al volo, in modo da imprimere alla mossa maggiore potenza.\nStiff kick.\nCalcio che generalmente consiste in una tibiata sul petto o sulla schiena dell'avversario seduto a terra. Questa mossa pu\u00f2 anche essere effettuata con una breve rincorsa, ed in questo caso prende l'appellativo \"Running\" Stiff Kick.\nStomp.\nIn questa mossa il wrestler colpisce con la parte inferiore del piede l'avversario, come un pestone.\nRunning pushing stomp.\nStomp eseguito in corsa sulla testa o la schiena di un avversario piegato o in ginocchio, applicando una notevole pressione sul piede che esegue la mossa. \nSuperkick.\nUn Superkick \u00e8 un calcio eseguito ruotando leggermente il piede d'appoggio nella direzione opposta all'avversario, di modo tale da piegare il ginocchio e poter portare l'altro piede all'altezza del mento dell'avversario.\nTiger feint kick.\nL'esecutore salta attraverso la seconda e la terza corda mentre si tiene alle corde con le braccia, ritornando poi dentro al ring.\nSide kick.\nCalcio laterale.\nSpinning heel kick into big boot.\n\u00c8 una variante del Big Boot. Consiste nel fare un giro su se stesso e poi un violento calcio frontale sull'estremit\u00e0 della faccia.\nSitout kick.\n\u00c8 una variante del Superkick. Consiste nel colpire l'avversario in un semplice Superkick, solo che al momento dell'impatto, lo si colpisce con l'altro piede.\nShoot kick.\nMossa che consiste nel dare un calcio al petto o alla schiena dell'avversario seduto a terra colpendolo con lo stinco e con il collo del piede come in un \"Roundhouse Kick\".\nKnee.\nVariante del calcio, \u00e8 una ginocchiata diretta all'avversario, ma con una pericolosit\u00e0 notevolmente maggiore.\nBicycle knee strike.\nL'esecutore colpisce l'avversario al volto con una ginocchiata molto alta e violenta con pedalata.\nFireman's carry knee strike.\nIl Fireman's Carry Knee Strike consiste nel prendere l'avversario sulle spalle, per poi lasciarlo andare in avanti e rifilargli una ginocchiata in pieno volto. Una variante di questa mossa, detta \"Argentine Knee Strike\", consiste nel prendere una gamba, un braccio e la testa dell'avversario, per poi farlo scendere e rifilargli la ginocchiata.\nHigh knee.\nConsiste nel prendere la testa dell'avversario, a volte piegato, e farla sbattere sul ginocchio dell'esecutore. Una variante consiste nello sferrare una ginocchiata all'altezza del volto correndo.\nJumping knee drop.\nAttacco in cui un lottatore salta / cade con il ginocchio in qualsiasi punto sul corpo dell'avversario. Spesso l'esecutore rimbalza prima sulle corde.\nKnee drop.\nAttacco in corsa, il lottatore si lancia sull'avversario, saltando, attaccandolo con le ginocchia.\nRunning double knee drop.\nSolitamente eseguita con l'avversario seduto sulla terza corda all'angolo con la schiena rivolta verso il ring, l'esecutore prende la rincorsa dall'angolo opposto del ring per arrivare con tutte e due le ginocchia a colpire la schiena della vittima.\nSpringboard knee strike.\nDopo essersi liberato in aria facendo leva sulla terza corda (\"springboard\"), l'esecutore colpisce l'avversario con una ginocchiata sul volto."}
{"id": "498112", "revid": "767487", "url": "https://it.wikipedia.org/wiki?curid=498112", "title": "\u0391-chetoacido", "text": "Un \u03b1-chetoacido \u00e8 un acido carbossilico (altrimenti detto alfa-chetoacido) che presenta un gruppo chetonico in posizione \u03b1, ovvero sull'atomo di carbonio immediatamente adiacente al carbonio carbossilico.\nQuesti composti hanno importanza notevole in termini biologici in quanto spesso costituiscono gli intermedi per la sintesi di \u03b1-amminoacidi: in altri termini, possono costituire il prodotto della deaminazione ossidativa degli \u03b1-amminoacidi.\nSpesso capita che ci si riferisca agli \u03b1-chetoacidi con nomi d'uso. Esempi di \u03b1-chetoacidi sono l'acido piruvico (o acido \u03b1-chetopropionico, CH3COCOOH), che pu\u00f2 derivare dalla deaminazione dell'amminoacido alanina, e l'\u03b1-chetoglutarato (COOHCOCH2CH2COOH), che pu\u00f2 derivare dalla deaminazione dell'acido glutammico. Entrambi questi \u03b1-chetoacidi sono intermedi di numerose vie metaboliche (una su tutte, il ciclo degli acidi tricarbossilici)."}
{"id": "498115", "revid": "774918", "url": "https://it.wikipedia.org/wiki?curid=498115", "title": "Eric I di Danimarca", "text": "Era figlio del re Sweyn Estridson e della di lui moglie Gunhild Svendsdatter.\nBiografia.\nNacque nella citt\u00e0 di Slangerup nel nord della Selandia. Durante il regno del suo fratellastro Canuto IV di Danimarca fu un ardente sostenitore del re e fu risparmiato durante la ribellione contro lo stesso; visse in esilio fino al cambiamento del favore pubblico grazie al quale fu eletto re.\nI cronisti medievali (ad esempio Saxo Grammaticus) e i miti lo dipingono come una \"persona vigorosa\" che si appellava alla gente comune, un uomo volgare, al quale piacevano le feste e che conduceva una vita privata piuttosto dissoluta. Sebbene fosse un presunto sostenitore di un potere reale forte, sembra che si sia comportato come un diplomatico evitando qualsiasi scontro con gli agricoltori.\nDurante una visita al Papa a Roma, ottenne la canonizzazione per Canuto e un arcivescovato in Danimarca (ora Lund in Scania), affrancandosi da quello di Amburgo-Brema.\nMor\u00ec a Paphos (Cipro) durante un pellegrinaggio a Gerusalemme come primo re dopo che la citt\u00e0 era stata conquistata durante la Prima Crociata.\nMatrimonio e discendenza.\nEric spos\u00f2 Boedil Thurgotsdatter dalla quale ebbe un solo figlio:\nEgli ebbe tuttavia altri figli naturali da amanti il cui nome non \u00e8 noto:"}
{"id": "498116", "revid": "661655", "url": "https://it.wikipedia.org/wiki?curid=498116", "title": "Kose", "text": "Kose \u00e8 un comune rurale dell'Estonia settentrionale, nella contea di Harjumaa. Il centro amministrativo del comune \u00e8 l'omonimo borgo (in estone \"alevik\"), con circa 2.150 abitanti. \nNell'ottobre 2013 vi \u00e8 stato accorpato il comune di K\u00f5ue.\nLocalit\u00e0.\nOltre al capoluogo, il comune comprende altri due borghi, Ravila e Kose-Uuem\u00f5isa, e 22 localit\u00e0 (in estone \"k\u00fcla\"):\nAhisilla, Kanavere, Karla, Kata, Kolu, Krei, Kuivaj\u00f5e, Liiva, N\u00f5mbra, N\u00f5rava, Oru, Palvere, Raveliku, Saula, S\u00f5meru, Tade, Tammiku, Tuhala, Vardja, Vilama, Viskla and V\u00f5lle."}
{"id": "498120", "revid": "767487", "url": "https://it.wikipedia.org/wiki?curid=498120", "title": "Federico Crovari", "text": "Carriera.\nGiocatore.\nIl primo approdo con il calcio professionistico \u00e8 della stagione 1994-95, in Serie C1, con il dove gioca 4 partite. L'anno successivo \u00e8 alla in Serie C2, dove inizia a fare esperienza giocando 27 incontri; rientra cos\u00ec alla societ\u00e0 brianzola, dove gioca 7 incontri. Nella stagione 1996-97 Crovari diventa titolare della formazione biancorossa (25 le sue partite con 2 gol), che, arrivata quarta al termine del campionato, viene promossa dopo i play-off promozione. Al suo debutto in Serie B, gioca 31 incontri e segna 4 gol. Alla quinta stagione in Lombardia, Crovari resta fino a gennaio, giocando 13 partite cui somma 2 gol, per poi passare alla con la quale vince la Coppa delle Coppe 1998-1999, giocando gli ultimi 20 minuti del quarto di finale Lazio- (3-0).\nNell'estate del 1999 passa al , con cui lotta lungamente per la promozione nella massima serie: 31 le sue partite con 2 gol in maglia biancoceleste.\nNella Marca resta un solo anno: difatti nel 2000 passa al neopromosso in Serie A con cui debutta il 1\u00ba ottobre 2000; e gioca poche partite. Nella stagione 2002-03 gioca 5 partite, e la stagione successiva solo 2. Crovari indossa la maglia biancorossa per sette anni, nelle quali colleziona 84 presenze (con 3 reti).\nRimane quindi in Veneto trasferendosi al . Durante la stagione 2008-09 rescinde il contratto e conclude la sua carriera sportiva \nDirigente.\nDal gennaio 2009 ha ricoperto il ruolo di osservatore per il Padova. Il 4 luglio 2009 viene nominato responsabile degli osservatori della formazione biancoscudata.\nIl 2 giugno 2014 viene nominato responsabile dell'area scouting dell'.\nNel settembre 2015 entra a far parte dell'area scouting della Juventus."}
{"id": "498125", "revid": "1305772", "url": "https://it.wikipedia.org/wiki?curid=498125", "title": "Sound of White Noise", "text": "Sound of White Noise \u00e8 il sesto LP degli Anthrax, pubblicato nel 1993. \u00c8 il primo album con John Bush alla voce al posto di Joey Belladonna.\nTracce.\nL'edizione rimasterizzata del 2001 comprende anche le seguenti bonus track:"}
{"id": "498129", "revid": "436907", "url": "https://it.wikipedia.org/wiki?curid=498129", "title": "Euro Top 20", "text": "Euro Top 20 (all'inizio chiamato \"European Top 20\") \u00e8 stato un programma di MTV Europe che offriva (in lingua inglese) su tutti i canali MTV d'Europa le 20 hit pi\u00f9 ascoltate e vendute in Europa, fino alla sua cancellazione nell'aprile 2009. Tuttavia, viene ancora mandato in onda su MTV Europe con un metodo di trasmissione del tutto diverso dall'originale e col nome di Euro Hitlist.\nIn Italia va in onda su MTV Music un programma simile, dal nome \"Euro Top Chart\".\nLa pi\u00f9 grande hit musicale di ogni anno.\nOgni anno, a partire dal 1992, MTV, in collaborazione con l'Infinity Disco Zone, compila una classifica \"riassuntiva\" degli ultimi dodici mesi: tale classifica viene solitamente pubblicata agli inizi di gennaio per ricordare le maggiori hit musicali dell'anno precedente, ordinandole come sempre a seconda delle vendite. Qui di seguito l'elenco dei singoli che, anno per anno, hanno registrato il maggior numero di vendite:\nRecord.\nLa canzone che \u00e8 rimasta pi\u00f9 settimane alla #1 \u00e8 stata \"Gangsta's Paradise\" di Coolio con 12 settimane di permanenza dal 18 novembre 1995 fino al 10 febbraio 1996 a pari merito con \"Whenever, Wherever\" di Shakira con stabilit\u00e0 dal 23 marzo 2002 all'8 giugno 2002 e \"Wake Me Up\" di Avicii feat. Aloe Blacc con stabilit\u00e0 dal 17 agosto 2014 al 2 novembre 2014.\nLa canzone che \u00e8 rimasta pi\u00f9 settimane in classifica \u00e8 \"Somebody That I Used to Know\" di Gotye feat. Kimbra con 48 settimane di permanenza."}
{"id": "498136", "revid": "37401", "url": "https://it.wikipedia.org/wiki?curid=498136", "title": "Akkad (citt\u00e0 antica)", "text": "Akkad (\ud808\udc00\ud808\udcb5\ud808\ude48\ud808\udda0 \"A-ga-deki\" in sumero classico e accadico o \ud808\udf35\ud808\udda0 URIKI nel sumero della terza dinastia di Ur; nota in italiano anche come Agad\u00e9 o in greco come , \"Arch\u00e1d\" o , \"Ach\u00e1d\") era una citt\u00e0 della Mesopotamia centrale, capitale dell'impero accadico. La citt\u00e0 diede il nome anche alla Media Mesopotamia, l'area subito a nord di Sumer.\nLa parola \"akkad\" non deriva propriamente dall'accadico, ma pi\u00f9 sicuramente dal sumero. Il nome della citt\u00e0 deriva dalla semitizzazione della parola sumera \"agad\u00e9\", che significa 'corona di fuoco', evidente allusione alla dea I\u0161tar (tra l'altro venerata anche come \"Agad\u00e9\"), dea della stella del giorno e della sera.\nLa citt\u00e0 raggiunse il suo massimo splendore tra il XXIV ed il XXII secolo a.C., dovendo la sua fama soprattutto alle gesta del suo fondatore, Sargon, che conquist\u00f2 quasi tutta la regione, fino al Golfo Persico. La citt\u00e0 viene citata anche nell'Antico Testamento (\"Genesi\", ) come parte del regno di Nimrod, sovrano del leggendario regno di Babele.\nDal punto di vista archeologico il sito non \u00e8 stato ancora individuato e negli anni si sono succedute diverse supposizioni al riguardo. Molte delle ipotesi pi\u00f9 antiche la collocavano lungo le sponde dell'Eufrate, mentre pi\u00f9 recentemente si ipotizza sorgesse lungo il Tigri, tanto che secondo alcuni studiosi si troverebbe sotto l'attuale Baghdad."}
{"id": "498137", "revid": "486946", "url": "https://it.wikipedia.org/wiki?curid=498137", "title": "Accad", "text": ""}
{"id": "498138", "revid": "774918", "url": "https://it.wikipedia.org/wiki?curid=498138", "title": "Olaf I di Danimarca", "text": "Era il figlio naturale del re Sweyn II di Danimarca e si spos\u00f2 con Ingegerd, principessa di Norvegia.\nIl regno di Oluf fu colpito da diversi anni di mancanza del raccolto che gli guadagn\u00f2 il soprannome di \"Fame\", e mor\u00ec nell'agosto del 1095 per circostanze misteriose.\nI sostenitori del suo predecessore assassinato Canuto il Santo dichiararono che la carestia fu mandata da Dio come punizione. Oluf e i suoi fratelli Ubbe, Harald e Niels originariamente appartenevano ad una parte politica che era stata contrapposta a quella del re Canuto, e alcuni usarono questo contro di lui, biasimando il re per la carestia. Alcuni speculano che forse si suicid\u00f2."}
{"id": "498141", "revid": "13833", "url": "https://it.wikipedia.org/wiki?curid=498141", "title": "Mecklemburg", "text": ""}
{"id": "498154", "revid": "183976", "url": "https://it.wikipedia.org/wiki?curid=498154", "title": "Digitale Terrestre", "text": ""}
{"id": "498156", "revid": "124242159", "url": "https://it.wikipedia.org/wiki?curid=498156", "title": "Khaled Hosseini", "text": "Carriera.\nDi origine afgana, pashtun, figlio di un diplomatico e di un'insegnante, \u00e8 nato a Kabul, dove ha vissuto la sua infanzia. Dal 1980, dopo aver ottenuto asilo politico in seguito all'arrivo dei sovietici, vive negli Stati Uniti. \u00c8 l'autore del libro campione di vendite, \"Il cacciatore di aquiloni\", 2003, edito da Edizioni Piemme. Nel 2007 ha pubblicato il suo secondo libro intitolato \"Mille splendidi soli\" che, solo in Italia, ha venduto pi\u00f9 di un milione di copie. Nel 2013 ha pubblicato \"E l'eco rispose\", sempre con Edizioni Piemme.\nIl 30 agosto 2018 (in occasione del terzo anniversario della morte del piccolo Alan Kurdi) pubblica \"Preghiera del mare\" con la casa editrice SEM: il ricavato derivante dalla vendita di questo libro sar\u00e0 devoluto all\u2019UNHCR e alla Fondazione Khaled Hosseini con lo scopo di finanziare azioni umanitarie a supporto dei rifugiati di ogni paese.\nLa casa di produzione di Steven Spielberg, DreamWorks, ha acquistato i diritti dei primi due romanzi, per trarne dei film.\nBiografia.\nKhaled Kidrauhl Hosseini \u00e8 nato a Kabul, in Afghanistan, ultimo di cinque fratelli. Suo padre era un diplomatico in servizio presso il Ministero degli Esteri afghano e sua madre insegnava persiano e storia in un liceo femminile di Kabul. Nel 1970 il Ministero degli Esteri mand\u00f2 la sua famiglia a Teheran, in Iran, dove il padre lavor\u00f2 presso l'ambasciata dell'Afghanistan. Nel 1973 tornarono a Kabul. Nel luglio 1973 il re afghano, Zahir Shah, fu spodestato in un colpo di Stato dal cugino, Mohammed Daoud Khan.\nNel 1976 il Ministero trasfer\u00ec ancora una volta la famiglia Hosseini, questa volta a Parigi. Nel 1980 sarebbero dovuti tornare a Kabul, ma nel frattempo (1979) in Afghanistan il potere era nelle mani di un'amministrazione filo-comunista, appoggiata dall'Armata Rossa. Temendo l'impatto della guerra sovietica in Afghanistan, la famiglia Hosseini chiese e ottenne l'asilo politico negli Stati Uniti e, nel settembre 1980, si trasferirono a San Jos\u00e9, in California. Dato che avevano lasciato tutte le loro propriet\u00e0 in Afghanistan, per un breve periodo vissero di sussidi statali, fino a che il padre riusc\u00ec a risollevare le sorti della famiglia intraprendendo numerosi lavori. Khaled \nHosseini si \u00e8 laureato in medicina presso l'universit\u00e0 di San Diego.\nKhaled Hosseini \u00e8 tornato in Afghanistan come inviato per l'UNHCR, l'agenzia delle Nazioni Unite per i Rifugiati.\nNel 2003 ha scritto il suo primo romanzo, \"Il cacciatore di aquiloni\", uscito nel 2004 con la casa editrice Edizioni Piemme. Solo in Italia, il libro ha venduto un milione di copie, un successo spontaneo e inatteso che ha portato la critica a definirlo \"un miracolo del passaparola\". Dal romanzo Il cacciatore di aquiloni fu tratto nel 2007 l'omonimo film dove compare Khaled Hosseini stesso come cameo verso la fine.\nAttualmente vive nel nord della California con la moglie Roya, da cui ha avuto due figli: Haris e Farah.\nInfluenze.\nDa bambino, Hosseini lesse molti libri di letteratura persiana, insieme a traduzioni di romanzi occidentali. I ricordi di Hosseini del pacifico periodo pre-Sovietico dell'Afghanistan, come le sue esperienze con gli hazara afghani, lo hanno portato a scrivere il suo primo romanzo, \"Il cacciatore di Aquiloni\". Un hazara, Hossein Khan, aveva lavorato per la famiglia dello scrittore quando vivevano in Iran. Quando era in terza elementare Hosseini gli insegn\u00f2 a leggere e scrivere. Nonostante la sua amicizia con Hossein Khan fosse stata breve e piuttosto formale, i ricordi che lasci\u00f2 ad Hosseini gli furono di ispirazione per la descrizione del rapporto tra Hassan e Amir."}
{"id": "498176", "revid": "1573940", "url": "https://it.wikipedia.org/wiki?curid=498176", "title": "Leopardus guigna", "text": "Il kodkod (Leopardus guigna ), noto anche come \"gui\u00f1a\", \u00e8 il pi\u00f9 piccolo felino delle Americhe, nonch\u00e9 quello dalla distribuzione pi\u00f9 limitata, essendo diffuso prevalentemente nelle regioni centrali e meridionali del Cile e solo marginalmente nelle zone adiacenti dell'Argentina. Attualmente, la IUCN inserisce il kodkod tra le specie vulnerabili, dato che il numero di esemplari adulti, gi\u00e0 inferiore alle 10.000 unit\u00e0, \u00e8 tuttora in diminuzione a causa della deforestazione e della diminuzione delle prede; inoltre, nessuna popolazione \u00e8 composta da pi\u00f9 di 1000 esemplari in et\u00e0 riproduttiva.\nTassonomia.\nAttualmente, le sottospecie riconosciute di questo felino sono due:\nIn passato il kodkod veniva classificato all'interno del genere \"Oncifelis\", che comprendeva tre specie di piccoli felini originarie del Sudamerica. Tutte e tre, tuttavia, sono poste oggi nel genere \"Leopardus\". Oltre al kodkod, le altre due specie del desueto genere \"Oncifelis\" erano il gatto delle pampas e il gatto di Geoffroy.\nDescrizione.\nIl kodkod ha testa piccola, grandi piedi e coda spessa. Gli esemplari adulti pesano tra i 2 e i 2,5\u00a0kg, misurano 37\u201351\u00a0cm di lunghezza, ai quali vanno sommati altri 20\u201325\u00a0cm di coda, e sono alti alla spalla circa 25\u00a0cm.\nIl mantello ha una colorazione di base variabile dal giallo-brunastro al grigio-bruno. Il corpo \u00e8 decorato con macchie scure, la regione ventrale \u00e8 chiara e la coda anellata. Le orecchie sono nere con una macchia bianca, mentre le macchie scure su collo e spalle si uniscono quasi a formare una serie di strie costituite da puntolini. Sono abbastanza comuni anche kodkod melanici, con mantelli neri sui quali sono per\u00f2 sempre distinguibili le macchie.\nDistribuzione e habitat.\nLa presenza del kodkod \u00e8 strettamente associata alle foreste pluviali temperate miste delle Ande meridionali e delle catene costiere, in particolare delle foreste valdiviane e di araucarie del Cile, caratterizzate dalla presenza di bamb\u00f9 nel sottobosco. Predilige le foreste pluviali temperate sempreverdi alle foreste umide temperate decidue, alle boscaglie di sclerofille e alle foreste di conifere. Tollera anche habitat alterati dalla mano dell'uomo, dato che si incontra sia in foreste e boscaglie secondarie come in quelle primarie, e ai margini delle aree urbane e coltivate.\nSi incontra dal livello del mare fino alla linea degli alberi, a circa 1900 m di quota. In Argentina, la sua presenza \u00e8 stata registrata in foreste di montagna umide, con caratteristiche simili a quelle valdiviane, compresa la struttura a pi\u00f9 strati con bamb\u00f9 e numerose liane ed epifite.\nBiologia.\nI kodkod sono attivi sia di giorno che di notte, sebbene si avventurino sul terreno aperto solo col favore delle tenebre. Durante il giorno, riposano tra la fitta vegetazione in gole rocciose, lungo i torrenti con fitta copertura vegetale e tra cespugli secchi di ginestrone. Sono eccellenti scalatori e riescono ad arrampicarsi con facilit\u00e0 su alberi di pi\u00f9 di un metro di diametro. Vanno a caccia di uccelli, lucertole e roditori tra le gole e le zone boscose, nutrendosi di pavoncelle del Sudamerica, tordi australi, tapaculi di Chucao, huet-huet e oche e polli domestici.\nGli esemplari maschi occupano territori esclusivi di 1,1-2,5\u00a0km\u00b2, mentre le femmine occupano aree pi\u00f9 piccole, di soli 0,5-0,7\u00a0km\u00b2.\nIl periodo di gestazione dura circa 72\u201378 giorni. Una nidiata media comprende da uno a tre gattini. La specie pu\u00f2 vivere fino a circa 11 anni.\nConservazione.\nI fattori di minaccia principali per il kodkod sono l'abbattimento delle foreste umide temperate nelle quali vive e l'avanzata delle piantagioni di pini e dei terreni agricoli, in particolare nelle regioni centrali del Cile. Tra il 1997 e il 1998, a Chilo\u00e9, due dei cinque esemplari di kodkod muniti di radiocollare presenti sull'isola vennero abbattuti dopo aver fatto irruzione in un pollaio."}
{"id": "498182", "revid": "287204", "url": "https://it.wikipedia.org/wiki?curid=498182", "title": "K\u014dji Kond\u014d", "text": "Ha scritto la colonna sonora ed \u00e8 stato progettista del suono di alcuni tra i pi\u00f9 celebri videogiochi prodotti dalla Nintendo. \u00c8 noto soprattutto per aver scritto il tema principale della fortunata serie di \"Super Mario\". Attualmente si occupa di supervisonare il comparto sonoro dei nuovi videogiochi delle serie di \"Mario\" e \"Star Fox\".\n\u00c8 considerato tra i compositori di videogiochi pi\u00f9 importanti di sempre, in grado di scrivere brani orecchiabili e iconici.\nBiografia.\nGiovinezza.\nCominci\u00f2 a studiare musica all'et\u00e0 di cinque anni, suonando un organo elettrico Electone della Yamaha. Da adolescente i suoi genitori gli regalarono il sintetizzatore Yamaha CS-30, tuttavia Kond\u014d interruppe la sua istruzione musicale all'inizio delle scuole superiori. Successivamente studi\u00f2 all'Universit\u00e0 di Osaka pianificazione artistica, un corso a indirizzo generale. In quel periodo entr\u00f2 a far parte di una cover band di musica fusion, dove suonava le tastiere.\nGli inizi in Nintendo.\nAll'inizio degli anni '80 la Nintendo, azienda produttrice di videogiochi di Kyoto, stava assumendo per la prima volta dei compositori. Kond\u014d ne venne a conoscenza tramite il servizio di orientamento della sua universit\u00e0 ed essendo appassionato di sintetizzatori e di videogiochi arcade, apprezzando in particolare \"Space Invaders\" e \"Donkey Kong 3\", si propose per il lavoro nel 1983. Il suo primo incarico fu di comporre la musica del videogioco arcade \"Punch-Out!!\". L'anno seguente, venne assunto stabilmente da Nintendo. All'epoca, gli unici altri programmatori dell'azienda responsabili del comparto sonoro erano Hirokazu Tanaka e Yukio Kaneoka. Il secondo fece da mentore a Kond\u014d, aiutandolo a imparare a programmare in BASIC, competenza necessaria per trascrivere la sua musica al computer.\nVenne presto assegnato allo sviluppo dei nuovi giochi per Famicom, la console domestica di Nintendo, che era in grado di utilizzare per la musica al massimo tre canali audio contemporaneamente, nei quali potevano essere riprodotte alcune specifiche forme d'onda. Nei primi mesi dopo l'assunzione lavor\u00f2 al manuale della periferica Family Basic, destinata al Famicom, spiegando come usarla per trascrivere in linguaggio di programmazione alcune musiche popolari giapponesi.\nSodalizio con Nintendo R&amp;D4.\nNella seconda met\u00e0 del 1984 scrisse le musiche di \"Devil World\", a cui stavano lavorando Shigeru Miyamoto e Takashi Tezuka della divisione \"Nintendo Research &amp; Development 4\", da poco aperta. Kond\u014d cur\u00f2 in particolare la musica che accompagnava il livello bonus, per cui Tezuka prepar\u00f2 un testo da poter cantare, inserito nel manuale di istruzioni; un'idea innovativa per un videogioco dell'epoca. Il suo lavoro venne apprezzato dal gruppo, che decise di coinvolgerlo in tutti i loro successivi progetti di punta.\nVenne infatti incaricato nel 1985 di scrivere la musica di \"Super Mario Bros.\". Kond\u014d prese ispirazione da vari generi musicali per riuscire ad accompagnare al meglio la variet\u00e0 delle azioni mostrate a schermo. Ad esempio per i livelli acquatici, pi\u00f9 calmi, scrisse un valzer, per quelli sotterranei, dall'atmosfera inquietante, utilizz\u00f2 un riff minimalista. Per il tema principale del gioco ci fu qualche incertezza. Inizialmente Kond\u014d aveva preparato una musica tranquilla basandosi sull'ambientazione campestre del gioco. Si rese presto conto che il ritmo di gioco era molto pi\u00f9 concitato di quanto si aspettasse, cos\u00ec prepar\u00f2 un tema allegro e orecchiabile dalle sonorit\u00e0 latine. Il brano ottenne un grosso successo, diventando in breve tempo famoso e riconoscibile anche al di fuori del contesto videoludico.\nNel 1986 Kond\u014d lavor\u00f2 alla colonna sonora di \"The Legend of Zelda\". La versione pubblicata in Giappone era uno dei primi titoli per la periferica Famicom Disk System. Rispetto al semplice Famicom essa vantava maggiori capacit\u00e0 sonore, permettendo di personalizzare le fome d'onda riprodotte. Kond\u014d utilizz\u00f2 questa caratteristica prevalentemente negli effetti sonori. Anche il tema principale di \"Zelda\" ottenne un ottimo successo, venendo considerato tra i pi\u00f9 iconici della storia dei videogiochi.\nNegli anni seguenti continu\u00f2 a scrivere musiche per videogiochi del Famicom, i quali richiedevano un numero sempre pi\u00f9 elevato di brani, dato che la memoria disponibile sui supporti di distribuzione era aumentata. Le sue colonne sonore pi\u00f9 elaborate per la macchina furono quelle di \"Shin Onigashima\", ispirata alla musica tradizionale giapponese, e di \"Super Mario Bros. 3\", nella quale utilizz\u00f2 la modulazione delta, una funzionalit\u00e0 speciale della console, per ottenere suoni delle percussioni pi\u00f9 realistici. Kond\u014d ebbe qualche difficolt\u00e0 a scrivere il tema principale di \"Super Mario Bros. 3\", visto che avrebbe dovuto reggere il confronto con il successo dell'originale. Realizz\u00f2 diversi brani candidati da proporre al team di sviluppo, che alla fine ne scelse uno di stampo reggae.\nUtilizzo delle nuove tecnologie.\nCon l'arrivo del Super Nintendo, cambi\u00f2 drasticamente il lavoro di compositore di Kond\u014d. A differenza del Famicom, la nuova console riproduceva musica esclusivamente attraverso il campionamento di strumenti musicali. Questa tecnica rendeva le composizioni molto pi\u00f9 realistiche rispetto alle sonorit\u00e0 elettroniche utilizzate fino ad allora, facendo perdere, secondo Kond\u014d, parte dell'identit\u00e0 che aveva contraddistinto la musica per videogiochi. Per mantenere delle differenze rispetto alla musica leggera convenzionale, Kond\u014d decise a questo punto di proporre nelle sue musiche degli arrangiamenti inusuali, ovvero associando strumenti che raramente vengono utilizzati insieme, ad esempio il banjo accompagnato da steel pan. Il primo gioco per Super Nintendo a cui lavor\u00f2 fu \"Super Mario World\" nel 1990, dove mise in atto questa strategia nella musica di accompagnamento alla schermata del titolo, caratterizzata da continui cambi di strumentazione.\nKond\u014d approfond\u00ec ulteriormente le possibilit\u00e0 che offriva il chip sonoro del Super Nintendo lavorando a \"Starwing\", per cui programm\u00f2 gli effetti sonori. Fu tra i primi giochi prodotti da Nintendo in cui erano presenti delle brevi registrazioni vocali. Essendo un gioco tridimensionale, Kond\u014d dovette, inoltre, bilanciare correttamente gli effetti, prendendo in considerazione eco e distanza tra gli oggetti.\nIl lavoro di Kond\u014d cambi\u00f2 ulteriormente con l'introduzione del Nintendo 64. Fino ad allora aveva continuato ad occuparsi di programmare le sue composizioni all'interno dei giochi, ma il processo era diventato troppo complesso sulla nuova console, cos\u00ec venne affiancato da programmatori specializzati in questo campo. Il Nintendo 64 permetteva di utilizzare campionamenti pi\u00f9 realistici e lunghi. Kond\u014d utilizz\u00f2 estratti di ritmiche e canti esotici nelle colonne sonore dei due capitoli di Zelda per la console, \"Ocarina of Time\" e \"Majora's Mask\". Per questi giochi scrisse anche alcune melodie diegetiche da suonare con un'ocarina all'interno del gioco. Fu costretto a comporle utilizzando solamente cinque note, le sole a disposizione del giocatore.\nIl ruolo da supervisore.\nDopo il 2000, dall'era del GameCube in poi, Kond\u014d smise di comporre da solo tutti i brani delle colonne sonore a cui lavorava, preferendo collaborare con altri compositori. Questo era dovuto dalla quantit\u00e0 di brani che ormai era necessaria per ogni nuovo titolo e per la qualit\u00e0 sonora richiesta, che a questo punto era paragonabile a una registrazione con strumenti tradizionali. Negli anni seguenti scrisse per la prima volta dei brani con arrangiamenti orchestrali per i videogiochi \"\", e \"Super Mario Galaxy\".\nNel 2007 Kond\u014d ricevette un premio alla carriera ai Game Audio Network Guild Awards, mentre l'anno seguente il reparto sonoro di \"Nintendo EAD\", guidato da Kond\u014d , ottenne un riconoscimento ai CEDEC Awards di Tokyo per il lavoro svolto sulla serie di \"The Legend of Zelda\".\nNegli ultimi anni Kond\u014d ha assunto il ruolo stabile di supervisore delle musiche dei giochi delle serie di \"Mario\", \"Zelda\" e \"Star Fox\", con il compito di formare i nuovi compositori assunti da Nintendo. Ha curato in particolare la colonna sonora di \"Super Mario Maker\", per cui ha scritto alcuni brani dalle sonorit\u00e0 retr\u00f2, nello stesso stile delle musiche dei primi giochi di Mario a cui aveva lavorato. Ha fatto anche da consulente durante la progettazione degli impianti audio delle ultime console Nintendo.\nStile musicale.\nMetodo di lavoro.\nKond\u014d ha dichiarato che di solito inizia a lavorare alle musiche di un gioco gi\u00e0 durante le fasi iniziali dello sviluppo, attendendo solo che venga definito chiaramente il concept generale e che sia stato realizzato qualche screenshot e un primo prototipo. Ha per\u00f2 ammesso che, lavorando cos\u00ec, alcune volte gli sia capitato che dei brani non si adattassero bene al livello finito, e che quindi sia stato costretto a riscriverli.\nSecondo Kond\u014d gli effetti sonori di un videogioco hanno la stessa importanza della colonna sonora, in quanto devono risultare azzeccati e non ripetitivi per il giocatore. Per un comparto sonoro riuscito, musica ed effetti devono essere ben bilanciati. A suo parere questo equilibrio \u00e8 pi\u00f9 semplice da raggiungere quando \u00e8 una sola persona ad occuparsi di entrambi, ovvero come succedeva quasi sempre nello sviluppo dei giochi per Famicom.\nCaratteristiche ricorrenti.\nNei suoi brani Kond\u014d cerca di rispecchiare il ritmo del gioco per cui sta componendo, in modo da non scrivere semplici musiche di sottofondo, ma composizioni che arricchiscono l'esperienza complessiva. In \"Super Mario Bros.\", ad esempio, quando il tempo concesso al giocatore per completare un livello sta per scadere, la musica aumenta di tempo, per dare un ulteriore senso di urgenza. Similmente, in \"Super Mario World\" ogni volta che Mario \u00e8 a cavallo di Yoshi, si aggiungono alla strumentazione del brano delle percussioni che sottolineano il vantaggio acquisito dal giocatore. Nei giochi della serie di \"New Super Mario Bros.\" avviene invece l'opposto, ovvero \u00e8 la musica a influenzare il gameplay. Alcuni nemici, infatti, eseguono delle azioni particolari in base al ritmo del brano in sottofondo.\nUna delle composizioni di cui Kond\u014d \u00e8 pi\u00f9 soddisfatto \u00e8 quella della Piana di Hyrule di \"Ocarina of Time\", caratterizzata da una struttura variabile e interattiva. Per evitare che la musica diventi ripetitiva, trattandosi dell'area pi\u00f9 grande del gioco, Kond\u014d ha scritto otto battute distinte che si alternano a seconda di quel che fa il giocatore: se rimane fermo, viene riprodotta la porzione pi\u00f9 calma del brano, mentre se sta combattendo contro un nemico, la musica diventa pi\u00f9 concitata.\nInfluenze.\nPer le sue composizioni Kond\u014d prende spunto da molteplici generi musicali e da musiche tradizionali di culture diverse; ad esempio per la colonna sonora di \"\" ha detto di essersi ispirato all'opera cinese. Allo stesso tempo cerca anche di adattare le mode musicali del momento al contesto videoludico.\nRiguardo ai suoi generi preferiti, ha affermato che da giovane ascoltava prevalentemente musica hard rock, jazz e fusion, apprezzando i Deep Purple, i Casiopea e Sadao Watanabe. In seguito si \u00e8 appassionato alla world music, ascoltando artisti come i Gipsy Kings e il soprano Sarah Brightman. Tra le sue composizioni classiche preferite ha citato i concerti per pianoforte di Rachmaninov."}
{"id": "498190", "revid": "14002", "url": "https://it.wikipedia.org/wiki?curid=498190", "title": "Comunit\u00e0 ecclesiali di base", "text": ""}
{"id": "498205", "revid": "767487", "url": "https://it.wikipedia.org/wiki?curid=498205", "title": "Pasquale Bona", "text": "Biografia.\nAll'et\u00e0 di vent'anni si trasfer\u00ec a Palermo, per studiare musica presso il Real Collegio degli Spersi (l'attuale Conservatorio).\nNel 1830 consegu\u00ec il diploma in composizione e canto. Nel 1838 si stabil\u00ec definitivamente a Milano dove insegn\u00f2 canto, teoria e solfeggio (dal 1838), armonia e canto femminile (dal 1851) e canto maschile (dal 1859) presso il Regio Conservatorio.\nFu insegnante di Amilcare Ponchielli, Arrigo Boito, Franco Faccio e Alfredo Catalani, nonch\u00e9 amico di Alessandro Manzoni, di cui music\u00f2 il coro dell'\"Adelchi\" in morte di Ermengarda (\"Sparse le trecce morbide\") e i tre componimenti dedicati alla comunione (\"Si, tu scendi ancor dal cielo\", \"Ostia umil! - Sangue innocente\", \"Sei mio, con Te respiro\").\nCompose diverse opere liriche, oltre a sinfonie, musica da camera, brani di musica sacra, pezzi per pianoforte, clavicembalo, violino e violoncello.\nBona \u00e8 ricordato soprattutto per i metodi didattici di lettura musicale e per le numerose raccolte di solfeggi. Il suo \"Metodo completo per la divisione\" (ancora oggi in uso) ha educato generazioni di studenti alla corretta lettura della musica e all'apprendimento dei concetti che sono alla base della teoria musicale.\nLa sua citt\u00e0 natale gli ha dedicato una piazza."}
{"id": "498206", "revid": "827882", "url": "https://it.wikipedia.org/wiki?curid=498206", "title": "Meringa", "text": "La meringa \u00e8 una preparazione dolce a base di albume di uova e zucchero a velo, tipica della cucina italiana, di quella di Minorca e di quella francese; in Sardegna ne esiste una versione leggermente diversa dalla tradizionale.\nLeggerissima e friabile, trova applicazione in diverse preparazioni dolci. Le pi\u00f9 note sono la meringata, \u00eele flottante, gli spumini bianchi o ricoperti di cioccolato fuso, i funghetti, le dita di dama, le meringhette, i dischi di meringa per torte gelate, i fondi per vacherin e per le uova alla neve.\nLe meringhe ordinarie sono spesso cotte in forma di ciuffo. Vengono poi accoppiate, schiena contro schiena, con panna montata o cioccolato e posate in pirottini di carta. Sebbene sia solitamente bianca, la meringa pu\u00f2 essere variamente colorata per creare contrasti di colore con altri ingredienti del dolce. Pu\u00f2, inoltre, venire aromatizzata, ad esempio con aggiunta di cacao, vaniglia, gocce di limone.\nLa meringa prende il nome dalla citt\u00e0 svizzera di Meiringen, dove fu creata da un pasticcere per la prima volta.\nTipi di meringa.\nNella pasticceria europea esistono la \"meringa ordinaria\" o \"meringa francese\", la \"meringa italiana\" e la \"meringa svizzera\".\nMeringa ordinaria o francese.\nLa \"meringa ordinaria\" \u00e8 la pi\u00f9 comune in Italia, si compra sia nelle pasticcerie che nelle panetterie. Tecnicamente parlando, viene detta \"meringa francese\", sebbene in Francia sia usata di rado.\nPer prepararla si separano con grande cura gli albumi dai tuorli, quindi si aggiunge lo zucchero a velo. Si sbatte l'impasto ripetutamente per circa un quarto d'ora con una frusta da cucina o un frullatore. Dopo un po' di tempo gli albumi si gonfiano, diventando spumosi e bianchi. Questa operazione viene detta \"montare le chiare a neve ferma\". Si riconosce che la montatura \u00e8 completata dal fatto che il composto \u00e8 lucido e, capovolgendo il contenitore, resta fermo senza cadere gi\u00f9.\nUna volta che il composto ha assunto la giusta consistenza, lo si inserisce in una tasca da pasticciere e lo si spreme su una placca da forno. Si creano forme varie, come quella \"a schiaffo\", cio\u00e8 un piccolo cumulo a punta, e \"a piattino\", a forma di disco piatto. Le forme devono cuocere per diverse ore a temperature bassissime; questo tipo di cottura viene spesso definito \"a forno dolcissimo\". L'ideale sarebbe far cuocere le meringhe per 3 ore a forno leggermente aperto, a 60-70 \u00b0C.\nDi fatto la meringa pi\u00f9 che cuocere asciuga, tanto che alcuni cuochi la tengono per un'intera notte nel forno in cui lasciano accesa la sola lampadina che si usa per controllare lo stato dei cibi. Il calore lievissimo e la naturale evaporazione sono sufficienti a seccare il composto. Quale che sia il metodo di cottura, le meringhe francesi devono risultare completamente asciutte, bianche, leggerissime ed estremamente friabili.\nNel Veneto viene anche chiamata \"spumiglia\".\nA Firenze vengono chiamate spumini\nMolto frequente in Piemonte, sia come meringa alla panna che come torta meringata.\nPu\u00f2 essere abbinata con la panna e spolverata di cannella e/o cacao; esiste anche il profiterole immerso in una crema pasticcera con base di meringa.\nMeringa italiana.\nCuriosamente la meringa italiana \u00e8 tipica della Francia, in Italia \u00e8 usata molto pi\u00f9 raramente. La definizione, per\u00f2, viene universalmente mantenuta poich\u00e9 i ricettari fondamentali della pasticceria moderna furono francesi, come lo furono moltissimi grandi cuochi.\nNella meringa italiana si separano con grande cura gli albumi dai tuorli e si montano a neve ferma. Si prende lo zucchero unito ad acqua e lo si cuoce fino a che raggiunga i 121 \u00b0C (usando le dita bagnate in acqua fredda, si pizzica il composto che deve produrre un filo consistente). Questo sciroppo si versa poi lungo il bordo del contenitore dove le chiare d'uovo stanno montando da almeno da 7-8 minuti. Il prodotto ottenuto, che verr\u00e0 lasciato riposare per una mezz'ora, non viene cotto come la meringa ordinaria. Si usa piuttosto come fosse una crema per farcire dolci come la zuppa inglese meringata, l'omelette norvegese, l'\u00eele flottante e altri. In alcuni casi viene gratinato in forno. Trova applicazione soprattutto in preparazioni senza cottura quali mousse e semifreddi, anche per il suo gusto delicato che non copre gli altri sapori.\n\"Meringa-fragola\" e \"meringa-cioccolata\".\nLe fragole o il cioccolato vengono aggiunti alla meringa in forma di aroma o polvere.\nI \"funghetti\".\nQuesta forma si ottiene unendo le due parti di meringa con cioccolata o con zucchero lavorato, anche aromatizzato.\n\"La casa di meringa\".\n\u00c8 una variante soprattutto per bambini, con cioccolato e/o zucchero lavorato per legare le pareti, pavimento e tetto di meringa a costituire una casetta di meringa; l'interno pu\u00f2 essere farcito con creme dolci.\nMeringa svizzera.\nSi separano con grande cura gli albumi dai tuorli, si mettono in una casseruola di rame stagnato, detto polsonetto, con lo zucchero. Si mette la pentola sul fuoco e si sbatte il composto sino a che abbia raggiunto i 60 \u00b0C. Si ritira dal fuoco e si mette in planetaria per terminare la procedura di montaggio, permettendo in questo modo di inglobare aria all'interno degli albumi. Terminata l'operazione si toglie dalla planetaria e si inserisce in un sac a poche con duglia liscia o rigata, in base semplicemente all'utilizzo o alle proprie esigenze. Una volta fatto ci\u00f2 si deve sapere che la meringa, conosciuta come dolcetto monoporzione \u00e8 pi\u00f9 indicata realizzarla con il metodo alla francese, ma si pu\u00f2 comunque realizzare con questo metodo o anche per preparare mousse o semifreddi.\nMeringa sarda.\nLa sua particolarit\u00e0 \u00e8 la presenza di mandorle: agli albumi montati a neve si aggiunge un composto di mandorle filettate e zucchero. La cottura avviene in forno a 100 \u00b0C, per circa 15 minuti. In Logudoro e Gallura e Barigadu questo tipo di meringa viene indicato con il nome di \"bianchino\"\nMeringa marocchina.\nPresenta anche granella di nocciola."}
{"id": "498207", "revid": "4193", "url": "https://it.wikipedia.org/wiki?curid=498207", "title": "Ronald Firbank", "text": "Nato da una famiglia agiata ed intellettuale, ebbe un carattere ribelle ed anticonformista e per questo i genitori lo spedirono in collegio varie volte. Amante dell'esotico fin dalla giovinezza, studi\u00f2 alla Uppingham School e nel 1905 entr\u00f2 nella prestigiosa universit\u00e0 di Cambridge, che lasci\u00f2 nel 1909 (due anni dopo essersi convertito al cattolicesimo) senza aver conseguito la laurea.\nSi dedic\u00f2 a lunghi viaggi ed arriv\u00f2 in Spagna, Italia (forse la sua meta preferita), Medio Oriente e Nord Africa: proprio in Egitto ebbe un grave problema fisico che gli imped\u00ec per molti anni il ritorno in Gran Bretagna, che avvenne solo dopo la conclusione della Prima guerra mondiale (nel 1914 venne giudicato infatti inabile alla leva).\nGi\u00e0 nel 1905 aveva iniziato la carriera letteraria pubblicando l'opera \"Odette d'Antrevernes\", che non ebbe il successo sperato. Successivamente scrisse i libri \"La principessa artificiale\" (1915), \"Vanagloria\" (dello stesso anno) e \"Valmouth\" (1919). \nDel 1920 \u00e8 l'opera teatrale \"La principessa Zoubaroff\".\n\"Inclinazioni\" (1916) \u00e8 l'opera con cui Firbank lascia trasparire per via indiretta la sua omosessualit\u00e0: narra infatti la storia, in parte autobiografica, di una ragazza quindicenne di nome Mabel Collins che durante una vacanza in Grecia inizia una storia sentimentale con un conte italiano; anche qui, come nella maggioranza delle opere di Firbank, la trama \u00e8 d'importanza secondaria rispetto ai dialoghi, dotati di un fine quanto corrosivo umorismo dalle connotazioni camp.\nNel 1921 il soggiorno a Versailles gli offr\u00ec spunti per \"Fiori calpestati\" (1923) ed il soggiorno ad Haiti nel 1922 per \"Fuoco nero\" (1924). \nIn questi anni Firbank \u00e8 molto noto nella capitale inglese e prende parte a tutte le serate mondane e di gala della citt\u00e0, comportandosi da vero dandy (anche se egli fu, soprattutto durante gli ultimi anni di vita, timido e permaloso).\nEstimatore di Oscar Wilde, nel 1925 pubblic\u00f2 il suo romanzo pi\u00f9 noto, \"Sulle eccentricit\u00e0 del cardinal Pirelli\", che inizia col cardinale che battezza un cane nella cattedrale, e si conclude quando Sua Eminenza muore di un attacco di cuore mentre insegue, nudo, un chierichetto. \nLa sua salute era ormai in frantumi quando, nel 1926, decise di trasferirsi in una pensione romana, dove mor\u00ec solo e stanco lasciando incompleta la sua ultima opera, \"The new rythum\". \u00c8 sepolto presso il Cimitero del Verano di Roma.\nI suoi lavori letterari, tutti piuttosto brevi, tipico prodotto del gusto liberty, utilizzano un dialogo elegante e raffinato che \u00e8 stato interpretato come la denuncia della vacuit\u00e0 della societ\u00e0 contemporanea; con i suoi personaggi, sciocchi e superficiali ma allegri, egli decide di mostrare una fetta della popolazione dei suoi tempi senza per\u00f2 dare dei giudizi netti, lasciando cos\u00ec che sia il lettore a giudicare."}
{"id": "498217", "revid": "339392", "url": "https://it.wikipedia.org/wiki?curid=498217", "title": "Matrimoni omosessuali", "text": ""}
{"id": "498219", "revid": "247222", "url": "https://it.wikipedia.org/wiki?curid=498219", "title": "Cortinarius anthracinus", "text": "\"Cortinarius anthracinus\" (Fr.) Fr., Epicrisis systematis mycologici (Uppsala): 288 (1838)\nDescrizione della specie.\nCappello.\nBruno con riflessi rossastri.\nLamelle.\nColor rosa, poi rosso mattone.\nGambo.\nRosso carminio con macchie brune alla base.\nSpore.\nOcracee in massa.\nCommestibilit\u00e0.\nVelenoso.\nEtimologia.\nSpecie: dal greco \"anthr\u00e1kinos\" = gemma di colore del rubino, per il suo colore."}
{"id": "498222", "revid": "1282260", "url": "https://it.wikipedia.org/wiki?curid=498222", "title": "Meringa ordinaria", "text": ""}
{"id": "498223", "revid": "1282260", "url": "https://it.wikipedia.org/wiki?curid=498223", "title": "Meringa francese", "text": ""}
{"id": "498224", "revid": "399", "url": "https://it.wikipedia.org/wiki?curid=498224", "title": "Designazione degli squadroni della US Navy", "text": "L'attuale sistema di designazione degli squadroni aerei della US Navy risale ai primi anni venti e si basa su un gruppo di lettere cosiddette funzionali che si aggiungono a tre lettere base: V, Z e H. La lettera V identifica gli aerei e trae la sua origine dalla frase \"heaVier than the air\" ossia \"pi\u00f9 pesante dell'aria\", mentre la lettera Z \u00e8 dedicata ai dirigibili. A queste due lettere base, nel 1950 si \u00e8 aggiunta una terza lettera, la H di helicopter.\nSalvo rare eccezioni queste tre lettere sono poste in testa alla sigla e a loro si aggiungono una o pi\u00f9 lettere funzionali, destinate a identificare il tipo di missione, in gran parte simili a quelle gi\u00e0 descritte per la designazione dei velivoli. Cos\u00ec ad esempio VA \u00e8 la designazione degli squadroni d'attacco, HM degli squadroni contromisure mine, VF(AW) degli squadroni da intercettazione ognitempo.\nNegli anni, ovviamente, le sigle hanno mutato pi\u00f9 volte significato, adeguandosi ai tempi e pertanto una sigla degli anni quaranta non ha necessariamente lo stesso significato di quella attuale. Per facilitare la comprensione di quanto sopra esposto, si fornisce comunque un riepilogo completo delle sigle che identificavano, e identificano, gli squadroni in forza alla United States Naval Aviation.\nElenco delle abbreviazioni e designazioni.\nDi seguito \u00e8 riportato l'elenco delle abbreviazioni e designazioni utilizzate dalla US Navy per identificare gli squadroni dal 1922.\nAlcune abbreviazioni possono venire a volte graficamente indicate in maniera lievemente diversa, pur mantenendo il medesimo significato, ad esempio FIAL o FIA(L), VFN o VF(N), VRC o VR(C).\n1 Queste designazioni furono predisposte, ma in realt\u00e0 la US Navy non attiv\u00f2 mai alcuno squadrone che le utilizzasse."}
{"id": "498225", "revid": "287204", "url": "https://it.wikipedia.org/wiki?curid=498225", "title": "Meringa italiana", "text": ""}
{"id": "498226", "revid": "287204", "url": "https://it.wikipedia.org/wiki?curid=498226", "title": "Meringa svizzera", "text": ""}
{"id": "498229", "revid": "200568", "url": "https://it.wikipedia.org/wiki?curid=498229", "title": "Tasca da pasticcere", "text": ""}
{"id": "498230", "revid": "264902", "url": "https://it.wikipedia.org/wiki?curid=498230", "title": "Victrix causa diis placuit sed victa Catoni", "text": "La locuzione latina Victrix causa diis placuit sed victa Catoni, tradotta letteralmente, significa \"la causa vincitrice piacque agli d\u00e8i, ma quella sconfitta a Catone\".\n\u00c8 il verso 128 del primo libro del \"Bellum Civile\" del poeta epico latino Lucano, e rievoca la conclusione dello scontro fra Giulio Cesare e Pompeo. \nLa causa vincitrice, quella di Cesare, piacque agli dei poich\u00e9 il corso della Storia \u00e8 frutto della scelta o del capriccio divino.\nLa causa dello sconfitto Pompeo, viceversa, piacque a Catone Uticense, che continu\u00f2 a battersi in difesa del Senato e della Repubblica, contro il progetto dispotico di Cesare. La battaglia di Catone era destinata parimenti alla sconfitta e, dopo la vittoria di Cesare alla battaglia di Tapso, egli si tolse la vita.\nIl verso esalta la scelta di chi segue i propri ideali e rimane coerente con i propri valori anche quando il corso della Storia pare darli per sconfitti."}
{"id": "498231", "revid": "123820300", "url": "https://it.wikipedia.org/wiki?curid=498231", "title": "Danilo Mainardi", "text": "\u00c8 stato spesso inserito fra i pi\u00f9 noti e stimati, nonch\u00e9 fra i primi etologi italiani.\nBiografia.\nFiglio di Enzo Mainardi, poeta e pittore futurista, e Maria Soldi, campagnola, Danilo Mainardi nasce a Milano il 25 novembre 1933. Gi\u00e0 da bambino, trasferitosi con la famiglia a Casalmorano, nutre la passione per il disegno degli animali che, trasmessa dal padre pittore, venne conservata in vita adulta. Molti libri di divulgazione scientifica di Mainardi sono arricchiti proprio con le sue rappresentazioni, le quali, in parte raccolte in \"Novanta animali disegnati da Danilo Mainardi\" (1989), sono caratterizzate da pochi tratti essenziali. A causa dei bombardamenti della seconda guerra mondiale, che colpiscono, tra le molte citt\u00e0, anche Milano, il nucleo familiare si vede costretto a spostarsi a Soresina, in provincia di Cremona, dove il piccolo Mainardi entra in contatto con la natura, facendo esperienze che non sarebbero state possibili nel capoluogo lombardo, dove aveva comunque visitato lo zoo (poi chiuso nel 1992) nei Giardini pubblici Indro Montanelli (in realt\u00e0 all'epoca Giardini di Porta Venezia). La passione per la natura si traduce nel desiderio di divenire un pastore, poi un veterinario e infine, al momento di scegliere l'indirizzo universitario, lo zoologo.\nIl futuro etologo affermer\u00e0 di avere ereditato la passione per gli animali da entrambi i genitori, ma in particolare dalla madre, mentre il padre lo esortava a leggere libri sull'evoluzione per poi discorrerne. Questo lo spinge a iscriversi, dopo aver frequentato il liceo a Cremona, al corso di Scienze biologiche presso l'Universit\u00e0 di Parma, in cui si laureer\u00e0 nel 1956 con una tesi in zoologia. Qui si unisce al gruppo di studio dello zoologo Bruno Schreiber e al corso di genetica tenuto da Luigi Luca Cavalli-Sforza, con il quale, a Milano, analizza le parentele fra le specie attraverso l'analisi dei gruppi sanguigni. Mainardi si imbatte in uno studio, condotto da Ernst Mayr e Richard Andrew, sui rapporti filogenetici di alcune specie, che stava studiando, con i gruppi sanguigni e inizia cos\u00ec a interessarsi al comportamento animale, osservando e conducendo degli esperimenti sui topi.\nNell'Universit\u00e0 di Parma ha inoltre insegnato, dal 1967 fino al 1992, prima Zoologia, quindi Biologia generale e infine Etologia nelle facolt\u00e0 di Scienze e di Medicina.\nDal 1973 fu direttore della Scuola internazionale di etologia del Centro di Cultura Scientifica Ettore Majorana di Erice, dove organizz\u00f2 numerosi corsi specializzati, che sono stati poi in gran parte pubblicati da case editrici internazionali. Fu inoltre professore ordinario di Ecologia comportamentale, di cui divenne poi professore emerito, e di Biologia presso la Facolt\u00e0 di Scienze Matematiche, Fisiche e Naturali dell'Universit\u00e0 Ca' Foscari di Venezia, citt\u00e0 dove risiedette per oltre vent'anni.\nMainardi fu direttore dell'Istituto di Zoologia e del Dipartimento di Biologia e Fisiologia generali dell'Universit\u00e0 di Parma, nonch\u00e9 del Dipartimento di Scienze Ambientali dell'Universit\u00e0 Ca' Foscari. Fu inoltre membro dell'Accademia Nazionale delle Scienze detta dei XL, della Societ\u00e0 Italiana di Etologia, di cui fu anche Presidente, e di varie altre accademie e societ\u00e0 scientifiche.\nNel 1975 fu presidente della XIV International Ethological Conference, che si svolse a Parma e che vide la partecipazione di Daniel Bovet e Konrad Lorenz, entrambi premi Nobel per la medicina rispettivamente nel 1957 e nel 1973. Copr\u00ec nuovamente il ruolo di presidente del convegno intitolato \"Multidisciplinary Approaches to Conflict and Appeasement in Animals and Man\", organizzato a Parma nel 1985 dall'International Society for Research on Aggression.\nNel 2002 divenne presidente onorario della Lega Italiana Protezione Uccelli (LIPU), della quale nel 1996 era stato nominato presidente nazionale, ruolo poi ceduto all'ambientalista Giuliano Tallone. Fu inoltre, dal 2005, presidente onorario dell'Unione degli Atei e degli Agnostici Razionalisti (UAAR).\nNon completamente vegetariano a causa delle necessit\u00e0 imposte dall'anemia, Mainardi sostenne comunque il vegetarianismo, nonostante sottolineasse \u2013 basandosi su prove anatomiche e fisiologiche \u2013 come la specie umana non sia per sua natura vegetariana. La scelta etica di Mainardi non mirava principalmente all'eliminazione del consumo di carne (seppure ne consigliasse, per motivi di salute, una netta riduzione), bens\u00ec a un maggiore rispetto della vita degli animali, soggetti a continue sofferenze all'interno degli allevamenti intensivi, i quali si sono diffusi a causa della sovrappopolazione. Al riguardo, descrisse l'elevata densit\u00e0 di popolazione sul pianeta come la principale fonte dei problemi legati alla specie umana, che, riferendosi al modo insostenibile con cui si \u00e8 riprodotta nel corso dei secoli, defin\u00ec \u00abuna vera anomalia ecologica\u00bb.\nPer le sue capacit\u00e0 e il suo impegno verso la divulgazione scientifica vinse numerosi premi nel corso degli anni.\nMainardi era un grande appassionato di libri gialli, che definiva \u00abtranquillizzanti e riposanti\u00bb, ma leggeva anche narrativa, biografie e raramente saggistica e poesia. Sottolineando le analogie fra il lavoro dell'investigatore e quello del ricercatore, Mainardi stesso ha inventato una sorta di genere letterario, definito \"giallo etologico\", di cui fanno ad esempio parte i suoi libri \"L'acchiappacolombi\" (2008) e \"Le corna del Cesare\" (2012).\nMor\u00ec l'8 marzo 2017 al termine di una lunga malattia. \u00c8 stato sepolto nel cimitero di Casalmorano vicino ai genitori.\nAttivit\u00e0 scientifica e divulgativa.\nMainardi si occup\u00f2 principalmente dell'evoluzione del comportamento sociale, in relazione ai ruoli parentali e alloparentali, e sessuale degli animali a partire dallo stadio infantile, dimostrando in particolare l'importanza dell\"imprinting\" nel determinare le preferenze sessuali, sociali e alimentari dell'individuo. Tra le pubblicazioni pi\u00f9 significative riguardo a questo argomento si inseriscono \"La scelta sessuale nell'evoluzione della specie\" (1968) e \"Il comportamento animale\" (1970). Analizz\u00f2 inoltre gli aspetti comunicativi dei segnali infantili, il comportamento ludico-esplorativo, che svolge la funzione di insegnamento e di esempio nell'ambito della trasmissione culturale, nonch\u00e9 gli effetti della socialit\u00e0 e dell'isolamento sullo sviluppo del comportamento aggressivo. In particolare, con i suoi studi sull'aggressivit\u00e0 dimostr\u00f2 che non esiste appetenza per questo comportamento. Mainardi svilupp\u00f2 una vasta conoscenza anche al di fuori del suo ambito ristretto, includendovi studi di biologia generale, anatomia comparata ed ecologia comportamentale, materie che poi insegn\u00f2.\nMainardi analizz\u00f2 inoltre il comportamento intelligente degli animali inteso come meccanismo adattativo, che aumenta la probabilit\u00e0 di sopravvivenza di una specie, sottolineando come il pensiero intelligente non sia una dote appartenente solamente alla specie umana. Precis\u00f2 tuttavia che \u00abnon c'\u00e8 bisogno di avere una mente per stare al mondo\u00bb, volendo intendere con questo che l'intelligenza non \u00e8 una prerogativa fondamentale per la sopravvivenza della specie, come testimoniano i mosconi, i quali non possiedono una mente. L'originalit\u00e0 del suo metodo d'indagine, adottato poi da numerosi suoi colleghi, \u00e8 l'impiego di documenti filmografici, attraverso i quali osservare il comportamento animale in relazione all'attivit\u00e0 di \"problem solving\", e quindi dedurre i meccanismi che regolano la risoluzione di problemi. Tali ricerche hanno portato alla scoperta che anche le specie animali posseggono, in certa misura, la capacit\u00e0 tipica dell'uomo di produrre e trasmettere cultura, di trasferire, cio\u00e8, da un individuo a un altro, soluzioni di problemi e innovazioni. Quanto scoperto ha permesso a Mainardi di sviluppare \u2013 ne \"L'animale culturale\" (1974) \u2013 una \"storia naturale della cultura\", che traccia un percorso evolutivo, al cui vertice si posiziona la specie umana.\nMainardi sosteneva che solamente andando a correggere la visione dell'uomo nei confronti del mondo e della natura sia possibile eliminare definitivamente i problemi ambientali. Egli sottolineava inoltre che l'uomo possiede le potenzialit\u00e0 per compiere tale cambiamento, ma \u00e8 frenato dalla sua incapacit\u00e0 di vedere le conseguenze a lungo termine. Notava inoltre come le donne risultino pi\u00f9 sensibili ai temi animalisti. Al riguardo si impegn\u00f2 sempre in attivit\u00e0 di protezione ed educazione ambientale, soprattutto nei confronti dei bambini, i quali si dimostrano pi\u00f9 interessati agli animali rispetto agli adulti.\nMainardi fu autore di oltre duecento pubblicazioni. Alla vastissima produzione scientifica, che si estende dagli studi di eco-etologia ai fondamenti teorici di educazione ambientale, Mainardi altern\u00f2 un'intensa attivit\u00e0 di divulgazione scientifica \u2013 di cui sono un esempio il \"Dizionario di etologia\" (1992) e \"Lo zoo aperto\" (1994) \u2013 approcciandosi al mondo animale attraverso un linguaggio meno tecnico e pi\u00f9 affettivo, come si pu\u00f2 notare dalle pubblicazioni pi\u00f9 recenti, fra le quali: \"Arbitri e galline. Le sorprendenti analogie tra il mondo animale e il mondo umano\" (2004), \"L'intelligenza degli animali\" (2009), \"Le corna del Cesare\" (2012) e \"Noi e loro. Cento piccole storie di animali\" (2013).\nRedasse inoltre la pagina presente nell\"'Enciclopedia del Novecento\", \u00e8dita dall'Istituto della Enciclopedia Italiana, che definisce la disciplina dell'etologia.\nFu direttore dell\"'Italian Journal of Zoology\", organo dell'Unione Zoologica Italiana, e partecip\u00f2 come consulente a numerose trasmissioni televisive specialistiche, tra le quali \"Almanacco del giorno dopo\" (con la sua rubrica \"Dalla parte degli animali\"), ma soprattutto con Piero Angela per i programmi \"Quark\" e \"Superquark\"; prese, inoltre, anche parte agli approfondimenti nella seconda puntata della serie Il pianeta dei dinosauri a fianco dello psicobiologo Alberto Oliverio. Collabor\u00f2 con i quotidiani \"Corriere della Sera\" e \"Il Sole 24 ORE\", e con i periodici \"Airone,\" \"Quark\" e \"Casaviva\".\nSostenne la validit\u00e0 della \"pet therapy\", rimarcando come il contatto dell'uomo con certi animali produca benessere. Mainardi sottoline\u00f2 inoltre in pi\u00f9 occasioni come sia importante evitare antropomorfismi di animali per non fraintenderne i comportamenti e le necessit\u00e0. Allo stesso modo, si dimostr\u00f2 critico nei confronti dell'immagine degli animali proposta dalla Disney nei cartoni animati e in particolare nei documentari, dove, conferendo ad essi caratteristiche antropomorfe, alcuni animali vengono raffigurati come cattivi e altri come buoni. In merito ai numerosi casi in cui viene supposto il suicidio di animali (soprattutto cani), Mainardi si dichiar\u00f2 scettico nei confronti di questa ipotesi, perch\u00e9 la consapevolezza della propria morte non appartiene a nessuna specie all'infuori dell'uomo.\nPur definendo la questione della sofferenza degli animali nelle pratiche vivisezionistiche \u00abun problema difficilissimo [...] che andrebbe risolto globalmente\u00bb, sostenne che si potrebbe ridurre notevolmente l'impiego di animali autocoscienti nella sperimentazione animale se questi non generassero ingenti introiti per le multinazionali che li allevano in grandi quantit\u00e0. Quindi, per Mainardi, solo una piccola parte della sperimentazione animale necessita realmente di animali vivi e senzienti, mentre gran parte degli esperimenti potrebbe essere sostituita da altri metodi d'indagine, come ad esempio le colture cellulari.\nSi dichiar\u00f2 contrario alle corride e all'impiego di animali nei circhi, criticando fortemente l'opinione diffusa secondo la quale queste procedure debbano essere mantenute, poich\u00e9 rappresentative di una tradizione popolare. Fece sopprimere il proprio cane, ormai malato terminale e sofferente, per garantirgli \u00abuna dolce morte\u00bb, piuttosto che un accanimento terapeutico.\nIn un'intervista defin\u00ec appaganti le importanti scoperte relative alle ricerche sull'aggressivit\u00e0, sull'influenza dell\"imprinting\" nelle scelte sessuali e sulla trasmissione di cultura degli animali, aggiungendo poi che la pi\u00f9 grande soddisfazione gli era comunque venuta dall'attivit\u00e0 divulgativa e saggistica, con la quale aveva fornito a molti lettori un aiuto nel comprendere e rispettare gli animali. Nella stessa intervista dichiar\u00f2 che, se avesse dovuto scegliere un animale nel quale reincarnarsi, avrebbe preferito essere un uccello per la \u00abmeravigliosa\u00bb capacit\u00e0 di volare."}
{"id": "498234", "revid": "118109781", "url": "https://it.wikipedia.org/wiki?curid=498234", "title": "Sac \u00e0 poche", "text": "La tasca da pasticciere o sac \u00e0 poche \u00e8 un utensile da cucina. Il corpo \u00e8 formato da una sorta di sacchetto di forma triangolare la cui punta termina nella bocchetta decorativa.\nUtilizzo.\nLa sac \u00e0 poche o tasca del pasticciere viene utilizzata tanto nel salato quanto nel dolce per riempire piccole preparazioni come i bign\u00e8 e per decorare con salse, burri aromatizzati, pur\u00e8 di patate o con creme dolci. Viene usata anche per dare la forma a piccole preparazioni di pasticceria come biscotti, meringhe, pasticcini.\nMolti cuochi la preferiscono alla siringa da pasticciere, attrezzo dalla funzione analoga, perch\u00e9 pi\u00f9 semplice da riempire grazie all'ampia apertura opposta alla bocchetta e perch\u00e9 pi\u00f9 maneggevole. Molte cucine professionali, inoltre, hanno in dotazione numerose bocchette in acciaio inossidabile e provvedono a preparare il corpo della tasca da pasticciere al momento, usando forme fatte con la carta da forno (dette cornetti) o simili. Si evita quindi che un ingrediente passi il suo sapore ad altri e si limita la possibilit\u00e0 che il corpo della tasca prenda sapore di detersivo venendo lavato di frequente. Ci\u00f2, inoltre, contribuisce sensibilmente al mantenimento dell'igiene dal momento che la sola bocchetta viene sterilizzata per bollitura mentre la tasca in s\u00e9 viene gettata.\nInnovazioni.\nCon l'ideazione della macchina colatrice vi \u00e8 stata un'innovazione per tutti gli operatori del settore che producono prodotti lavorati con la sac \u00e0 poche. L'avvento di questa macchina ha portato molti di essi alla meccanizzazione e quindi ad una riduzione del tempo impiegato per eseguire le lavorazioni.\nOrigine del nome.\nIl termine \"sac \u00e0 poche\" \u00e8 un esempio di falso francesismo ottenuto dalle parole \"sac\" (sacca o busta) e \"poche\" (tasca). In francese, il detto strumento viene chiamato \"poche \u00e0 douille\" (in italiano \"sacca a bocchetta\")."}
{"id": "498235", "revid": "13388", "url": "https://it.wikipedia.org/wiki?curid=498235", "title": "Meringhe", "text": ""}
{"id": "498239", "revid": "119092995", "url": "https://it.wikipedia.org/wiki?curid=498239", "title": "Sant'Antonino Ticino", "text": "Sant'Antonino Ticino (\"Sant' Ant\u00f9nin \" in dialetto locale) \u00e8 una frazione del comune di Lonate Pozzolo, in provincia di Varese, e conta 1797 abitanti, suddivisi in 665 nuclei familiari.\nIl nome.\nLa tradizione locale vuole che l'antico nome del paese fosse Cascina del Pozzo e che al suo pozzo sostasse, per abbeverare il cavallo, il soldato Antonino, di passaggio verso la regione in cui sarebbe stato martirizzato insieme con i commilitoni cristiani. La chiesa del luogo, intitolata al santo, esisteva gi\u00e0 alla fine del Duecento: la ricorda un repertorio ecclesiastico milanese.\nPer quanto piccolo, il paese fu comune a s\u00e9 stante fino all'anno 1869 quando, per decreto regio, fu trasformato in frazione di Lonate Pozzolo, riprendendo un provvedimento gi\u00e0 messo in atto da Napoleone nel 1809. Segni tipici del comune medievale sono considerati i consoli, il pozzo comunale, la piazza, il fossato, tutte realt\u00e0 attestate anche per Sant'Antonino oltre che per il suo capoluogo.\nStoria.\nIl campo delle olle.\nLo storico Gian Domenico Oltrona Visconti, discendente dei feudatari di Sant'Antonino Ticino, nella sua storia di Lonate del 1969 scriveva: \"Nella frazione di Sant'Antonino fu reperita un'ara romana ora al museo di Legnano, che la tradizione locale direbbe proveniente da Castelseprio; fu anche ritrovato qualche oggetto fittile nel campo poi detto \u00ab delle olle \u00bb in via Baracca su propriet\u00e0 ora Airoldi\".\nQuanto al \"campo delle olle\", questa denominazione non \u00e8 una romantica invenzione del nostro secolo: essa figura in ben due atti notarili. Nella divisione dei beni tra gli eredi di Giovanni Battista Torno e di suo fratello don Andrea, avvenuta nell'anno 1699, figura un \"campo delle Olle\" in territorio di Sant'Antonino, di due pertiche e due tavole, confinante a monte con una strada e a sud con un fondo del monastero lonatese di San Michele. Anche nella divisione dei beni tra i fratelli Vincenzo e don Giuseppe Brusatori, avvenuta nel 1806, compare un \"campo detto alle Ole\", di pertiche 1,2. Poich\u00e9 tali atti indicano proprietario e perticato, non \u00e8 difficile identificare il luogo con il campo \"aratorio con moroni\" intestato nel 1753 ad Antonio Airoldi e sito nell'attuale via Baracca, in prossimit\u00e0 dell'incrocio fra la strada vecchia per Castano Primo e quella per Vanzaghello.\nLa denominazione del campo fa pensare ad una necropoli, probabilmente piccola, costituita da vasi contenenti le ceneri dei defunti cremati: vasi di fattura povera, poco diversi da quelli di cucina, collocati senza protezione direttamente nella nuda terra, secondo usanze di origine celtica, continuate attraverso l'et\u00e0 romana ed ampiamente attestate nell'alto Milanese. Potrebbe trattarsi, in linea con una prassi ampiamente riscontrata nel Gallaratese, di insediamenti di individui subalterni, forse schiavi, mandati alla ricerca di risorse da sfruttare (calce, argilla, legname) una volta esaurite le risorse nelle zone di insediamento precedente. Sono le zone che gli archeologi fanno corrispondere alle fasce percorse dalle strade romane: la Milano-Gallarate-Sesto Calende-Angera e la Milano-Magenta-Novara-Vercelli. Pi\u00f9 vicina a Sant'Antonino passava la via tardoromana Como-Gallarate-Lonate-Turbigo-Novara. La necropoli \u00e8 di epoca anteriore alla diffusione del cristianesimo: col cristianesimo, infatti, si adott\u00f2 l'inumazione dei defunti.\nL'ara romana.\nNon \u00e8 questa delle \"olle\" l'unica testimonianza archeologica della Sant'Antonino romana. C'era anche un'ara romana con iscrizione, tanto corrosa da non risultare leggibile: il comune di Lonate la cedette al museo di Legnano nel 1933. Non si conosce quale fosse il suo posto nel territorio di Sant'Antonino.\nSant'Antonino Ticino nel Medioevo.\nSant'Antonino Ticino era comune autonomo gi\u00e0 nel tardo medioevo, appartenente alla pieve civile di Dairago, quando le piccole comunit\u00e0 civili erano guidate da uno o due consoli ed erano generalmente intestatarie di qualche bene immobile. La prima citazione in tal senso risale all'anno 1369.\nNel 1383 e nel 1488, secondo le pergamene medioevali recentemente pubblicate nel volume \"Antiche pergamene dei soppressi monasteri di Lonate Pozzolo\", il comune di Sant'Antonino era gi\u00e0 proprietario di terreni in loco e a Lonate. Nell'atto del 1354 ad esempio si istituiva la cappellania di San Taddeo da parte del nobile Villano Crivelli, che volle la chiesina superstite nella contrada omonima, sopra la porta d'ingresso della quale vi \u00e8 ancor oggi una lastra-ricordo; questo atto menziona una strada del comune dentro l'abitato ed il fossato intorno allo stesso. Gli statuti di Milano del 1346 concernenti le pi\u00f9 importanti strade del ducato prevedevano, per la Milano-Novara, un tributo obbligatorio per tutti i proprietari di \"el loco de Santo Antoniolo\", \"s\u00ec per li nobili como li vicini\". Nobili proprietari in Sant'Antonino furono nel medioevo i Bodio, i Crivelli, i Carcano, ai quali poi si aggiunsero i Della Croce, i Piantanida, e soprattutto gli Oltrona Visconti. Soltanto nel Settecento le carte ci danno notizie dell'esistenza del pozzo pubblico e della piazza; anche se \u00e8 probabile che quest'ultima potr\u00e0 venire retrodatata nel corso di nuove esplorazioni archivistiche.\nNel 1496, essendo cresciuta la popolazione, Sant'Antonino si costitu\u00ec in parrocchia autonoma da Magnago, di cui prima era parte. Il beneficio parrocchiale si costitu\u00ec con beni offerti da benestanti delle famiglie Bodio e Luoni. La popolazione continu\u00f2 a crescere: 200 persone circa nel 1581, 280 nel 1655, 379 nel 1750. Il celebre Catasto di Maria Teresa del 1722 e le planimetrie dell'abitato del 1856 non mostrano sostanziali differenze, segno che la densit\u00e0 di popolazione si era accresciuta, ma anche che vi era stata un'emigrazione verso le terre d'oltralpe e d'oltremare.\nSant'Antonino Ticino nel Sette e Ottocento.\nSecondo la mappa del 1722 l'abitato era costituito da una trentina di caseggiati, disposti sui due lati delle vie disegnate senza denominazione, corrispondenti alle odierne Giassi, Madonna, San Taddeo, con pochi caseggiati nella zona dell'odierna via Baracca, ancora separati dall'abitato: tutte case di massari, tranne le dieci con annesso giardino che i proprietari nobili Bodio, Cermelli, Piantanida, Oltrona utilizzavano come loro abitazione. Al centro del paese la piazza aveva un'osteria e una macelleria, due torchi da vino e uno da olio. In uscita dall'abitato le strade conducevano a Lonate Pozzolo, a San Macario, a Vanzaghello, a Castano Primo, verso il Ticino. \u00c8 del 1804 la strada esterna di collegamento con Tornavento, del 1814 la strada rettilinea dalla piazza del paese alla \"stradale\" da Lonate a Busto.\nNell'Ottocento il paese aveva il suo \"convocato generale\" e, dopo l'Unit\u00e0 d'Italia, ebbe il suo consiglio comunale e il suo sindaco (l'ultimo fu un Brusatori). Lo stato delle anime del 1850 d\u00e0 719 abitanti, raccolti in 32 cortili, forse corrispondenti ad altrettanti numeri civici: almeno 10 cortili contavano 30 e pi\u00f9 individui. \u00c8 attestata poi nell'anno 1832 la presenza in piazza di una vasca comunale per la raccolta delle acque piovane, il forno comunale e il pozzo pubblico. L'industrializzazione port\u00f2 in paese la tessitura Giudici, l'officina Santino Brusatori, il cotonificio Candiani, attestati nel 1900: il cotonificio pass\u00f2 nel 1918 in propriet\u00e0 di Michele Solbiati. La guida Taglioretti del 1911 segnala un circolo S. Giuseppe, un circolo S. Antonino, le scuole elementari.\nSant'Antonino Ticino nel Novecento.\nIn via Baracca 8 rimane una Madonna con Bambino dipinta intorno al 1910 dal pittore Luigi Brusatori, a quel tempo abitante a Sant'Antonino Ticino.\nLe abitazioni mantennero carattere rurale fino alla met\u00e0 del Novecento. Taluni cortili hanno ancora dimensioni grandiose e talvolta sono persino intercomunicanti (in dialetto li si chiama \"i tri st\u00e0j\"). Fra le poche strutture nuove sorte in zone allora periferiche \u00e8 da ricordare l'asilo infantile, del 1925 circa. Lo sviluppo dell'abitato inizi\u00f2 dopo il 1960, quando cominciarono ad essere messe in vendita le estese propriet\u00e0 degli Oltrona Visconti.\nDegna di nota \u00e8 infine la villa Oltrona Visconti, circondata da un ampio parco a lato della via Giassi (che nel nome ricorda due cugini partigiani antifascisti caduti nella Resistenza); sulla stessa via la villa Sormani, ottocentesca, \u00e8 stata oggetto di trasformazioni recenti. In piazza, sopra la porta del bar Mainini, \u00e8 una Madonna del Carmine, dipinta nel 1930 circa dal pittore locale Angelo Galloni.\nFeste tradizionali.\nOltre alle tipiche ricorrenze religiose, civile e tradizionali, sono due le principali feste a scandire la vita a Sant'Antonino Ticino:\nLa festa popolare di luglio in onore della Madonna del Carmine\nFesta di devozione popolare alla Beata Vergine Maria del Monte Carmelo (la cui celebrazione ufficiale ricorre il 16 luglio) viene festeggiata la terza domenica del mese di luglio. In essa prevale la parte goliardica con balli e canti all'aperto, musica, salamini e giochi. Fino a pochi anni uno dei principali giochi era l'albero della cuccagna. La festa ha assunto con l'andare del tempo la caratteristica di festa propria dell'intero paese. Nel giorno del 16 luglio a chiusura o apertura della festa (a seconda del calendario) si svolge la tradizionale processione in onore della Madonna. La statua della Madonna viene posta su un carro addobbato di fiori per l'occasione e gira, accompagnata dai fedeli, per le vie del paese. Tale festa \u00e8 nota anche come \u201cFesta di luglio\u201d oppure come festa \u201cdella terza di luglio\u201d.\nFesta Patronale di Sant'Antonino Martire\nFesta di carattere pi\u00f9 religioso rispetto alla festa di luglio, ricorre nel mese di novembre solitamente la seconda domenica del mese. In essa si festeggia Sant'Antonino martire (celebrazione ufficiale il 13 novembre) che d\u00e0 il nome al paese ed \u00e8 titolare della chiesa parrocchiale. In tale festa \u00e8 usanza \"il rito del faro o pallone\": il sacerdote, all'inizio della solenne celebrazione in onore del Martire, subito dopo l'ingresso, d\u00e0 fuoco ad un pallone appeso ai piedi dell'altare. Tale rito simboleggia la caducit\u00e0 dei valori mondani. In tale festa \u00e8 ancora abitualmente raccolta l'offerta detta \u201cdella Primizia\u201d. Fino a pochi anni fa la festa iniziava nella serata del sabato precedente con il gioco della tombola, la serata insieme prendeva il nome di tombolata.\nInfrastrutture e trasporti.\nSul territorio della frazione \u00e8 presente uno dei depuratori pi\u00f9 grandi della Lombardia (e il pi\u00f9 grande della provincia di Varese) che d\u00e0 servizio ad un bacino territoriale sul quale sono presenti circa 300.000 abitanti, ed in particolare alle citt\u00e0 di Busto Arsizio e Gallarate, oltrech\u00e9 all'Aeroporto di Malpensa."}
{"id": "498240", "revid": "599013", "url": "https://it.wikipedia.org/wiki?curid=498240", "title": "(15874) 1996 TL66", "text": " \u00e8 un asteroide del sistema solare; scoperto nel 1996, fu il primo oggetto ad essere riconosciuto come appartenente al disco diffuso, una regione periferica del sistema solare esterno.\nStoria.\n \u00e8 stato scoperto nel 1996 da un gruppo di astronomi composto da David Jewitt, Jane Luu e Jun Chen; si trattava, all'epoca, del primo oggetto del disco diffuso conosciuto. Successivamente anche l'oggetto , scoperto l'anno precedente, venne attribuito al disco diffuso.\nParametri orbitali.\nL'orbita di \u00e8 caratterizzata da un semiasse maggiore di 85,33\u00a0UA.\nIl diametro del planetoide \u00e8 attualmente stimato attorno ai 630\u00a0km, grazie ad osservazioni ottiche e termiche."}
{"id": "498243", "revid": "1543377", "url": "https://it.wikipedia.org/wiki?curid=498243", "title": "Frusta da cucina", "text": "La frusta da cucina \u00e8 un attrezzo culinario molto usato soprattutto in pasticceria.\nSi compone di un manico cilindrico che termina in una sorta di tappo. Da questo si dipartono circa 4 o 6 archi allungati formati da fili di materiale flessibile disposti a raggiera.\nSebbene possa essere in legno o in plastica e acciaio, solitamente l'intero attrezzo \u00e8 composto di acciaio inossidabile, per motivi di igiene e di facilit\u00e0 di lavaggio.\nLa frusta da cucina si usa per mescolare composti cremosi, impasti di torta e per insufflare aria in composti per renderli spumosi e leggeri come il Pan di Spagna, la panna montata o la meringa. Pu\u00f2 venire sostituita da uno sbattitore elettrico o da un frullatore"}
{"id": "498246", "revid": "13388", "url": "https://it.wikipedia.org/wiki?curid=498246", "title": "Pan di spagna", "text": ""}
{"id": "498247", "revid": "287204", "url": "https://it.wikipedia.org/wiki?curid=498247", "title": "Monoguanto", "text": "Il monoguanto o sleeve (in inglese monoglove o armbinder) \u00e8 un manicotto di forma conica, spesso fabbricato di pelle, usato nel bondage per costringere le braccia del sub sulla schiena. Il sub infila tutte e due le braccia nel manicotto, che di solito viene fissato con delle cinghie sulle spalle in modo da impedire al sub di scivolarne fuori. Questo risulta in una posizione piuttosto estrema, con i gomiti molto vicini dietro alla schiena. Per questo il monoguanto viene usato in prima linea per effetto scenografico in fotografia. Per chi \u00e8 abbastanza flessibile per stare per un tempo esteso con i gomiti ravvicinati dietro alla schiena, il monoguanto \u00e8 un'alternativa pi\u00f9 comoda ad una legatura realizzata con corde. Nella maggior parte dei casi porta sull'estremit\u00e0 inferiore un anello metallico, che collegato ad una corda fissata in posizione alta, a sollevare le braccia in una posizione detta strappado."}
{"id": "498249", "revid": "118522815", "url": "https://it.wikipedia.org/wiki?curid=498249", "title": "Trazione posteriore", "text": "L'espressione trazione posteriore indica negli automezzi gommati la ripartizione della potenza completamente sulle ruote posteriori. \nQuesto non preclude la possibilit\u00e0 di posizionare il motore sia anteriormente che posteriormente.\nLa trazione posteriore era molto utilizzata fino agli anni ottanta, a partire dai quali gli si prefer\u00ec adottare per motivi di mercato la meno costosa trazione anteriore. Molte case automobilistiche tuttavia la continuano ad utilizzare, specialmente su modelli sportivi, dove questo tipo di trazione pu\u00f2 sfruttare al massimo le sue peculiarit\u00e0, ma anche su molte normali vetture di alta gamma.\nVantaggi.\nI vantaggi dinamici della trazione posteriore riguardano la migliore aderenza soprattutto in salita o in accelerazione a causa del fatto che queste situazioni appesantiscono il retrotreno della vettura, aumentando il carico sulle ruote posteriori.\nGli interventi di manutenzione sono pi\u00f9 semplici in quanto il differenziale \u00e8 pi\u00f9 facilmente raggiungibile.\nCon l'adozione al posteriore di un differenziale autobloccante (ne esistono vari tipi: al 25%, 50%, 75% eccetera) i problemi di aderenza su fondi a scarsa tenuta vengono quasi tutti eliminati o comunque mitigati (neanche una trazione integrale avr\u00e0 il 100% di tenuta, dunque una ottimale aderenza su fondi a scarsa aderenza).\nInoltre a differenza degli altri tipi di trazione, la posteriore permette, ad un ottimo ed esperto pilota, di poter controllare agevolmente gli assali anteriore e posteriore indipendentemente, per averne un controllo totale.\nSvantaggi.\nLa trazione posteriore su fondi a scarsa aderenza o in caso di forti accelerazioni laterali reagisce creando una maggiore deriva del retrotreno o addirittura una perdita di aderenza che porta al sovrasterzo. In questi casi si ricorre alla manovra detta del \"Controsterzo\" con la quale si alleggerisce il carico laterale sulle ruote anteriori sterzanti, ma a dispetto del nome questa manovra \u00e8 assolutamente istintiva, pi\u00f9 difficile invece riallineare le ruote anteriori alla fine della suddetta manovra, ci\u00f2 in quanto quelle posteriori riprendono la loro aderenza in maniera repentina.\nOvviamente il costo e il peso di una trasmissione di tipo posteriore e motore anteriore risulta pi\u00f9 elevato, in quanto occorre l'albero di trasmissione e un retrotreno con una cinematica pi\u00f9 evoluta.\nMezzi a quattro ruote motrici.\nL'uso di quattro ruote motrici favorisce la trazione in qualsiasi situazione, ma risulta essere una soluzione molto costosa rispetto ai vantaggi offerti.\nLa prima vettura da competizione ad usare questo sistema fu la Pat Clancy Special del 1948 e del 1949 durante la gara di Indianapolis.\nIn Formula 1 la vettura March 2-4-0 test\u00f2 questo sistema nel 1977, ma non venne mai portata in gara. In seguito anche la Williams riprese il concetto con il prototipo FW07D del 1981 e la FW08B del 1982, ma la FIA reag\u00ec limitando per regolamento il numero di ruote delle vetture a quattro, di cui due motrici.\nRecenti modelli a trazione posteriore.\nLa trazione posteriore continua ad essere utilizzata ancora oggi in specifici modelli di alcune case (spesso pi\u00f9 per motivi di tradizione automobilistica), anche se molto spesso \u00e8 relegata a modelli di prestigio. Qui segue un elenco delle case che producono automobili con questo tipo di meccanica e a fianco ad esse compaiono i modelli in questione."}
{"id": "498250", "revid": "1652635", "url": "https://it.wikipedia.org/wiki?curid=498250", "title": "Cordyceps", "text": "Cordyceps \u00e8 un genere di funghi della famiglia Cordycipitaceae. Al genere \"Cordyceps\" appartengono particolari ascomiceti. Sono funghi parassiti che attaccano funghi ipogei, di solito tartufi dei cervi (\"Elaphomyces\"), oppure insetti o ragni.\nEssi si dividono in due gruppi. Il primo, di cui fanno parte parassiti dei funghi sotterranei, include solamente una quindicina di specie nel mondo. Il secondo, di cui fanno parte parassiti principalmente degli insetti ma anche dei ragni, \u00e8 molto pi\u00f9 vasto e comprende pi\u00f9 di 250 specie distribuite soprattutto nelle regioni tropicali ed in Asia. In Europa occidentale sono state rinvenute solo una ventina di specie fra quelle menzionate nella letteratura micologica.\nDescrizione.\nI corpi fruttiferi, anche detti stromi, sono costituiti di uno stipite che \u00e8 tanto pi\u00f9 lungo dell'ospite quanto pi\u00f9 questo \u00e8 sepolto in profondit\u00e0, e di una testa fertile chiamata capitola che rinchiude i periteci. Questi contengono lunghi aschi con parete sottile tranne all'apice dove \u00e8 molto ispessita. Ogni asco contiene otto lunghe spore filiformi e settate. Le spore della maggior parte delle specie si frammentano a maturit\u00e0 prima di essere espulse dell'asco e di lasciare il peritecio attraverso un piccolo foro chiamato ostiolo.\nLa grandezza dei frammenti sporali \u00e8 importante per la determinazione delle specie, e Dennis (1981) indic\u00f2 che il miglior metodo per studiarli \u00e8 di lasciare sporulare un Cordyceps per una notte su un vetrino, dato che la misura delle spore nell'asco pu\u00f2 indurre a degli errori. Anche che i Cordyceps, come molti altri Ascomiceti, possono fruttificare in uno stadio imperfetto (anamorfo) che non somiglia allo stadio perfetto (teleomorfo).\nGli anamorfi, che sono stati descritti spesso sotto nomi differenti, non sono facili da collegare ai teleomorfi perch\u00e9 solo molto raramente appaiono in maniera simultanea.\nCome i Cordyceps parassitano gli insetti.\nLe spore, a maturit\u00e0, vengono disperse nell'aria. Quando un frammento di spora entra in contatto col corpo dell'ospite \"adeguato\", la spora viene stimolata, germina e penetra nell'insetto, generalmente allo stadio di larva. Il fungo si propaga poi in tutto il corpo dell'insetto e finisce per ucciderlo in pochi giorni. Quando l'insetto \u00e8 morto, il micelio riempie completamente il corpo, che dall'esterno sembra normale, come mummificato. Il fungo cos\u00ec aspetta che vi siano condizioni favorevoli per fruttificare. Altre specie possono parassitare ragni o farfalle, producendo, a seguito dell'infezione, in un primo stadio, sostanze psicotrope che inducono l'animale a raggiungere posti alti (cime di rami, sommit\u00e0). In un secondo stadio l'esoscheletro dell'ospite viene perforato dalle numerose ife del fungo che cos\u00ec produce i corpi fruttiferi, e quindi le spore possono liberarsi in posizioni favorevoli e ricadere su altri artropodi.\nSpecie di Cordyceps.\nLa specie tipo \u00e8 \"Cordyceps militaris\" (L.) Link (1833), alcune altre specie sono:\nCordyceps in altri media.\nNaughty Dog ha tratto ispirazione dalla parassitosi del Cordyceps per creare \"The Last of Us e The Last Of Us parte 2\". \nNei giochi si immagina una sua mutazione in grado di attaccare l\u2019uomo a livello fisico e cerebrale, rendendolo cos\u00ec aggressivo e predatore di altri esseri umani."}
{"id": "498252", "revid": "183114", "url": "https://it.wikipedia.org/wiki?curid=498252", "title": "Envelope", "text": ""}
{"id": "498254", "revid": "339392", "url": "https://it.wikipedia.org/wiki?curid=498254", "title": "Vision Quest", "text": ""}
{"id": "498255", "revid": "86599", "url": "https://it.wikipedia.org/wiki?curid=498255", "title": "CP-39 8920", "text": ""}
{"id": "498256", "revid": "86599", "url": "https://it.wikipedia.org/wiki?curid=498256", "title": "AX Mic", "text": ""}
{"id": "498257", "revid": "1632387", "url": "https://it.wikipedia.org/wiki?curid=498257", "title": "Timo Tolkki", "text": "Tolkki inizi\u00f2 a suonare la chitarra all'et\u00e0 di sette anni e si esercit\u00f2 intensamente anche per otto ore al giorno. Quando aveva appena dodici anni suo padre si suicid\u00f2 saltando dal quarto piano del suo appartamento.\nCarriera.\nCon gli Stratovarius.\nInizia la carriera di musicista con gli Antidote, i Thunder e i Road Block. Timo Tolkki entra negli Stratovarius nel 1985, dove grazie alla sua abile creativit\u00e0 divent\u00f2 ben presto il leader e il maggiore autore di musica e testi. All'inizio della sua carriera con gli Stratovarius oltre ad essere il chitarrista, ne era anche il cantante. Pubblica il primo album \"Fright Night\" (1989) e poi \"Twilight Time\" (1992), ma dopo il terzo disco, \"Dreamspace\" (1994), decise di cercare un cantante assumendo Timo Kotipelto. In questo modo Tolkki ebbe la possibilit\u00e0 di sfruttare tutte le sue doti tecniche alla chitarra che sono ben evidenti in dischi come \"Fourth Dimension, Episode, Visions, Destiny, Infinite, Elements\". Durante la sua militanza negli Stratovarius trova anche il tempo di pubblicare tre dischi solisti: \"Classical Variations and Themes\" (1994), \"Hymn to Life\" (2002), \"Saana - Warrior of Light\" (2008).\nAll'apice del successo Timo Tolkki cadde preda dell'alcolismo, venne assalito ed accoltellato mentre si trovava in Spagna nel 2004. In seguito si scopr\u00ec che fu una notizia falsa, ma comunque rimase a lungo ricoverato in seguito ad una grossa depressione con forti pulsioni suicide dovute al suo disturbo bipolare. Da qui nacque in lui una crisi profonda, siti internet ed i suoi compagni di band cominciarono a parlare di un Timo Tolkki completamente impazzito e delirante. Ripresosi da questa crisi viene pubblicato il disco \"Stratovarius\" (2005), definito il peggior disco della band frutto di una crisi che ormai affliggeva gli Stratovarius da qualche anno. Il 2 aprile 2008 sciolse ufficialmente gli Stratovarius, che per\u00f2 nello stesso anno si riunirono ma senza Timo Tolkki. Alla base della scioglimento ci sarebbero stati problemi legati a questioni economiche, infatti sia Tolkki che i suoi ex compagni si accusavano reciprocamente di avidit\u00e0. Alla sua partenza ha deciso di rinunciare ai diritti legali sul nome \"Stratovarius\" affermando di aver agito come forma di protesta nei confronti dei suoi ex compagni.\nDopo gli Stratovarius.\nNel 2008, dopo gli Stratovarius, Tolkki annuncia la nascita del progetto Revolution Renaissance incidendo 3 album: \"New Era\" (2008), \"Age of Aquarius\" (2009) e \"Trinity\" (2010). Questi dischi ebbero poco successo, nonostante alla realizzazione degli album parteciparono cantanti e musicisti di rilievo della scena power metal internazionale, quali Michael Kiske (ex Helloween) e Tobias Sammet (Edguy, Avantasia). Nel luglio 2010 Tolkki scioglie la band con un comunicato che diceva: \"A causa dei miei problemi privati, della mancanza di interesse per Revolution Renaissance dimostrata dai promotori e, della situazione attuale nel settore della musica che colpisce tutto, compresi i budget di produzione, \u00e8 diventato impossibile continuare la band\".\nNel novembre 2010 fonda i Symfonia, una super band power metal di cui fanno parte Andre Matos, Uli Kusch, Jari Kainulainen e Mikko H\u00e4rkin. Con questa formazione pubblica nell'aprile 2011 l'album \"In Paradisum\", ma nel dicembre dello stesso anno Tolkki ha annunciato la sospensione della band e successivamente il suo ritiro dal mondo della musica.\nContrariamente a quanto dichiarato il 12 aprile del 2012 ha reso disponibile in download gratuito una nuova traccia strumentale intitolata \"Dinner with Paganini\". Successivamente nel febbraio 2013 ha annunciato il suo nuovo progetto per la realizzazione di una Metal Opera chiamata \"Timo Tolkki's Avalon\". Con questo progetto il 17 maggio 2013 pubblica l'album \"The Land of New Hope\" con la partecipazione di artisti quali Michael Kiske (ex-Helloween), Sharon den Adel (Within Temptation), Russell Allen (Symphony X), Rob Rock (Impellitteri), Tony Kakko (Sonata Arctica), Jens Johansson (Stratovarius), Derek Sherinian (ex-Dream Theater), Alex Holzwarth (Rhapsody of Fire). Dopo questo album \u00e8 uscito nel 2014 il seguito \"Angels of the Apocalypse, \"tra i partecipanti al progetto ci sono Fabio Lione (Rhapsody of Fire, Vision Divine, Angra) Simone Simons degli Epica, Floor Jansen dei Nightwish e i due suoi vecchi compagni negli Stratovarius Antti Ikonen (tastiere) e Tuomo Lassila (batteria). Sempre nel 2014, in veste di bassista, pubblica coi Ring of Fire l'album \"Battle of Leningrad, \"mentre col norvegese J\u00f8rn Lande pubblica \"The Great Divide\" dove suona chitarra, basso e tastiere.\nNel 2015 insieme a Caterina Nix pubblica un nuovo disco-progetto chiamato \"Chaos Magic\", album che viene letteralmente stroncato dalla critica. Durante le esibizioni di questo periodo Timo Tolkki \u00e8 apparso visibilmente ingrassato e fuori forma.\nIl 22 marzo 2019 gli Stratovarius hanno pubblicato sui loro social una foto dal backstage del loro ultimo concerto a Helsinki insieme agli ex membri Timo Tolkki e J\u00f6rg Michael. Il riavvicinamento di Tolkki con i vecchi compagni fa sperare i fan in un vero riappacificamento, soprattutto considerati i trascorsi che portarono Timo Tolkki fuori dagli Stratovarius. Ad aprile viene reso noto che Tolkki pubblicher\u00e0 il terzo album della sua metal opera \"Avalon\" intitolato \"Return to Eden\", mentre ad agosto viene annunciata la nuova band \"Infinite Vision\" di cui faranno parte Jorge Segersbol (cantante), Jimmy Pitts (tastiere), Pawel \u201cPavulon\u201d Jaroszewicz (batteria) ,Pierre-Emmanuel P\u00e9lisson (basso).Questa band registrer\u00e0 le demo dell\u2019album di debutto \"Union Magnetica\", la cui uscita \u00e8 prevista per il novembre 2021.\nIl 7 gennaio 2021 viene annunciato che la band si \u00e8 sciolta a causa di problemi economici legati alla pubblicazione del disco, ma il nuovo album uscir\u00e0 a novembre solo in formato download per la Wanikiya Record. A questo nuovo progetto faranno parte Ralf Scheepers (ex Gamma Ray, Primal Fear), Rob Rock (Impelliteri, ex-Axel Rudi Pell) e Caterina Nix (Chaos Magic) come voci, Alex Landenburg (Kamelot) alla batteria, Jari Kainulainen (ex-Stratovarius) al basso e Jens Johansson (Stratovarius) al tastiere.\nStile e tecnica.\nTimo Tolkki \u00e8 un chitarrista molto veloce e tecnico; passa da riff potenti ad elaborati e veloci assoli, ad intermezzi dal sapore neoclassico. Il suo stile \u00e8 ispirato a Ritchie Blackmore e allo svedese Yngwie Malmsteen. Spesso, nei brani degli Stratovarius, i suoi assoli sono intrecciati con quelli del tastierista Jens Johansson. In un articolo del 2011 la rivista \"Guitar World\" ha inserito Tolkki nella top 50 dei chitarristi pi\u00f9 veloci del mondo.\nProduzioni e collaborazioni.\nTimo Tolkki \u00e8 famoso anche come produttore. Oltre alla maggior parte dei dischi degli Stratovarius ha prodotto tre dischi dei Revolution Renaissance, uno dei Symfonia e due dischi degli italiani Vision Divine.\nDurante la produzione di \"9 Degrees West of the Moon\", avvenuta in Italia nel 2009, ha realizzato anche due concerti insieme al chitarrista Pier Gonella e Fabio Lione.\n\u00c8 apparso in molte band in veste di ospite come chitarrista o come cantante; tra le pi\u00f9 importanti apparizioni figurano quella con gli Avantasia e con gli Edguy."}
{"id": "498259", "revid": "86599", "url": "https://it.wikipedia.org/wiki?curid=498259", "title": "Gl 825", "text": ""}
{"id": "498262", "revid": "86599", "url": "https://it.wikipedia.org/wiki?curid=498262", "title": "Hip 105090", "text": ""}
{"id": "498263", "revid": "86599", "url": "https://it.wikipedia.org/wiki?curid=498263", "title": "CD-39 14192", "text": ""}
{"id": "498264", "revid": "899609", "url": "https://it.wikipedia.org/wiki?curid=498264", "title": "Canuto IV di Danimarca", "text": "Egli era figlio illegittimo di Sweyn II Estridsson.\nBiografia.\nSucceduto al fratellastro Harald III, Canuto dimostr\u00f2 presto di essere un re tanto devoto quanto ambizioso. Il suo regno fu segnato da forti tentativi di aumentare il proprio potere in Danimarca. Egli emise editti che attribuivano al re la propriet\u00e0 della terre comuni, il diritto sui relitti da naufragio e quelli di ereditare le propriet\u00e0 degli stranieri e di coloro che non avevano discendenti. Sempre campione della Chiesa, egli emise anche leggi volte a proteggere i deboli, gli orfani, le vedove e gli stranieri e cerc\u00f2 di imporre la riscossione di tributi. Tale politica condusse allo scontento i suoi sudditi, che non erano usi ad un re che reclamasse tali poteri e pretendesse di interferire nella loro vita quotidiana. \nMa le ambizioni di Canuto non erano solamente nazionali. Come pronipote di Canuto il Grande, che fino al 1035 era stato re d'Inghilterra, di Danimarca e di Norvegia, egli ritenne di aver diritto anche alla corona inglese e vide Guglielmo il Conquistatore come un usurpatore. \nNel 1085, appoggiato dal suocero, conte Roberto di Fiandra, Canuto prepara l'invasione dell'Inghilterra. Egli radun\u00f2 una flotta a Limfjord, che tuttavia non salp\u00f2 mai. Probabilmente Canuto temette l'intervento dell'imperatore Enrico IV, con il quale sia le Fiandre che la Danimarca non erano mai state in buoni rapporti.\nCertamente Canuto sospettava del fratello Olaf (che gli succedette poi sul trono danese), che pretendeva il comando della flotta e che egli fece arrestare e tradurre nelle Fiandre. La flotta destinata allo sbarco in Inghilterra quindi si sciolse, anche se Canuto pensava di ricomporla successivamente.\nPrima che la flotta fosse stata nuovamente radunata, una rivolta di contadini scoppi\u00f2 agli inizi del 1086 nel sud dello Jutland, dove risiedeva Canuto. \nEgli cerc\u00f2 rifugio con il suo seguito nella chiesa in legno di Sant'Albano ad Odense, ma i ribelli irruppero nell'edificio il 10 luglio 1086 e trucidarono davanti all'altare Canuto con il fratello Benedikt e diciassette uomini del suo seguito.\nCulto.\nA causa del suo martirio e della sua devozione alla Chiesa, Canuto fu presto considerato santo. Si parl\u00f2 subito di miracoli verificatisi presso la sua tomba. Nel 1101, a seguito delle pressioni degl'inviati del re di Danimarca Eric III, papa Pasquale II conferm\u00f2 il culto di San Canuto.\nNel 1300 i resti del suo corpo e quelli del fratello furono trasferiti nella Cattedrale di San Canuto, sempre a Odense.\nMatrimonio e discendenza.\nCanuto spos\u00f2 Adelaide di Fiandra, figlia di Roberto I delle Fiandre, ed ebbe un figlio, Carlo il Buono, che divenne conte di Fiandra.\nBibliografia.\nin lingua inglese:"}
{"id": "498266", "revid": "86599", "url": "https://it.wikipedia.org/wiki?curid=498266", "title": "SAO 212866", "text": ""}
{"id": "498267", "revid": "86599", "url": "https://it.wikipedia.org/wiki?curid=498267", "title": "LHS 66", "text": ""}
{"id": "498268", "revid": "86599", "url": "https://it.wikipedia.org/wiki?curid=498268", "title": "LTT 8438", "text": ""}
{"id": "498270", "revid": "86599", "url": "https://it.wikipedia.org/wiki?curid=498270", "title": "LFT 1617", "text": ""}
{"id": "498272", "revid": "86599", "url": "https://it.wikipedia.org/wiki?curid=498272", "title": "LPM 772", "text": ""}
{"id": "498273", "revid": "86599", "url": "https://it.wikipedia.org/wiki?curid=498273", "title": "UGP 518", "text": ""}
{"id": "498277", "revid": "27723", "url": "https://it.wikipedia.org/wiki?curid=498277", "title": "Toliman", "text": ""}
{"id": "498278", "revid": "729019", "url": "https://it.wikipedia.org/wiki?curid=498278", "title": "Outer Skerries", "text": "Le Outer Skerries, spesso chiamate Out Skerries o semplicemente The Skerries (sebbene quest'ultima denominazione possa generare confusione con le Ve Skerries), sono un gruppo di isole facente parte delle Shetland, in Scozia. Esse si trovano circa quattro miglia a nord-est dell'isola di Whalsay e costituiscono la parte pi\u00f9 orientale della Scozia, a soli 320 chilometri dalla Norvegia.\nGeografia.\nLe isole principali, tutte di piccole dimensioni, sono Housay, Bruray e Grunay. La popolazione ammonta a soli 76 abitanti. Le prime due isole sono abitate e sono collegate da un ponte sospeso.\nInfrastrutture.\nLe isole possiedono una scuola elementare e una scuola media, due negozi, uno stabilimento per la lavorazione del pesce, una pista d'atterraggio ed una chiesa. La scuola media \u00e8 la pi\u00f9 piccola del Regno Unito: dal 2015 essa contava un solo allievo.\nLa principale attivit\u00e0 economica esercitata sulle isole \u00e8 la pesca.\nBibliografia.\nJoan Dey, \"Out Skerries - an Island Community\", ISBN 0-900662-74-3"}
{"id": "498280", "revid": "305248", "url": "https://it.wikipedia.org/wiki?curid=498280", "title": "Candid camera (disambigua)", "text": ""}
{"id": "498282", "revid": "697352", "url": "https://it.wikipedia.org/wiki?curid=498282", "title": "Bethel", "text": ""}
{"id": "498283", "revid": "27723", "url": "https://it.wikipedia.org/wiki?curid=498283", "title": "Rigil Kent", "text": ""}
{"id": "498284", "revid": "599013", "url": "https://it.wikipedia.org/wiki?curid=498284", "title": "Cattedrale di San Canuto", "text": "La cattedrale di San Canuto (in danese: \"Odense Domkirke\" o \"Sct. Knuds Kirke\") \u00e8 la cattedrale luterana di Odense, in Danimarca, e sede della diocesi di Fionia.\nStoria.\nLa chiesa \u00e8 chiamata cos\u00ec in onore del re danese Canuto il Santo (Danese: Knud den Hellige). Fuggendo da una forza di ribellione, il re si rifugi\u00f2 dentro la chiesa di Sant'Albano, una chiesa di legno a Odense.\nTuttavia i ribelli, che non volevano lasciarlo fuggire, lo uccisero dentro la chiesa. La leggenda dice che mor\u00ec inginocchiandosi davanti all'altare, pregando, ma dall'esame delle sue ossa, che possono ancora essere viste, \u00e8 possibile ricostruire una storia differente: il re Canuto fu trafitto nell'addome da una lancia mentre stava in piedi fronteggiando il suo attaccante e molto probabilmente venne ucciso da un colpo alla testa che gli frattur\u00f2 il cranio.\nEssendo stato ucciso in una chiesa da ribelli, fu dichiarato santo nel 1101, pi\u00f9 per ragioni politiche e contro i desideri del suo successore e fratellastro, Olaf I.\nLa cattedrale di San Canuto venne costruita in memoria di ci\u00f2, sebbene non sorga sullo stesso posto esatto della chiesa originale. Le parti pi\u00f9 antiche della cattedrale risalgono al Trecento."}
{"id": "498285", "revid": "110157", "url": "https://it.wikipedia.org/wiki?curid=498285", "title": "Wyszk\u00f3w", "text": "Wyszk\u00f3w \u00e8 una citt\u00e0 della Polonia nord-orientale, con 37.715 abitanti nel 2004. \u00c8 capoluogo del distretto di Wyszk\u00f3w (in polacco \"powiat wyszkowski\").\nGeografia fisica.\nLa citt\u00e0 \u00e8 situata nel voivodato della Masovia dal 1999, mentre prima era stata parte del voivodato di Varsavia fino al 1975 e del voivodato di Ostro\u0142\u0119ka dal 1975 al 1998.\nStoria.\nLe prime fonti che citano di Wyszk\u00f3w risalgono al 1203. La citt\u00e0 fu fondata invece nel 1502, e fu distrutta durante la guerra polacco-svedese del 1655-1660, quando la citt\u00e0 perse importanza nella regione. L'industria si svilupp\u00f2 dal 1897, quando fu costruita la ferrovia Pilawa-Tluszcz-Ostro\u0142\u0119ka.\nPrima della Seconda guerra mondiale, met\u00e0 della popolazione di Wyszk\u00f3w (9.000 persone) erano ebrei, mentre dopo la guerra non ne rimase nessuno. Il 14 settembre 1997, fu inaugurato un monumento alle vittime dell'Olocausto. \u00c8 costruito con pietre provenienti da tombe di ebrei che erano state rimosse nel 1939 dagli occupanti tedeschi, che le avevano usate come pietre per costruire strade e nella costruzione degli edifici dei quartiergenerali della Gestapo. Alcune parti di queste tombe dissacrate furono recuperate e utilizzate per formare il monumento."}
{"id": "498287", "revid": "287204", "url": "https://it.wikipedia.org/wiki?curid=498287", "title": "Wyszkow", "text": ""}
{"id": "498291", "revid": "767487", "url": "https://it.wikipedia.org/wiki?curid=498291", "title": "Il disprezzo (film)", "text": "Il disprezzo (\"Le M\u00e9pris\") \u00e8 un film del 1963 scritto e diretto da Jean-Luc Godard e tratto dall'omonimo romanzo del 1954 di Alberto Moravia.\nTrama.\nLo scrittore francese Paolo Javal si trova a Roma con la sua attraente e giovane moglie Emilia, convocato dal produttore statunitense Jerry Prokosch per riscrivere la sceneggiatura d'un film sull'Odissea diretto dal famoso regista tedesco Fritz Lang, ritenuto senza sbocchi commerciali. Tra Emilia e Paolo si crea un malinteso: Emilia sostiene erroneamente che Paolo sfrutti la sua bellezza per ottenere delle agevolazioni dal produttore Prokosch che nei confronti di Emilia ha un atteggiamento malizioso. Questo malinteso avr\u00e0 gravi conseguenze sul futuro e l'armonia coniugale della coppia, in Emilia nascer\u00e0 un forte e profondo sentimento di disprezzo nei confronti di suo marito, il quale non comprende il cambiamento radicale di sua moglie, ostinato e irreversibile.\nFra le mura della casa di Paolo ed Emilia si consuma una lunga discussione, Paolo vuole comprendere il motivo che sta allontanando sua moglie da lui, lei imperterrita non vuole dargli spiegazioni. Paolo vuole farle capire che il motivo per cui ha accettato di lavorare per Prokosch \u00e8 garantire a lei una vita agiata, Emilia non comprende, mantiene un atteggiamento impulsivo e privo di qualsiasi riflessione.\nIl giorno seguente raggiungono Capri, dove girano alcune scene: Prokosch ha affittato una grandiosa villa moderna nella quale continua il suo gioco con Emilia. Paolo cerca di guadagnare la stima di Lang, spiegandogli l'intenzione di riscrivere da un punto di vista psicologico la vicenda di Ulisse e Penelope, sull'esperienza del rapporto conflittuale con la moglie, ma Lang gli risponde francamente di non essere interessato a un approccio moderno, psicanalitico, bens\u00ec al cinema classico, al rapporto uomo/natura inserito nel paesaggio mediterraneo.\nEmilia decide di cedere alla corte di Prokosch ormai certa di voler lasciare suo marito. Paolo non vuole perderla e le dice di essere disposto a rinunciare al lavoro pur di averla accanto, ormai consapevole del motivo per cui Emilia nutre del rancore nei suoi confronti vuole dimostrarle che sta sbagliando, i tentativi di ristabilire un'armonia sono inutili. Emilia decide di chiudere definitivamente il suo rapporto con Paolo e di partire con Prokosch.\nDopo che Emilia e Prokosch muoiono in un incidente d'auto, Paolo si prepara a lasciare Capri, mentre Lang continua a lavorare al film.\nProduzione.\nLe riprese iniziano il 22 aprile 1963 a Roma e durano 32 giorni di lavoro, con termine all'8 luglio. La scena dei provini per Nausicaa \u00e8 girata al Silver Cine, alla periferia di Roma; le scene di mare non sono ambientate solo a Capri ma anche a Sperlonga. Godard privilegia per questo film solare, lento, mediterraneo, il piano sequenza, al punto che la versione finale \u00e8 composta di 149 piani soltanto, un terzo circa rispetto a \"Fino all'ultimo respiro\". In un vero \"tour de force\" lavorativo, la troupe gira la sequenza n. 5 della sceneggiatura, il lungo dialogo tra marito e moglie nell'appartamento romano, in soli cinque giorni, ricavandone bel 25 minuti di pellicola utile per la versione definitiva, un record di produttivit\u00e0 anche per un regista \u201cveloce\u201d come Godard.\nLe parole del litigio tra Paolo ed Emilia, che \u201cmettono in scena il fallimento senso-motorio della coppia nel dramma tradizionale\u201d sono le parole dei frequenti dissidi coniugale di Godard e Karina; quest'ultima riconobbe in seguito situazioni, frasi e parole nei dialoghi che ogni mattina Godard scriveva febbrilmente per consegnarli ai suoi attori; persino l'atteggiamento freddo e distaccato che il regista pretende da Bardot nel momento di inanellare una sequela di parolacce, richiesta che stupisce l'attrice, \u00e8 una caratteristica della moglie. Il gioco si fa citazione esplicita quando il regista fa indossare all'attrice, durante queste scene, una parrucca nera identica alla pettinatura alla Louise Brooks di Nana, la protagonista di \"Questa \u00e8 la mia vita\", interpretata qualche anno prima da Anna Karina. E Michel Piccoli \u00e8 una perfetta anamnesi di Godard, con il suo sigaro e il cappello in testa, la sua gelosia fredda e scostante in queste scene d'interno, in un appartamento ancora non finito, dove tutti quei passaggi attraverso porte alle quali mancano i pannelli \u201cassumono un valore quasi musicale e servono da accompagnamento all'affetto\u201d.\nPer i ruoli dei due protagonisti Godard avrebbe voluto Frank Sinatra e Kim Novak; dato che i due personaggi di Moravia erano italiani, Carlo Ponti chiedeva di scritturare la moglie Sophia Loren in coppia con Marcello Mastroianni (i due interpretano nello stesso 1963 il celeberrimo \"Ieri, oggi, domani\"). Brigitte Bardot \u00e8 quindi una soluzione di compromesso.\nUna volta terminata, la pellicola non piace assolutamente n\u00e9 a Ponti n\u00e9 a Levine, che pretendono un utilizzo di Brigitte Bardot in chiave sexy e rifiutano di inviare \"Il disprezzo\" alla Mostra di Venezia. Dopo un lungo braccio di ferro, impongono a Godard di inserire tre scene di nudo: una nell\"incipit\", la seconda a met\u00e0 film, con Piccoli e Bardot, la terza pi\u00f9 avanti con l'attrice e Jack Palance. Godard gira solo la prima e la terza, ma quest'ultima non verr\u00e0 mai utilizzata. La scena che rimane inserita diventer\u00e0 invece la pi\u00f9 famosa de \"Il disprezzo\", una sorta di videoclip pubblicitario sul corpo dell'attrice sdraiata sul letto, senza vestiti, senza alcuna volgarit\u00e0 n\u00e9 intento esplicitamente sessuale, con Piccoli che alle domande su cosa gli piaccia del suo corpo risponde: \u201cTi amo totalmente, teneramente, tragicamente.\u201d Godard \u00e8 riuscito a trasformare la \u201cvalorizzazione sexy\u201d di Bardot richiesta dai produttori in una delle pi\u00f9 belle scene d'amore della storia del cinema. Paradossalmente, la scena sar\u00e0 tagliata nella mutilata versione per il mercato italiano.\nBrigitte Bardot.\nGodard fa avere a Brigitte Bardot una sceneggiatura abbastanza dettagliata, cosa per lui piuttosto inusuale dal momento che \u00e8 famoso per improvvisare di giorno in giorno, suggerendo il mattino stesso agli attori le battute di dialogo. L'intermediario tra il regista e l'attrice \u00e8 Sami Frey, fidanzato della Bardot e amico della moglie di Godard, Anna Karina: sar\u00e0 infatti tra i tre attori protagonisti del successivo film di Godard, \"Bande \u00e0 part\".\nBardot \u00e8 l'attrice del momento, dopo \"E Dio cre\u00f2 la donna\" (\"Et Dieu cr\u00e9a la femme\") di Roger Vadim, il suo \u00e8 il corpo femminile pi\u00f9 famoso al mondo. E proprio come un corpo la tratta Godard: nel suo film, l'attrice recita principalmente per somigliare in modo quasi ieratico al culto di se stessa, come una statua di Brigitte Bardot. La gestione dell'attrice nel corso delle riprese non \u00e8 semplice: Godard fa venire da Ginevra un suo conoscente, Roland Tolmatchoff, che dieci anni prima aveva flirtato con la Bardot quando, ancora non famosa, era in tourn\u00e9e in Svizzera con i ballerini del conservatorio di Cours Bourgat. \u00c8 Tolmatchoff che si occupa di portarla in auto dalla villa dove alloggia sull'Appia antica (quella in cui vive Prokosch nel film) fino alla \"location\" del giorno.\nLa relazione professionale non \u00e8 propriamente lineare, le incomprensioni non mancano anche se la Bardot ha accettato di lavorare con il regista per marcare il territorio nel cinema d'autore; alla domanda su come sia la sua relazione con l'attrice, Godard risponde: \u201cNulla. Io non le interessavo, lei non mi interessava\u201d. In una scena in cui l'attrice \u00e8 completamente nuda, sdraiata prona a prendere il sole sul tetto di Villa Malaparte, Godard le appoggia un libro giallo sul fondoschiena, come per coprirlo; il titolo del romanzo per\u00f2 \u00e8 \"Entrate senza bussare\", e cos\u00ec \u00e8 rimasto sulla versione definitiva del film.\nDistribuzione.\nVersione italiana.\nUna volta arrivato nelle mani di Carlo Ponti il film viene considerato inaccettabile e cos\u00ec viene \"italianizzato\" censurando e rimontando intere sequenze (perdendo cos\u00ec il senso logico iniziale) e cambiando alcuni dialoghi. La durata della pellicola scende da 105' a 84'. Per questo motivo in Italia sono circolate subito delle versioni in lingua francese sottotitolate in italiano. Lo stesso Godard, una volta vista la versione italiana di Ponti, ha rinnegato la paternit\u00e0 del film, precisando che tale riedizione stravolgeva il senso originale.\nAlcune differenze delle due versioni:\nAccoglienza.\nCritica.\nMentre nelle sale francesi esce il precedente \"Les Carabiniers\", peggior insuccesso commerciale di Godard, una produzione internazionale inizia a lavorare in Italia su questa pellicola girata in CinemaScope a grande budget (500 milioni di franchi, dieci volte il costo di \"Fino all'ultimo respiro\".) Non potrebbe esistere maggiore distanza tra due film girati quasi contemporaneamente: B/N, toni contrastati e un film di guerra contro un technicolor che \u00e8 il trionfo della saturazione cromatica in un film d'amore, bench\u00e9 \"\u00e0 la Godard\". Soprattutto, al posto degli attori sconosciuti e non professionisti di \"Les Carabiniers\", la Diva per antonomasia del momento, la solare e biondissima Brigitte Bardot in uno dei ruoli pi\u00f9 dignitosi, quasi intellettuali, della sua carriera.&lt;br&gt;\nInserendo tra i personaggi un regista tedesco, Moravia non pensava probabilmente a Lang ma a Georg Wilhelm Pabst che nel 1954 avrebbe dovuto dirigere l\"Ulisse\" con Kirk Douglas (affidato poi a Mario Camerini), prodotto guarda caso proprio da Carlo Ponti.\nNel confronto tra il regista Lang e lo scrittore Javal, il vincitore morale \u00e8 senz'altro il primo: \u00e8 il fascino del cinema che trionfa sui compromessi commerciali dell'intellettuale-servo.&lt;br&gt;\nDurante le riprese, l'interesse curioso di Fritz Lang per il giovane cineasta francese diventa un'ammirazione sincera e profonda, soprattutto per il suo metodo di lavoro rapido e preciso. \u00c8 anche sollevato che il suo personaggio risulti meno antipatico, meno \u201cfascista\u201d che nel romanzo di Moravia.\nEdizioni home video.\nDVD.\nNel 2004 Medusa e nel 2006 CecchiGori hanno pubblicato delle edizioni in DVD dove sono presenti entrambe le versioni.\nNella pi\u00f9 recente edizione in Blu-Ray di Studio Canal, la versione francese \u00e8 presentata con un montaggio leggermente pi\u00f9 lungo."}
{"id": "498292", "revid": "124423713", "url": "https://it.wikipedia.org/wiki?curid=498292", "title": "Ville di Roma", "text": "Ville di Roma elenca le ville che sorsero a partire dal Rinascimento e prima del 1870 nel perimetro delle mura di Roma o nelle immediate adiacenze, propriet\u00e0 di famiglie importanti. Per le ville dei dintorni e della campagna vedere .\nAlcune di esse esistono ancora, integre, altre sono state mutilate dei giardini, altre ancora completamente divorate dalla febbre edilizia che invest\u00ec la citt\u00e0 e la sua nobilt\u00e0 quando Roma divenne la capitale d'Italia.\nLa rinascita delle ville urbane.\nDurante il Medioevo Roma si era gravemente spopolata, e sulle rovine antiche all'interno delle Mura Aureliane erano sorti insediamenti fortificati o chiese con annessi monasteri (generalmente fortificati anch'essi, come quello dei Santi Quattro), mentre la popolazione si era addensata tra la Suburra, il Campidoglio e la pianura del Campo Marzio, e pascoli, orti e vigne avevano preso il posto delle costruzioni antiche.\nLa citt\u00e0 bassa era tuttavia notevolmente insalubre, soprattutto d'estate, per le frequenti piene del Tevere, per la decadenza del sistema fognario, perch\u00e9 era il punto di raccolta e risorgiva delle acque piovane che scendevano dai colli.\nRinacque cos\u00ec a partire dalla fine del Quattrocento, sia per motivi di prestigio che di qualit\u00e0 della vita (delle classi dominanti), l'uso gi\u00e0 caro ai romani di costruirsi una residenza di campagna, lussuosa e raffinata quanto consentiva ed imponeva il rango della famiglia, a volte adattando precedenti edifici, altre volte costruendo \"ex novo\" in posizioni particolarmente felici.\nPer la curiosa persistenza che caratterizza alcune tipologie edilizie a Roma (come le caserme al Castro Pretorio, o gli ospedali all'Isola Tiberina), molte di queste ville sorsero sui terreni (o addirittura sulle spoglie) di precedenti ville romane, come gli Horti Liciniani, o gli \"Horti Caesaris\" a Trastevere.\nDentro le mura.\nSan Saba - Appia Antica.\nSorge sull'Appia Antica, prima della Porta San Sebastiano.\nAttribuita al Bessarione dalla tradizione, anche se non ne presenta lo stemma, \u00e8 una villa quattrocentesca di dimensioni modeste, ma di grande grazia, di quelle che venivano dette \"casina\" o \"casino\". \nLa residenza ufficiale del cardinale (titolare dei Santi Apostoli) era a Palazzo Colonna. Questa piccola residenza - distante una mezz'ora di passeggiata a piedi dalla basilica - \u00e8 un esempio tipico di rifugio appena suburbano.\n\u00c8 composta da un solo piano rialzato con facciata e portico sul giardino, mentre gli ambienti di servizio sono allocati al di sotto.\nNella costruzione furono utilizzati materiali di spoglio, assai abbondanti nella zona, come le colonne della loggia.\nRidotta a osteria suburbana, fu sottoposta a restauro, iniziato il 13 febbraio 1934 e parzialmente completato nel marzo successivo, e fu utilizzata, il 27 luglio dello stesso anno, da Benito Mussolini per incontrare il Presidente del consiglio ungherese."}
{"id": "498293", "revid": "110157", "url": "https://it.wikipedia.org/wiki?curid=498293", "title": "Chiesa Vecchia (Amsterdam)", "text": "La Chiesa Vecchia, in olandese \"Oude Kerk\", \u00e8 la chiesa pi\u00f9 antica e prima parrocchiale di Amsterdam, nei Paesi Bassi.\nSi trova sulla Oudekerksplein, nel cuore del celebre De Wallen, il quartiere a luci rosse, nel distretto di Amsterdam-Centrum. \u00c8 uno dei pi\u00f9 importanti monumenti del Paese, classificato Rijksmonument nel 1970.\nFino al XV secolo, quando venne costruita la Chiesa Nuova, la chiesa era denominata di San Nicola, in quanto \u00e8 a lui intitolata. Successivamente entra nel linguaggio comune semplicemente come \"Oude Kerk\", Chiesa Vecchia. A confermare la denominazione \u00e8 l'attuale Basilica di San Nicola, costruita nel periodo 1884-1887, di fronte alla Stazione di Amsterdam.\nPer la sua ottima acustica interna, nella chiesa si svolgono molti concerti, tra cui quelli dei BBC Singers e dell'Academy of Saint Martin-in-the-Fields.\nNel settembre 2006 si sono celebrati i 700 anni della chiesa.\nStoria e descrizione.\nOrigini.\nIn questo punto, dove l'Amstel sfociava nell'IJ, si era creato un grande sedimento d'argilla, era il terreno pi\u00f9 solido dell'insediamento in questa provincia paludosa. Qui i primi residenti vi costruirono una cappella in legno nel XIII secolo, intorno alla quale si svilupp\u00f2 un cimitero. I navigatori ormeggiarono le loro imbarcazioni nei pressi dell'edificio e pregavano nella chiesa. Ben presto divenne il fulcro della vita cittadina, anche per gli affari secolari, infatti era un vivace luogo d'incontro per residenti e commercianti, i venditori ambulanti vi vendevano i loro beni e i mendicanti vi cercavano rifugio.\nLa basilica romanica.\nNella seconda met\u00e0 del XIII secolo si decise la costruzione di un nuovo edificio, pi\u00f9 grande, in pietra. Si presentava in stile romanico con una pianta basilicale e abside poligonale. Venne consacrato a San Nicola, patrono dei marinai, il 17 settembre 1306 da Guy d'Avesnes, vescovo di Utrecht.\nLa parrocchiale gotica.\nIl crescente numero della popolazione e lo sviluppo della citt\u00e0 port\u00f2 ad adottare misure di ampliamento della chiesa. Gi\u00e0 all'inizio del XIV secolo vennero aggiunte due navate laterali, strette ma alte come quella centrale; fu la prima chiesa a sala dei Paesi Bassi. Nel 1325 venne eretta la torre, a base quadrata, sul fronte dell'edificio.\nNel 1334 la chiesa venne elevata a parrocchiale della citt\u00e0 e col Miracolo eucaristico di Amsterdam del 1345 divenne anche luogo di pellegrinaggio. Questi eventi portarono a ulteriori modifiche dell'edificio. Le navate laterali vennero ampliate, fino a divenire leggermente pi\u00f9 grandi di quella centrale; tutto il piedicroce venne allungato verso est, portando alla ricostruzione del coro, ora di dimensioni maggiori e circondato da deambulatorio. Verso il 1390 vennero realizzate le grandi coperture lignee a botte, una delle pi\u00f9 grandi volte medioevale in legno strutturale in Europa. Fra il 1380 e il 1412 venne eretta la grande \"Cappella di San Giorgio\", sul lato settentrionale, che doveva essere contrapposta a un'altra simmetrica, posta nel lato meridionale, cos\u00ec da trasformare l'edificio con pianta a croce.\nTuttavia i grandi incendi del 1421 e del 1452, che colpirono anche la chiesa, arrestarono i lavori. Dopo questi eventi seguirono i restauri e fra il 1450 e il 1460 venne, infine, costruita la \"Cappella di San Sebastiano\" sul lato meridionale della chiesa e creato il transetto. Alcune cappelle apparvero sui lati del piedicroce.\nNel Medioevo, Amsterdam era un importante citt\u00e0 commerciale, che contava pi\u00f9 di 3000 abitanti intorno al 1400. Come la popolazione era cresciuta enormemente dal 1408 si edific\u00f2 una nuova chiesa sul Dam: La Chiesa di Santa Caterina, chiamata comunemente \"Nieuwe Kerk\", Chiesa Nuova, e automaticamente la parrocchiale di San Nicola divenne la \"Oude Kerk\", Chiesa Vecchia.\nModifiche tardogotiche.\nNella prima met\u00e0 del XVI secolo inizi\u00f2 una nuova campagna di lavori di ampliamento e ristrutturazione della Chiesa Vecchia. A partire dal 1505 le navate laterali venne trasformate inglobando le cappelle laterali; ogni campata venne dotata di una grande polifora inscritta in un timpano triangolare, sul modello della Chiesa Grande dell'Aia. \nLa navata centrale venne alzata con la realizzazione del cleristorio aperto da grandi polifore; che, completato verso il 1550, fece perdere all'edificio la forma a sala. Tra il 1558 e il 1560 venne dotato anche il coro del cleristorio, grazie ai fondi raccolti con una lotteria.\nPer adattarsi alle nuove dimensioni dell'edificio, tra il 1563 e il 1565 venne sopraelevato, all'attuale altezza di 67 metri, anche il campanile con la creazione di una graziosa guglia lignea rivestita di lastre di piombo, presumibilmente progettata da Joost Bilhamer. Nella torre, oltre alle 4 campane (fede, speranza, amore e libert\u00e0) nel 1658 venne aggiunto un carillon di 47 campane da Fran\u00e7ois Hemony.\nProtestantesimo.\nCon l\"'Alteratie\" del 26 maggio 1578, quando il governo cattolico cittadino viene soppiantato da quello protestante e i cattolici cacciati dalla citt\u00e0, la chiesa venne adottata dai calvinisti che, durante tutte le battaglie del XVI secolo, saccheggiarono e sfigurarono la chiesa in diverse occasioni. I venditori ambulanti e i mendicanti vennero espulsi. Nel 1681 il coro venne chiuso da una cancellata d'ottone con la scritta commemorativa \"Le false pratiche gradualmente introdotte nella chiesa di Dio, sono state nuovamente eliminate nell'anno settantotto\", con riferimento alla riforma del 1578. Contemporaneamente la Oude Kerk divenne sede del registro dei matrimoni. Venne usata anche come archivio cittadino, i documenti pi\u00f9 importanti erano chiusi in un cassettone ricoperto di piastre di metallo e dipinto con lo stemma della citt\u00e0. Il cassettone veniva tenuto al sicuro nella cappella di ferro.\nRembrandt fu un frequente visitatore della chiesa e qui vi vennero battezzati tutti i suoi figli. Si tratta dell'unico edificio di Amsterdam ad essere nel suo stato originale fin dai tempi in cui Rembrandt vi mise piede. Nel Santo Sepolcro si trova una piccola esposizione di Rembrandt, un sacrario per la moglie Saskia van Uylenburgh che venne qui seppellita nel 1642. Infatti i cittadini locali continuarono ad essere sepolti nel sito che confina con la chiesa fino al 1865. Ci sono 2.500 tombe nella Oude Kerk, sotto la quale sono sepolti 10.000 cittadini di Amsterdam, tra cui importanti figure olandesi come l'eroe navale Jacob van Heemskerck e il consigliere della Compagnia Olandese delle Indie Occidentali, Cornelis de Graeff - reggente e sindaco di Amsterdam, Kiliaen van Rensselaer, uno dei fondatori di Nuova Amsterdam su Manhattan, nota oggi come New York.\nRestauri.\nIl primo importante restauro ebbe luogo negli anni Cinquanta. Infatti dopo anni che la chiesa \u00e8 stata gravemente trascurata, nel 1951 minacciava di crollare, e l'associazione \"Amstelodamum\", degli amici della chiesa diede l'allarme. La Fondazione raccolse i fondi e nel 1955 si iniziarono i lavori sulle fondamenta. Inoltre vennero restaurate le vetrate e rimosso lo spesso strato di vernice grigio-blu sulle travi e le volte in rovere della chiesa. Con questa fase di ripulitura si emersero resti di dipinti medievali che vennero finanziati da donazioni da parte dei sovrani, corporazioni, milizie o famiglie benestanti.\nUn altro importante restauro avvenne fra il 1994 e il 1998 atto al drenaggio del terreno all'interno e intorno al monumento. L'ultimo restauro avvenne fra il 2008 e il 2013, volto soprattutto alla pavimentazione e alle lastre tombali.\nOggi la \"Oude Kerk\" \u00e8 un centro per attivit\u00e0 sia religiose che culturali, pu\u00f2 essere noleggiata per mostre, ricevimenti e cene. Tra gli eventi ospitati c'\u00e8 la prestigiosa cerimonia di premiazione della World Press Photo.\nOpere d'arte.\nNel Medioevo tutte le finestre della chiesa erano dotate di vetrate, in totale ce n'erano probabilmente 33, la maggior parte delle quali realizzate nei secoli XV e XVI. \nNella cappella di Nostra-Signora \u00e8 un notevole ciclo di vetrate cinquecentesche realizzate dal mastro vetraio Digman Meynaertsz. \"L'Adorazione dei pastori\", \"La Morte della Vergine\" e la \"Pace di Westfalia\" vennero fatte su disegno di Pieter Aertsen nel 1555, la scena dell\"'Annunciazione\" si deve alla mano di Lambert van Noort.\nCi sono quattro organi nella Oude Kerk, fra i quali il vecchio organo costruito nel 1658 e quello costruito nel 1767. Il terzo, in controfacciata, \u00e8 un grand'organo che venne costruito dal tedesco Christian Vater nel 1724 e viene considerato come uno dei migliori organi barocchi d'Europa. Venne riconosciuto come \"perfetto\" dai commissari della chiesa. L'organo venne smontato durante dei lavori di restauro al campanile nel 1738, e nel riassemblarlo, Casper M\u00fcller fece delle modifiche per dare all'organo pi\u00f9 forza. Divenne noto come l'organo Vater-M\u00fcller, come riconoscimento per i miglioramenti del suono.\nIl quarto organo \u00e8 opera di Nicola Puccini di Migliarino Pisano. \u00c8 uno strumento, recentemente terminato, costruito interamente a mano in stile italiano del '600. Per la sua costruzione l'organaro italiano ha preso ispirazione da tre importantissimi strumenti toscani: Giovanni Piffero (Organo di Palazzo Pubblico di Siena 1519-1524), Cesare Romani (Organo di San Quirico D'Orcia 1606) e Domenico Francesco Cacioli (Organo di Santo Stefano di Siena 1720).\nL'organo verr\u00e0 inaugurato sabato 4 settembre 2010 da Gustav Leonhardt e Matteo Imbruno in occasione del concerto di apertura del \"Third International Sweelinck Festival\".\nIl miracolo eucaristico di Amsterdam.\nOgni anno a met\u00e0 marzo, i cattolici arrivano alla Oude Kerk per celebrare il \"Miracolo eucaristico di Amsterdam\", che avvenne nel 1345. Dopo aver preso la comunione, un uomo morente, Ysbrand Dommer, vomit\u00f2 l'ostia in un catino, il cui contenuto fu gettato nel fuoco di un camino. Ma l'ostia non bruci\u00f2, e il fatto venne dichiarato miracoloso. Sul luogo dove avvenne il prodigio fu costruita una cappella."}
{"id": "498294", "revid": "287204", "url": "https://it.wikipedia.org/wiki?curid=498294", "title": "Ostr\u00f3w Mazowiecka", "text": "Ostr\u00f3w Mazowiecka \u00e8 una citt\u00e0 polacca del distretto di Ostr\u00f3w Mazowiecka nel voivodato della Masovia.Ricopre una superficie di 22,09 km\u00b2 e nel 2006 contava 22.547 abitanti. Dal 1999, mentre dal 1975 al 1998 ha fatto parte del voivodato di Ostro\u0142\u0119ka.\nCitt\u00e0 dal 1434, Ostr\u00f3w Mazowiecka \u00e8 anche capoluogo del distretto di Ostr\u00f3w.\nToponimo.\nIl nome della citt\u00e0 \u00e8 traducibile come \"Isola Masuvia\"."}
{"id": "498295", "revid": "712828", "url": "https://it.wikipedia.org/wiki?curid=498295", "title": "I pronipoti", "text": "I pronipoti (\"The Jetsons\") \u00e8 una sitcom animata della Hanna-Barbera, esordita negli Stati Uniti d'America nel 1962. La serie racconta le avventure della famiglia Jetson, ambientata in una futura era spaziale.\nCome \"Gli antenati\", la serie ha la struttura generale di una sitcom, e il mondo in cui si svolge \u00e8 essenzialmente una parodia del presente: astronavi al posto di automobili, robot che svolgono i lavori di casa, alieni, ologrammi, e bizzarre invenzioni, ma le dinamiche generali della famiglia sono quelle del periodo coevo alla serie.\nTrama.\nGeorge Jetson, il capofamiglia, lavora alla fabbrica di ingranaggi del Signor Cosmo G. Spacely, un nanetto severo e irascibile. Jane, sua moglie, decisa ed energica, controlla la vita familiare. Hanno due figli: Judy, stereotipo di teenager pi\u00f9 preoccupata dei propri vestiti che dei compiti di scuola, ed Elroy, il primo della classe, un genio nelle materie scientifiche. Rosie, il robot casalinga, \u00e8 un modello fuori produzione, ma i Jetson le sono troppo affezionati per rottamarla. Infine, Astro \u00e8 il cane di famiglia, un danese pasticcione ma amatissimo da tutti, e anche il piccolo Orbitry che diventa il migliore amico del danese. \u00c8 ambientato intorno all'anno 2063.\nTrasmissione.\nLa serie venne trasmessa originariamente negli Stati Uniti su ABC e in syndication dal 23 settembre 1962 al 12 novembre 1987.\nIn Italia venne trasmessa per la prima volta a partire dal 7 novembre 1964 su Rai 2, Rai 1 e in seguito da Italia 1; il primo adattamento italiano modific\u00f2 i nomi dei protagonisti in Chicco (George), Chicca (Jane), Didi (Judy), Poppy (Elroy), Asso (Astro) e Tonia (Rosie).\nAltri media.\nPubblicit\u00e0.\nCome \"Gli antenati\", anche \"I pronipoti\" vennero utilizzati nella \"r\u00e9clame\" dei siparietti di \"Carosello\". I prodotti reclamizzati erano gli elettrodomestici dell'azienda Girmi. Il tipico svolgimento mostra un assurdo e invadente venditore a domicilio del futuro (vestito da astronauta) che si intrufola in casa Jetson cercando di piazzare i prodotti pi\u00f9 assurdi (e, presumibilmente, futuristici); ma, quando detto venditore passa da Mr. Jetson e sua moglie, questa lo liquida dicendo di avere gi\u00e0 i prodotti Girmi. Il siparietto si chiude con lo slogan \"GiRRRmi!\", pronunciato e disegnato allo stesso tempo: la lettera \"R\" \u00e8 realizzata dalla testa roteante dello stesso signor Jetson, a mo' di frullatore, mentre lo stesso enuncia la frase dello slogan."}
{"id": "498296", "revid": "287204", "url": "https://it.wikipedia.org/wiki?curid=498296", "title": "Ostrow Mazowiecka", "text": ""}
{"id": "498297", "revid": "16953", "url": "https://it.wikipedia.org/wiki?curid=498297", "title": "Rosmarinus", "text": ""}
{"id": "498299", "revid": "827882", "url": "https://it.wikipedia.org/wiki?curid=498299", "title": "Devon Michaels", "text": "Biografia.\n\u00c8 cresciuta a Peoria. Ha due fratelli.\nLaureatasi alla Bradley University di Peoria, prima di decidere di andare a New York, dove cominci\u00f2 a esibirsi come ballerina esotica. Divenne una grande ballerina e ball\u00f2 per molti club, in giro per tutti gli Stati Uniti.\nHa avuto una carriera nel campo del fitness e dello spogliarello, prima di decidere di entrare nel cinema porno. Il suo primo servizio su una rivista (pornografica) fu su Ch\u00e9ri nel 1990. \u00c8 apparsa anche in magazine non pornografici, soprattutto di fitness, tra cui \"Ironman\".\nIl primo film pornografico di Michaels fu \"American dreams\", girato nel 1995. In seguito ricevette numerose offerte per altri film del settore, ma la Michaels li rifiut\u00f2. Nel 2002 decise di fare il suo secondo film, \"Making it\", realizzato dalla Wicked Pictures. Da allora ha girato pi\u00f9 di 75 film per Wicked Pictures, Jill Kelly Productions, Vivid Entertainment, Sin City, e Digital Playground.\nDa alcuni anni \u00e8 attiva nel mondo del Wrestling erotico."}
{"id": "498301", "revid": "121373545", "url": "https://it.wikipedia.org/wiki?curid=498301", "title": "Al\u00feingish\u00fasi\u00f0", "text": "Al\u00feingish\u00fasi\u00f0 (Il Parlamento) \u00e8 una classica struttura del XIX secolo posta sulla piazza Austurv\u00f6llur nel centro di Reykjav\u00edk in Islanda. \nDescrizione.\nOspita l\"'Al\u00feingi\", il parlamento islandese. L'edificio fu disegnato dall'architetto danese Ferdinand Meldahl e costruito usando dolerite tra il 1880 e il 1881. I rilievi presenti sui timpani delle quattro finestre pi\u00f9 esterne del primo piano, rappresentano i quattro Landv\u00e6ttir d'Islanda: un dragone, un avvoltoio, un gigante e un toro, placati da Ing\u00f3lfur Arnarson quando sbarc\u00f2 in Islanda.\nAl\u00feingish\u00fasi\u00f0 ha inoltre ospitato la Biblioteca Nazionale Islandese e la Collezione di Antiquari, e successivamente la Galleria Nazionale d'Islanda. L'Universit\u00e0 d'Islanda ha usato il primo piano dell'edificio dal 1911 al 1940, e il Presidente dell'Islanda ha qui avuto i suoi uffici fino al 1973."}
{"id": "498303", "revid": "51323", "url": "https://it.wikipedia.org/wiki?curid=498303", "title": "Indagine sulla natura e le cause della ricchezza delle nazioni", "text": ""}
{"id": "498305", "revid": "54666", "url": "https://it.wikipedia.org/wiki?curid=498305", "title": "Althingish\u00fasi\u00f0", "text": ""}
{"id": "498309", "revid": "640389", "url": "https://it.wikipedia.org/wiki?curid=498309", "title": "Mohammed Zahir Shah", "text": " L'8 novembre 1933 fu proclamato re, dopo che il padre, Mohammed Nadir Shah, fu assassinato.\nBiografia.\nMohammad Zahir Shah nacque in una famiglia di pashtun, la pi\u00f9 grande etnia dell'Afghanistan, che aveva preso il potere dopo aver spodestato Habibullah Kalak\u0101n\u012b. Zahir fu anche educato presso i Darizoban, avendo cos\u00ec accesso a entrambi i gruppi etnici. Dopo la seconda guerra mondiale, durante la quale riusc\u00ec a mantenere sia la neutralit\u00e0 dell'Afghanistan che i suoi confini, il re riconobbe l'urgenza di una modernizzazione del paese. Zahir Shah fece arrivare consulenti stranieri, fond\u00f2 la prima moderna universit\u00e0 e rafforz\u00f2 le relazioni culturali e commerciali con l'Europa. Nel 1964 una nuova costituzione trasform\u00f2 l'Afghanistan in una moderna democrazia con libere elezioni, un parlamento, diritti civili, emancipazione per le donne e suffragio universale.\nDurante il suo regno, il paese godette di un periodo di stabilit\u00e0. L'Afghanistan divenne inoltre una destinazione popolare per i turisti occidentali desiderosi di visitare le sue montagne e le sue rovine di antiche civilt\u00e0. Nonostante la modernizzazione, le rivalit\u00e0 tra le fazioni tribali del paese rimasero. Suo cugino ed ex primo ministro Mohammed Daoud Khan mise in atto un colpo di Stato nel 1973 e stabil\u00ec un governo repubblicano, mentre Zahir Shah si trovava in Italia per un controllo medico. In seguito a questo Zahir Shah abdic\u00f2, ponendo fine alla dinastia Barakzai, e visse in esilio in Italia per ventinove anni, nel quartiere dell'Olgiata a Roma; nel 1991 si salv\u00f2 da un tentativo di omicidio nei suoi confronti. Gli fu vietato di tornare in Afghanistan durante il regime comunista che, appoggiato dall'Unione Sovietica, govern\u00f2 il paese sul finale degli anni settanta.\nZahir viene criticato da alcuni per essere rimasto in Italia durante i momenti pi\u00f9 difficili per l'Afghanistan, sotto il regime fondamentalista dei Talebani, rifiutando di rilasciare dichiarazioni contro di loro. I Talebani erano in prevalenza di etnia pashtun, e si sono macchiati di massacri, pulizia etnica e persecuzione delle etnie non pashtun.\nDopo l'intervento americano.\nNell'aprile del 2002, mentre l'Afghanistan era oggetto dell'intervento delle forze ISAF, Zahir Shah rientr\u00f2 dall'esilio romano per assistere all'apertura della Loya Jirga, che si riun\u00ec nel giugno 2002. Dopo la caduta del regime talebano, vi furono chiare istanze per la restaurazione della monarchia. In un simile contesto, Zahir Shah dichiar\u00f2 che avrebbe accettato qualsiasi responsabilit\u00e0 assegnatagli dalla Loya Jirga, anche qualora fosse stato proclamato capo di Stato senza la restaurazione della monarchia. Tuttavia, nonostante molti rappresentanti dell'Assemblea fossero pronti a votare in favore di Zahir Shah, quest'ultimo fu obbligato dagli Stati Uniti a farsi da parte a vantaggio del loro candidato, Hamid Karzai.\nLe forti pressioni statunitensi portarono all'accettazione del regime repubblicano da parte della Loya Jirga; tuttavia la Costituzione del 2004 riconobbe a Zahir Shah il titolo onorifico di \"Padre della Nazione\", gi\u00e0 conferitogli dalla Loya Jirga nel 2002, dando rilievo al suo ruolo nella storia afgana come simbolo apartitico di unit\u00e0 nazionale. Il 7 dicembre 2004 presenzi\u00f2 a Kabul al giuramento di Hamid Karzai come presidente dell'Afghanistan. Con la nomina a presidente dell'Afghanistan di Hamid Karzai, appartenente al clan Popalzai e amico della casa reale, molti uomini vicini a Zahir Shah ricevettero posti chiave nel governo di transizione, mentre Zahir Shah ritorn\u00f2 ad abitare nel vecchio palazzo reale.\nMentre si trovava in Francia per un check-up medico, si ruppe il femore scivolando in bagno il 21 giugno 2003. In seguito a questo, iniziarono a circolare voci riguardo alla sua morte sia in Afghanistan che in Pakistan. Nel 2004 soffr\u00ec di vari problemi di salute che lo portarono a numerosi ricoveri in pi\u00f9 ospedali. Il 23 luglio 2007 mor\u00ec all'et\u00e0 di 92 anni nel palazzo presidenziale di Kabul."}
{"id": "498310", "revid": "16627", "url": "https://it.wikipedia.org/wiki?curid=498310", "title": "Zahir Shah", "text": ""}
{"id": "498312", "revid": "26891", "url": "https://it.wikipedia.org/wiki?curid=498312", "title": "Convair B-58", "text": ""}
{"id": "498316", "revid": "26891", "url": "https://it.wikipedia.org/wiki?curid=498316", "title": "Shorts Sunderland", "text": ""}
{"id": "498328", "revid": "117330682", "url": "https://it.wikipedia.org/wiki?curid=498328", "title": "Cratere Fahrenheit", "text": "Fahrenheit \u00e8 un cratere lunare intitolato al fisico ed ingegnere tedesco (nato nell'attuale territorio polacco) Gabriel Fahrenheit; \u00e8 un piccolo cratere situato nella parte sudest del Mare delle Crisi. Questa parte della superficie \u00e8 quasi priva di tracce di impatto interessanti. Ad est si trovano le pendici della Dorsale Harker, ed oltre ad essa c'\u00e8 il Promontorio Agarum, sul margine del mare. Il sito di allunaggio della sonda sovietica Luna 24 \u00e8 situato a circa 15\u00a0km a sudest.\nIn passato il cratere era stato denominato 'Picard X', prima di ricevere un nome ufficiale dalla UAI. Oggi il cratere Picard \u00e8 situato a est-nordest nel Mare delle Crisi."}
{"id": "498330", "revid": "125990610", "url": "https://it.wikipedia.org/wiki?curid=498330", "title": "Tupolev Tu-95", "text": "Il Tupolev Tu-95 (in cirillico: \u0422\u0443\u043f\u043e\u043b\u0435\u0432 \u0422\u0443-95, nome in codice NATO: Bear) \u00e8 un bombardiere strategico quadrimotore di fabbricazione sovietica, sviluppato negli anni cinquanta dalla Tupolev, entrato in servizio presso l'aviazione sovietica nel 1956 e tutt'ora in servizio nelle Forze aerospaziali russe nella versione Tu-95MS.\nDiretto discendente del Tupolev Tu-4, che sostituisce, si distingue per la sua longevit\u00e0 in quanto ne \u00e8 prevista la radiazione non prima del 2040.\nProgettato per compiere missioni di deterrenza e strike nucleare, \u00e8 ancora oggi impiegato in tale ruolo poich\u00e9 parte integrante della triade nucleare della Federazione Russa. Sviluppato in numerose versioni, dal Tu-95 sono derivati gli omologhi civile Tu-114, l'AWACS Tu-126 e l'aereo per la lotta antisommergibile Tu-142.\nAl 2021, \u00e8 in corso di approvvigionamento presso le Forze armate russe della versione Tu-95 MSM, dotata di nuovi propulsori ed in grado di imbarcare i missili da crociera a lungo raggio Kh-101/102.\nStoria.\nSviluppo.\nNell'immediato dopoguerra, l'Unione Sovietica decise di dotarsi di un bombardiere strategico intercontinentale. Il primo progetto, affidato all'OKB diretto da Andrej Nikolaevi\u010d Tupolev, sfoci\u00f2 nel Tupolev Tu-85: si trattava di un grande quadrimotore ad ala dritta, spinto da motori a pistoni, che si prospett\u00f2 sostanzialmente inadeguato ai compiti previsti, soprattutto se confrontato con i nuovi caccia, propulsi da motori turbogetto.\nIl progetto venne quindi accantonato in base alle nuove specifiche tecniche richieste, che affiancavano all'autonomia (di 8\u00a0000 km) e alla capacit\u00e0 di carico offensivo (11\u00a0000\u00a0kg), la considerevole velocit\u00e0 di Mach 0,85.\nQuesta volta il compito di realizzare il progetto venne affidato sia al gruppo di Tupolev che all'OKB 23 (appositamente costituito), guidato da Vladimir Michajlovi\u010d Mjasi\u0161\u010dev.\nMentre questo secondo gruppo di lavoro opt\u00f2 per l'impiego di turbogetti per motorizzare il proprio velivolo (dando origine al Myasishchev M-4), il gruppo di Tupolev si concentr\u00f2 sulla possibilit\u00e0 di installare motori turboelica, apprezzabili per il minor consumo di combustibile, in considerazione dell'autonomia richiesta.\nLo sviluppo dei potenti turboelica necessari fu affidato all'ufficio tecnico OKB 276 (guidato da Nikolaj Dmitrievi\u010d Kuznecov), in quel momento unico in URSS a occuparsi di motori turboelica, e che si avvaleva anche di personale tecnico tedesco, reclutato per lavorare in URSS al termine della guerra. In un primo momento, per guadagnare tempo con i collaudi, si decise di impiegare due motori tedeschi Junkers Jumo 012 (prodotti in URSS come TV-2) accoppiati a un unico riduttore, ottenendo il 2TV-2F da 12 000 shp. Propulso da quattro di questi motori, il Tu-95-1 decoll\u00f2 per la prima volta il 12 novembre 1952, ma nel corso del 17\u00ba volo di prova (11 maggio 1953) un grave incidente comport\u00f2 la perdita del prototipo e la morte di 4 membri dell'equipaggio. L'indagine individu\u00f2 come causa il cedimento a fatica del gigantesco riduttore comune di uno dei motori. Si procedette cos\u00ec rapidamente con lo sviluppo del propulsore definitivo.\nIl risultato finale fu il Kuznetsov NK-12, il turboelica pi\u00f9 potente mai realizzato (circa 12\u00a0000 shp gi\u00e0 nella prima versione, poi portato a circa 15 000 shp nelle ultime versioni attuali), relativamente parco nei consumi (il consumo specifico di circa 0.21 kg/shp/h \u00e8 il pi\u00f9 basso al mondo tra i turboelica in serie) ed in grado di assicurare (nei primi test eseguiti in assenza di sistemi militari) la velocit\u00e0 di 950 km/h (impensabile al tempo, soprattutto per un turboelica).\nCon questa nuova motorizzazione i collaudi in volo, iniziati nel 1954, procedettero speditamente e gi\u00e0 l'anno successivo, durante la tradizionale parata aerea di Tu\u0161ino, una formazione di cinque Tu-95 stup\u00ec gli osservatori occidentali.\nImpiego operativo.\nEntrato in servizio nei reparti della \"Dal'naja Aviacija\" (la divisione strategica dell'aeronautica Sovietica) nel corso del 1956, il Tu-95 per qualche tempo preoccup\u00f2 molto le nazioni occidentali, soprattutto a causa delle sue prestazioni: nello stesso periodo i reparti da caccia delle forze aeree NATO erano equipaggiati con velivoli ad ala dritta e le loro prestazioni non erano superiori.\nLe preoccupazioni crebbero il 30 ottobre 1961, quando un Tu-95 modificato effettu\u00f2 il lancio della Bomba Zar, il pi\u00f9 potente ordigno all'idrogeno mai sviluppato.\nIl gap tecnologico fu presto superato, e il ruolo del bombardiere sub\u00ec un notevole ridimensionamento. La soluzione fu di equipaggiare i Tu-95 con un'arma che potesse essere lanciata prima di entrare nel raggio d'azione dei pi\u00f9 recenti sistemi missilistici di difesa e che fosse dotata di prestazioni che ne rendessero difficile l'intercettazione.\nNei primi anni sessanta divenne operativo il missile Raduga Kh-20, noto con il nome in codice NATO di AS-3 Kangaroo: un grosso missile da crociera aria-superficie, alimentato da un motore turbogetto in grado di trasportare una bomba termonucleare da 800 chilotoni. Il \"Kangaroo\" aveva le dimensioni di un aereo da caccia ed \u00e8 la pi\u00f9 grande arma aviolanciata mai entrata in servizio. fu impiegato su velivoli di una versione appositamente realizzata, il Tu-95K.\nNello stesso periodo divennero frequenti gli avvistamenti di Tu-95 in teatri operativi marittimi ed alcuni esemplari risultarono armati del missile antinave Raduga Kh-22 (codice NATO AS-4 Kitchen). Anche in questo caso le caratteristiche esteriori dei velivoli consentirono di individuare una nuova versione del Tu-95, la Tu-95K-22.\nQueste versioni antinave furono affiancate, nell'aviazione della marina, da modelli specializzati nella lotta antisommergibile, considerati un velivolo a s\u00e9 stante e denominati Tu-142. Proprio dal Tu-142, con fusoliera e ali riprogettate, nuovo cockpit e comandi idraulici potenziati, nacque l'ultima versione strategica, tuttora operativa, detta Tu-95MS e dotata di missili da crociera Raduga Kh-55 (codice NATO AS-15 Kent).\nAltre versioni del Tu-95 furono identificate negli anni successivi e riguardarono velivoli destinati alla ricognizione ottica Tu-95MR (riconoscibili dalle fotocamere sistemate nello spazio destinato alla stiva delle bombe nella versione da bombardamento), alla ricognizione elettronica e puntamento Tu-95RTs (dotati di radome ventrale per la guida intermedia di missili antinave lanciati da sommergibili), o per compiti AWACS: in quest'ultimo caso il velivolo, dotato della nuova fusoliera allargata del velivolo passeggeri Tu-114, e di un inconfondibile radome dorsale con gli apparati radar, fu considerato un modello autonomo con la denominazione di Tu-126.\nCon la caduta dell'Unione Sovietica e le successive ristrettezze di bilancio, gli incontri tra i Tu-95 e i caccia occidentali si fecero sporadici. Il 18 agosto 2007 il Presidente della Federazione Russa Vladimir Putin annunci\u00f2 la ripresa dei voli di ricognizione e da allora le intercettazioni tornarono frequenti, a testimonianza di una vita operativa tutt'altro che conclusa. Nell'ottobre del 2008, nel corso di una esercitazione russa, furono lanciati missili a lungo raggio Kh-55 da Tu-95MS, riproponendo in tal modo un formidabile sistema d'arma strategico, limitato solo dal rumoroso sistema propulsivo ad eliche controrotanti.\nDescrizione tecnica.\nIl Tu-95 \u00e8 un monoplano ad ala alta, a freccia (35\u00b0). La configurazione a freccia \u00e8, da un lato, necessaria al raggiungimento delle velocit\u00e0 richieste dalla specifica iniziale e, dall'altro, \u00e8 sfruttata sul piano costruttivo per fare in modo che il longherone alare principale attraversi la fusoliera posteriormente al compartimento occupato dall'equipaggio e anteriormente al vano bombe.\nL'ala medesima \u00e8 inoltre dotata, sul bordo d'uscita, di ipersostentatori a scorrimento e ospita i serbatoi di combustibile.\nI motori sono quattro turboeliche Kuznetsov NK-12 la cui potenza arriva, nelle ultime versioni (NK-12MV), a circa 15\u00a0000 shp. Nella realizzazione di questi motori venne prestata particolare cura alla forma delle pale dell'elica ed alla loro velocit\u00e0 di rotazione. Tali studi condussero all'impiego di due eliche quadripala controrotanti, che alla velocit\u00e0 di crociera del Tu-95 (Mach 0,7) hanno un regime di rotazione di 750 rpm.\nIl potenziale offensivo era inizialmente costituito da 11\u00a0000\u00a0kg di carichi di caduta non guidati (di tipo convenzionale o nucleare); successivamente, in epoche diverse ed a seconda delle versioni, i Tu-95 vennero armati con i missili AS-3 \"Kangaroo\", AS-4 \"Kitchen\" e AS-15 \"Kent\".\nL'armamento difensivo \u00e8 rappresentato da cannoni da 23\u00a0mm sistemati in postazioni binate il cui numero, ancora una volta a seconda della versione, varia da 1 (torretta caudale) a 3 (oltre alla caudale, vennero previste una postazione dorsale ed una ventrale).\nVersioni.\n\"Altre versioni indicate come Bear sono da riferire anche al Tu-142, mentre modelli derivati sono il Tu-114 (Cleat) ed il Tu-126 (Moss).\""}
{"id": "498331", "revid": "1318658", "url": "https://it.wikipedia.org/wiki?curid=498331", "title": "Tupolev Tu-22", "text": "Il Tupolev Tu-22 (in cirillico \u0422\u0443\u043f\u043e\u043b\u0435\u0432 \u0422\u0443-22, nome in codice NATO: Blinder), anche noto come Samol\u00ebt 105 nelle fasi iniziali di studio, \u00e8 stato un bombardiere strategico supersonico di fabbricazione sovietica, sviluppato negli anni Sessanta dall'OKB 156 Tupolev ed entrato in servizio nell'aviazione a lungo raggio sovietica, in sostituzione del Tu-16, a partire dal 1962.\nProgettato per svolgere missioni di bombardamento strategico convenzionale e nucleare, ha preso parte alla Guerra del Golfo ed ha ricevuto il battesimo del fuoco nel corso della Guerra Iran-Iraq.\nCostantemente aggiornato nel corso della sua vita operativa, del velivolo sono state realizzate anche le versioni da ricognizione ed antiradar denominate rispettivamente Tu-22R e Tu-22K. Il velivolo ebbe un discreto successo commerciale, venendo adottato dalle forze aeree di Libia ed Iraq.\nProgressivamente sostituito dal Tu-22M, sua versione profondamente aggiornata, venne ritirato definitivamente dal servizio nel 1998.\nStoria.\nSviluppo.\nIl Tu-22 fu inteso originalmente come un sostituto supersonico del bombardiere Tupolev Tu-16. Il progetto, fu impostato nel 1954, ma il primo volo del prototipo non si ebbe fino al 21 giugno 1958. La disponibilit\u00e0 di un pi\u00f9 potente motore a turbogetto e la scoperta del TsAGI della regola delle aree per minimizzare la resistenza aerodinamica in regime transonico, port\u00f2 alla costruzione di un altro prototipo riveduto, il 105A. Questo effettu\u00f2 il primo volo il 7 settembre 1959.\nIl primo Tu-22B di serie venne costruito nella fabbrica n\u00ba22 a Kazan' e vol\u00f2 il 22 settembre 1960. Il modello fu presentato per la prima volta alla parata aerea di Tushino in occasione della \"Giornata delle Forze Aeree Sovietiche\" del 9 luglio 1961. Gli osservatori della NATO gli assegnarono inizialmente il nome in codice \"Bullshot\" (schizzo di toro) che fu per\u00f2 giudicato inappropriato, allora venne proposto \"Beauty\" (bellezza) in seguito scartato perch\u00e9 troppo celebrativo. La decisione cadde su \"Blinder\" (paraocchi), mentre gli equipaggi sovietici soprannominarono il velivolo \"Shilo\" (punteruolo) a causa della sua forma.\nIl Tu-22 entr\u00f2 servizio nel 1962 e nel 1963, ma si rivelarono considerevoli problemi, che portarono ad una diffusa indisponibilit\u00e0 operativa e ad un numero non trascurabile di incidenti. Fra i molti difetti, vi era una tendenza al surriscaldamento delle superfici a velocit\u00e0 supersoniche, il che comportava la deformazione degli organi di controllo con conseguente scarsa manovrabilit\u00e0. La velocit\u00e0 di atterraggio era 100\u00a0km/h pi\u00f9 alta di quella dei precedenti bombardieri e il Tu-22 aveva una tendenza ad alzare il muso e impattare conseguentemente con la coda durante la corsa di atterraggio, sebbene questo problema fu risolto alla fine con l'utilizzo di sistemi elettronici di stabilizzazione. Anche dopo la soluzione dei problemi iniziali manifestati dal progetto, il \"Blinder\" non fu mai un aereo facile da pilotare e risult\u00f2 richiedere lunghe manutenzioni.\nCaratteristiche.\nDesign.\nIl Tu-22 aveva un'ala a freccia di 55\u00b0. I due grandi motori a turbogetto, in origine i Dobrinin VD-7M, in seguito i Kolesov RD-7 M2, venivano montati sulla fusoliera in posizione posteriore da entrambi i lati del grande stabilizzatore verticale. Continuando una tradizione costruttiva della Tupolev, il carrello d'atterraggio era installato in pod posizionati al bordo posteriore di ogni ala. Le ali ad alto angolo di freccia riducevano sensibilmente la resistenza aerodinamica alle velocit\u00e0 transoniche, ma comportavano velocit\u00e0 di atterraggio molto alte ed una corsa di decollo lunga.\nIl cockpit del Tu-22 prevedeva il pilota in posizione avanzata, leggermente spostato sulla sinistra, l'ufficiale agli armamenti in posizione arretrata ed il navigatore sotto, all'interno della fusoliera. La disposizione in cabina era pessima e comportava una ridotta visibilit\u00e0 (con gravi ripercussioni, viste le prestazioni difficili da gestire in decollo e atterraggio), posti scomodi e scarsa ergonomia nel posizionamento della strumentazione ed interruttori.\nArmamento.\nL'armamento difensivo del Tu-22 veniva comandato dall'ufficiale agli armamenti e consisteva in una torretta di coda posta al di sotto dei pod motore ed armata con uno o due cannoni da 23 mm AM-23 ognuno con 250 colpi. Il puntamento della torretta avveniva grazie a un piccolo radar di tiro PRS-3A \"Argon'\" che sopperiva alla mancanza di visibilit\u00e0 posteriore. Il carico bellico del bombardiere veniva trasportato nel vano bombe ricavato nella fusoliera nello spazio tra le ali ed in grado di trasportare fino a 24 bombe convenzionali a caduta FAB-500, una bomba FAB-9000, o varie armi nucleari a caduta libera. Sul Tu-22K, il vano di carico fu riconfigurato per imbarcare un missile aria-superficie Raduga Kh-22 (AS-4 \"Kitchen\") semi annegato sotto la fusoliera. Il missile di notevoli dimensioni, era grande abbastanza per causare importanti effetti sulla maneggevolezza e sulle prestazioni dell'aereo oltre a rappresentare un problema di sicurezza.\nVersioni.\nTu-22: versione originale\nTu-22U: versione da addestramento\nTu-22R: versione da ricognizione, dotata di equipaggiamento fotografico o sistema di disturbo radar (\"jamming\") per la guerra elettronica APP-22 alloggiati nel vano bombe. Alcuni Tu-22R furono equipaggiati con il sistema di spionaggio elettronico \"Kub\" ed antenna a scansione M-202 \"Shompol\"\nTu-22B: versione aggiornata, equipaggiata di un sistema di puntamento ottico per il bombardamento con un radar di attacco/navigazione \"Rubin-1A\"\nTu-22K: versione equipaggiata del radar \"Leninets PN\" (nome in codice NATO \"Down Beat\") per l'impiego del missile Kh-22\nTu-22KP/Tu-22KPD: versione equipaggiata col sistema Kurs-N per il rilevamento delle emissioni radar nemiche ed impiego del missile antiradar Kh-22P\nTu-22M: versione profondamente aggiornata, dotata di nuova avionica, motori e soluzioni aerodinamiche. Nota inizialmente come Tu-26 in Occidente\nUtilizzatori.\nAl 1979, consegnati 14 Tu-22B e 2 Tu-22U. Ritirati nel 1992\nRitirati nel 1994\nEreditati dall'URSS, ritirati nel 1998\nCeduti ad Ucraina e Federazione Russa dopo il 1991"}
{"id": "498333", "revid": "729019", "url": "https://it.wikipedia.org/wiki?curid=498333", "title": "Tupolev Tu-22M", "text": "Il Tupolev Tu-22M (in cirillico: \u0422\u0443\u043f\u043e\u043b\u0435\u0432 \u0422\u0443-22M, nome in codice NATO: Backfire) inizialmente noto come Tu-26, \u00e8 un bombardiere strategico bimotore dotato di ali a geometria variabile di fabbricazione sovietica prima e russa poi, sviluppato dall'OKB 156 nella seconda parte degli anni '60 ed entrato in servizio nel 1972 presso le forze armate sovietiche, nelle quali sostituisce il Tu-22.\nUltimo bombardiere sviluppato nell'URSS durante la Guerra fredda, pu\u00f2 contare su un'ampia scelta di armamenti ed un'elevata velocit\u00e0 di crociera grazie ai quali \u00e8 in grado di neutralizzare obiettivi sia terrestri che navali svolgendo, all'occorrenza, anche missioni di ricognizione. Ha ricevuto il battesimo del fuoco nella Prima Guerra Cecena (1995) ed \u00e8 stato successivamente impiegato sia in Ossezia del Sud (2008) che nel corso della Guerra civile siriana.\nAl 2018, risulta in servizio tra le file delle Forze aerospaziali russe in 63 esemplari, buona parte dei quali verr\u00e0 aggiornata allo standard Tu-22M3M col quale verr\u00e0 data capacit\u00e0 al velivolo di impiegare armamenti balistici ipersonici quali il Kinzhal.\nStoria.\nNel 1964 l'ingegner D. Markov ebbe l'incarico di avviare la progettazione preliminare di un sostituto del bombardiere medio supersonico Tu-22 \"Blinder\", che non era risultato soddisfacente. Il nuovo aereo avrebbe dovuto essere caratterizzato da prestazioni decisamente pi\u00f9 elevate, per ottenere le quali era previsto il ricorso ad ali a geometria variabile e motori pi\u00f9 potenti. Tuttavia, il progetto preliminare del nuovo velivolo (noto con la sigla interna di 106) non possedeva le caratteristiche richieste, e quindi, l'OKB Tupolev fu costretto a rivederlo. Il risultato fu il progetto 125: il nuovo aereo avrebbe dovuto montare motori VK-6, in grado di spingere alla velocit\u00e0 di 2.500\u00a0km/h e con un'autonomia nell'ordine dei 4.500\u00a0km. Per raggiungere prestazioni simili, era previsto il ricorso, per la costruzione, di leghe di titanio.\nIl progetto 125 fu effettivamente esaminato dagli esperti del governo sovietico, ma gli fu preferito il Sukhoi T-4, dalle prestazioni decisamente pi\u00f9 elevate. La Tupolev, tuttavia, decise di realizzare una propria risposta al modello Sukhoi, ed inizi\u00f2 a lavorare al progetto 145: questo, in pratica, era un'ampia riprogettazione del precedente Tu-22 Blinder. Questo progetto venne autorizzato dal governo nel 1967, dopo che si decise di interrompere il programma relativo al T-4. I requisiti che la nuova macchina avrebbe dovuto soddisfare erano una velocit\u00e0 di 2.300\u00a0km/h ed un'autonomia di 7.000\u00a0km senza rifornimento in volo.\nSviluppo.\nIl Tu-22M \u00e8 stato definito da una rivista italiana di aeronautica come uno degli aerei pi\u00f9 belli mai realizzati.Il prototipo vol\u00f2 per la prima volta il 30 agosto 1969.\nIl Tu-22M, presso la Tupolev, aveva la designazione interna di progetto 145 o Tu-145, ed in seguito venne anche chiamato AM. La lettera M, nel nome di un aereo, sta per Modifikatsirovanny, modificato, ed in Unione Sovietica (cos\u00ec come in Russia oggi) stava ad indicare una versione migliorata di un certo velivolo. Tuttavia, il Tu-22M, considerando le sue prestazioni ed il suo aspetto, pu\u00f2 essere considerato un aereo completamente nuovo rispetto al Blinder, pi\u00f9 che una sua versione riprogettata.\nSecondo alcune fonti, l'aereo stava per ricevere il nome di Tu-26. Non \u00e8 chiaro il motivo che spinse la Tupolev a rinunciare a questa denominazione a favore dell'altra. Le spiegazioni che vengono comunemente date sono di due tipi.\nIn tutti i modi, il Tu-22M venne inizialmente chiamato dagli occidentali Tu-26. Occorre precisare che gli errori di denominazione riguardanti gli aerei (e non solo) di produzione sovietica erano piuttosto frequenti: infatti, le informazioni \u201cufficiali\u201d a carattere militare provenienti dal Patto di Varsavia erano scarsissime, e quasi tutti i dati in tal senso erano prodotti da attivit\u00e0 di intelligence.\nTecnica.\nStruttura.\nDal punto di vista tecnico, il Tu-22M era un aereo piuttosto avanzato per la sua epoca, e differiva moltissimo dal precedente Tu-22 Blinder. La fusoliera ha una forma allungata, con un muso appuntito.\nLe ali a geometria variabile sono una caratteristica fondamentale dell'aereo. Queste hanno freccia positiva e sono fissate a met\u00e0 del corpo del velivolo, fissate grazie a dei giunti mobili. Hanno una radice piuttosto ampia, e possono essere regolate in cinque posizioni predefinite a seconda delle esigenze.\nGli aerei in servizio non hanno una sonda per il rifornimento in volo. Infatti, questa risulta essere stata rimossa da tutti gli esemplari a partire dalla versione M-2, in modo da evitare che questi aerei fossero considerati in grado di attaccare gli Stati Uniti continentali.\nL'equipaggio \u00e8 composto da quattro uomini, ognuno dei quali munito di seggiolino eiettabile.\nLe caratteristiche delle singole versioni sono specificate pi\u00f9 nel dettaglio in seguito.\nPropulsione.\nIl Tu-22M \u00e8 un bireattore, con propulsori montati direttamente nel corpo dell'aereo. Le prese d\u2019aria, rettangolari, sono poste ai lati della fusoliera. Complessivamente, sono stati utilizzati tre tipi di turbofan.\nI primi furono gli NK-144-22 da 20.000 kgf, che vennero montati solo sui prototipi (Tu-22M0). La velocit\u00e0 raggiunta con questi propulsori fu di poco superiore ai 1.500\u00a0km/h. Per aumentare le prestazioni, questi motori furono successivamente sostituiti dai pi\u00f9 perfezionati NK-22 da 22.000 kgf, che furono utilizzati sui successivi Tu-22M1 ed M2. Tuttavia, anche in questo caso non si riusc\u00ec a raggiungere le velocit\u00e0 richieste dai vertici dell'aviazione (il requisito era di 2.300 orari, e la velocit\u00e0 massima raggiunta con gli NK-22 fu di \u201csolo\u201d 1.800\u00a0km/h). Anche i valori relativi all'autonomia erano bassi rispetto alle richieste. Si decise quindi di utilizzare i pi\u00f9 efficaci NK-25, da 25.000 kgf, che vennero montati sulla versione M3. Con questi propulsori, i Tu-22M riuscirono a raggiungere i 2.300\u00a0km/h ed i 7.000\u00a0km di autonomia.\nAvionica.\nL'equipaggiamento di bordo \u00e8 piuttosto sofisticato, ed include un radar di grande potenza che lo mette in grado di individuare bersagli sia terrestri sia navali in qualunque condizione meteo. Il sistema di puntamento \u00e8 ottico-elettronico di tipo OPB-15, mentre il sistema di navigazione \u00e8 di tipo inerziale. Inoltre, a bordo ci sono anche sistemi RLS attivi e passivi.\nLe comunicazioni sono assicurate da tre trasmettitori radio; due UHF R-832M ed un SW R-846 con equipaggiamento per la codifica dei messaggi.\nArmamento.\nLe missioni del Backfire comprendono il bombardamento convenzionale e nucleare, oltre che l'attacco antinave. Quindi, il loro armamento \u00e8 prevalentemente di tipo aria-superficie. Infatti, il Tu-22M3 \u00e8 in grado di trasportare:\nIl carico massimo complessivo trasportabile \u00e8 di 24 tonnellate di bombe, con testata sia convenzionale, sia nucleare. Le versioni precedenti avevano un carico bellico estremamente inferiore: infatti, la versione M2 era in grado di trasportare solo gli AS-4, mentre non si hanno informazioni sulla quantit\u00e0 di bombe imbarcabili su M0 ed M1.\nI Tu-22M hanno anche una limitata capacit\u00e0 di autodifesa. Infatti, tutte le versioni hanno montato in coda uno o pi\u00f9 cannoni da 23\u00a0mm. In dettaglio, si tratta di un singolo GSh-23 a doppia canna sul Tu-22M3, e di due GSh-23 a singola canna sulle altre versioni.\nIpotesi sull'impiego.\nNel corso degli anni ci furono numerosi dibattiti per stabilire se il Tu-22M fosse o meno un bombardiere con capacit\u00e0 strategiche (e rientrasse quindi nei trattati per il controllo degli armamenti strategici). Inizialmente, gli statunitensi considerarono questo aereo un sistema d'arma tutto sommato periferico nell'ambito dell'aviazione strategica sovietica. Questo perch\u00e9 la stima dei dati raccolti dall'intelligence occidentale aveva fornito il ritratto di un aereo con capacit\u00e0 di carico e di autodifesa piuttosto limitate. Le esperienze successive costrinsero gli esperti americani a cambiare parere.\nVi era poi il problema di stabilire se il Backfire fosse o no in grado di raggiungere gli Stati Uniti continentali. Andando oltre le dichiarazioni della Tupolev (che dichiarava un raggio d'azione di 2.200\u00a0km) e le stime degli esperti americani (un'autonomia intorno ai 4.000\u00a0km), il vero punto critico era la presenza della sonda per il rifornimento in volo: infatti, l'autonomia del velivolo di per s\u00e9 non era intercontinentale, e quindi secondo i sovietici non avrebbe dovuto essere considerato un bombardiere strategico (dunque non soggetto a restrizioni). Gli esperti americani, al contrario, lo ritenevano idoneo ad attaccare il continente americano, proprio in virt\u00f9 della possibilit\u00e0 di rifornirlo in volo.\nComunque, durante le trattative per gli accordi SALT II, gli Stati Uniti ottennero l'assicurazione dall'allora Premier sovietico Leonid Il'i\u010d Bre\u017enev che i Tu-22M non sarebbero stati aggiornati con il sistema di rifornimento in volo, e che la costruzione di questi aerei sarebbe stata limitata a 30 esemplari l'anno. In seguito, nonostante la mancata ratifica del SALT II, il sistema di rifornimento in volo fu rimosso da tutti i bombardieri.\nComunque, questo aereo rappresentava (e rappresenta tuttora) un sistema d'arma estremamente sofisticato, non solo come bombardiere ma anche nel ruolo antinave.\nUtilizzatori.\nNel 1969 un satellite di ricognizione americano identific\u00f2 il prototipo del nuovo bombardiere presso l'impianto della Tupolev di Kazan' nella Russia asiatica centrale. Nel 1971 l'aereo, cui la NATO diede il nome di \"Backfire\", fu scoperto mentre compiva prove di rifornimento in volo con un'aerocisterna vicino al centro sperimentale di Ramenskoye, ad est di Mosca; denominato Tu-22M, il velivolo divenne operativo nel 1973 e negli anni seguenti sostitu\u00ec il Tu-16.\nComplessivamente, del Tu-22M vennero costruiti oltre 500 esemplari, che prestarono servizio inizialmente solo nell'aviazione sovietica. In seguito alla dissoluzione dell'URSS, la totalit\u00e0 gli aerei entr\u00f2 a far parte delle aviazioni militari di Russia, Ucraina e Bielorussia. I Tu-22M sono stati utilizzati anche durante la guerra russo-georgiana nella regione dell'Ossezia, subendo alcune perdite.\nIl Tu-22M divenne pienamente operativo con l'aviazione sovietica nel 1973. La VVS lo impieg\u00f2 per svolgere operazioni di ricognizione, sia terrestre sia navale. Comunque, fu impiegato in operazioni belliche reali durante la guerra in Afghanistan, negli anni ottanta. Qui svolse operazioni di bombardamento convenzionale. Complessivamente, con l'aviazione sovietica ne entrarono in servizio circa 500 esemplari di tutte le versioni. Non fu mai oggetto di esportazioni, neanche verso Paesi amici.\nLa Russia, che ha ereditato la maggior parte degli aeromobili sovietici, \u00e8 stata ed \u00e8 tuttora la maggiore utilizzatrice del Backfire.\nNell'ottobre 2008 risultavano in servizio 162 Tu-22M. Di questi, 117 esemplari sono inquadrati nella 37\u00aa Armata Aerea, che gestisce tutti i bombardieri strategici della VVS.\nAl febbraio 2019 erano in servizio 66 Tu-22M3, in quanto un esemplare \u00e8 andato perso nello stesso mese. Di questi, 30 saranno aggiornati allo standard Tu-22M3M con avionica, strumentazione ed armamenti aggiornati. Il 20 marzo 2020, il secondo prototipo del Tu-22M3M ha compiuto il primo volo.\nL'aviazione navale ha in servizio i restanti 45 esemplari, inquadrati in tre reggimenti.\nNel 1991, l'Ucraina si ritrov\u00f2 sul suo territorio una notevole quantit\u00e0 di bombardieri strategici. Di questi, una parte era costituita da Tu-22M (versioni M-2 ed M-3), inquadrati in due reggimenti a Stryj e Poltava. Nel 1999 risultava ancora operativa una sessantina di esemplari.\nNell'ottobre del 2000, l'Ucraina chiese agli Stati Uniti di finanziare la distruzione dei Tu-22M in loro possesso, e dei relativi missili. Nel 2001, fu ufficialmente comunicato che era stata finanziata la demolizione di 47 aerei TU-22M ucraini. La demolizione dei restanti esemplari pare sia stata ultimata nel 2006.\nLa Bielorussia si ritrov\u00f2 sul proprio territorio un certo numero di Backfire. Complessivamente, si trattava di una cinquantina di aerei, inquadrati in due reggimenti:\nGli aerei di queste unit\u00e0 vennero successivamente restituiti alla Russia.\nEsportazioni.\nI Paesi che hanno dimostrato interesse a proposito del Tu-22M sono Cina ed India.\nLa Cina ha trattato l'acquisto di un piccolo numero di aerei di questo tipo gi\u00e0 dal 1993..\nIl 23 gennaio 2013 la Russia ha accettato di vendere 36 Tupolev Tu-22M3 per un totale di 1,5 miliardi USD. La Cina pianifica di modernizzare gli aerei prima di utilizzarli aumentando il raggio d'azione. Il Tupolev Tu-22M3 nell'Esercito della Cina cambier\u00e0 la denominazione in H-10.\nL'India, nel dicembre 1999, ha annunciato di aver concluso con la Russia un accordo per il leasing di quattro Tu-22M3 da utilizzare per il pattugliamento marittimo. Si tratta dell'unico impiego per questi aerei fuori dai Paesi della CSI fino all'acquisto degli aerei da parte della Cina nel 2013.."}
{"id": "498334", "revid": "77358", "url": "https://it.wikipedia.org/wiki?curid=498334", "title": "Myasishev M-4", "text": ""}
{"id": "498335", "revid": "729019", "url": "https://it.wikipedia.org/wiki?curid=498335", "title": "Yakovlev Yak-28", "text": "Lo Yakovlev Yak-28 era un aereo da combattimento a turbogetto con ala a freccia progettato dall'ufficio tecnico Yakovlev e impiegato dall'Unione Sovietica a partire dai primi anni sessanta. Ideato inizialmente come bombardiere, fu realizzato anche in versioni da ricognizione e guerra elettronica, intercettore e aereo da addestramento, rispettivamente denominate con i nomi in codice NATO Brewer, Firebar e Maestro.\nL'aereo nacque per rispondere all'esigenza della Voenno-vozdu\u0161nye sily, l'aeronautica militare sovietica, di dotarsi urgentemente di un bombardiere tattico supersonico. Fondamentalmente il progetto, denominato inizialmente Yak-129, venne impostato basandosi sul da poco disponibile motore Tumanskij R-11-300 e la struttura dello Yak-26. A causa delle maggiori dimensioni del motore, rispetto al precedente Tumanskij RD-9 che equipaggiava i velivoli della Yakovlev, fu necessario riprogettare l'ala che doveva anche essere aerodinamicamente compatibile con le nuove prestazioni di velocit\u00e0.\nVennero costruiti 3 prototipi, due dei quali ottenuti dalla modifica di Yak-26 esistenti. La soluzione per l'ala scelta fu di adottare una configurazione ad ala alta con freccia di 45 gradi. Il primo prototipo della famiglia di velivoli vol\u00f2 per la prima volta il 5 marzo 1958 e, stante la pressante esigenza della aeronautica sovietica di avere in dotazione un aereo dalle caratteristiche supersoniche che i prototipi dimostrarono di possedere, venne celermente data l'autorizzazione alla produzione, malgrado i problemi iniziali, particolarmente quelli legati alla immaturit\u00e0 del nuovo motore. Lo Yak-28 cominci\u00f2 ad entrare in servizio nel 1960.\nFu notato dagli osservatori occidentali per la prima volta alla parata aerea di Tushino in occasione della \"Giornata delle Forze Aeree Sovietiche\" del 1961. Gli analisti occidentali lo ritennero inizialmente un aereo da caccia piuttosto che un aereo da attacco ed una evoluzione dello Yak-25M. Di conseguenza gli fu assegnata una denominazione con iniziale F, \"Flashlight\". Quando in seguito si comprese il ruolo di impiego reale come bombardiere, si sostitu\u00ec il nome con \"Brewer\".\nLa produzione totale di Yak-28 \u00e8 stata di 1180 esemplari. Lo Yak-28P fu ritirato dal servizio nei primi anni ottanta, ma le versioni da addestramento e altre derivate continuarono a essere utilizzate fin dopo la caduta dell'Unione Sovietica, almeno fino al 1992. La versione da ricognizione e ECM del \"Brewer\" fu alla fine sostituita da varianti del Sukhoi Su-24 \"Fencer\"."}
{"id": "498336", "revid": "124674713", "url": "https://it.wikipedia.org/wiki?curid=498336", "title": "Ilyushin Il-28", "text": "LIlyushin Il-28 (in cirillico \u0418\u043b\u044c\u044e\u0448\u0438\u043d\u0430 \u0418\u043b-28) era un bombardiere leggero bimotore a getto ad ala alta e dritta progettato dall'OKB 39 diretto da Sergej Vladimirovi\u010d Il'ju\u0161in e sviluppato in Unione Sovietica alla fine degli anni quaranta. Impiegato dagli anni cinquanta dalla Voenno-vozdu\u0161nye sily (VVS), l'Aeronautica militare dell'Unione Sovietica, rimase operativo in patria fino agli anni ottanta ma viene ancora utilizzato, anche se in ruoli secondari, in alcune delle forze aeree che lo hanno impiegato tra quelle filosovietiche.\nL'Il-28 venne identificato inizialmente, con lo standard USAF/DoD, come \"Type 27\" per poi assumere il nome in codice NATO Beagle, tuttavia la variante da addestramento Il-28U venne identificata \"Type 30\" con le convenzioni USAF/DoD e Mascot con quelle NATO.\nStoria del progetto.\nIl velivolo cominci\u00f2 ad essere progettato nel dopoguerra, a seguito della specifica per un nuovo bombardiere d'assalto ad alte prestazioni. Il progetto vincitore fu quello dell'OKB che aveva gi\u00e0 accumulato esperienza con i bombardieri Il-4 e con gli assaltatori Il-2/10, ma il nuovo prodotto era certamente pi\u00f9 simile a questi ultimi che al primo.\nTecnica.\nMonoplano bireattore, con ali diritte e piani di coda a freccia marcata, l'Il-28 era certamente uno dei progetti pi\u00f9 semplici tra quelli realizzabili con prestazioni accettabili.\nEra piccolo e molto manovriero e il pilota, con il suo tettuccio simile a quello usato nei caccia, godeva certamente di un ottimo campo visivo tutto intorno. Il puntatore aveva un muso vetrato e un radar ventrale di navigazione e puntamento, mentre il mitragliere sedeva in una postazione caudale ampiamente vetrata, anche se probabilmente non molto spaziosa, mentre il vano portabombe e alcuni serbatoi occupavano la parte centrale della fusoliera.\nLe ali, posizionate alte sulla fusoliera, ospitavano, all'interno di vistose gondole, gli elementi principali del carrello d'atterraggio e i due motori turbogetto, i Klimov VK-1 a compressore centrifugo, da 26,5 kN (2\u00a0700 kgf) di spinta statica ciascuno.\nL'armamento era costituito sia da bombe, con un massimo di sei da 500\u00a0kg e un carico pratico di quattro da 250, che da quattro cannoncini automatici, due Nudelman-Rikhter NR-23 calibro 23 mm posizionati in una torretta caudale con 900 colpi totali pi\u00f9 altri due, sempre del tipo NR-23, sistemati in avanti e a disposizione del pilota, con 200 colpi l'uno (il MiG-15 ne aveva 80 per arma), anche se talvolta non erano presenti.\nImpiego operativo.\nL'aereo entr\u00f2 in servizio attorno al 1950, e gli statunitensi ad un certo punto temerono che esso potesse essere impiegato in Corea contro di loro.\nL'Il-28, grazie alle sue capacit\u00e0 \"pre-strategiche\", venne schierato anche a Cuba durante la crisi del 1962, e Fidel Castro and\u00f2 poi su tutte le furie quando i sovietici, nel ritirare la loro delegazione, portarono indietro anche tali bombardieri, ritenuti un elemento fondamentale per la difesa cubana.\nNel frattempo, durante gli anni cinquanta, l'Il-28, praticamente il bombardiere tattico standard dei sovietici, come a suo tempo lo fu lo Il-2, venne prodotto in grandi quantit\u00e0, e oltre che in URSS ben presto venne prodotto anche in alcuni paesi esteri, come la Polonia e soprattutto la Cina (H-5), che lo tennero a lungo in servizio.\nStupisce che la macchina, molto veloce e manovriera, non sia stata schierata anche come intercettore ognitempo, grazie allo spazio nel muso per un radar, mentre gi\u00e0 nella sua originale configurazione esso era abbastanza valido come eventuale intercettore di circostanza, anche per la sua lunga autonomia.\nIl pi\u00f9 diretto equivalente dell'aereo era il Canberra inglese, macchina d'alta quota e talmente veloce e prestante da essere lasciata, analogamente a quanto avvenne con il Mosquito, priva d'armamento difensivo. Tuttavia, l'Il-28 era maggiormente valido, con la sua ala piccola e il suo armamento, come bombardiere a media e bassa quota, e la leggera inferiorit\u00e0 di velocit\u00e0 era ben compensata dalla minacciosa torretta caudale e i temuti cannoni da 23\u00a0mm che essa deteneva.\nL'Il-28 non riusc\u00ec a soppiantare il Tu-14 nel ruolo di bombardiere-ricognitore navale, malgrado fosse pi\u00f9 veloce ed agile, anche se meno dotato in autonomia. I suoi impieghi vennero tuttavia estesi anche a questo settore con versioni dotate di siluri o addirittura bombe teleguidate.\nLa versione da addestramento, dato l'abitacolo normale monoposto, venne realizzata e la NATO diede allo Il-28U il nome in codice \"Mascot\". Per il resto, il velivolo rimase quasi immutato, un po' come accadde allo Il-4."}
{"id": "498338", "revid": "599013", "url": "https://it.wikipedia.org/wiki?curid=498338", "title": "Torotrasto", "text": "Il torotrasto \u00e8 una sospensione contenente particelle del composto radioattivo diossido di torio: ThO2 Poich\u00e9 la sospensione offriva un'elevata qualit\u00e0 dell'immagine e non aveva praticamente effetti collaterali immediati rispetto alle alternative disponibili al momento, il torotrasto divenne ampiamente utilizzato dopo la sua introduzione nel 1931. \nStoria.\nLa sospensione \u00e8 stata usata come mezzo di contrasto nella diagnostica a Raggi-X negli anni trenta e quaranta (in alcuni paesi come gli Stati Uniti l'uso \u00e8 continuato anche negli anni cinquanta). Il medico portoghese Antonio Egas Moniz contribu\u00ec ampiamente al suo sviluppo.\nI composti di torio producono immagini eccellenti a causa dell'elevata opacit\u00e0 del composto ai raggi X (ha un'alta sezione trasversale per l'assorbimento). Sfortunatamente, il torio \u00e8 trattenuto nell'organismo, ed \u00e8 radioattivo, risultando carcinogeno a causa dell'emissione di alfa nocive derivanti dal decadimento. L'uso del composto comporta infatti un aumento del rischio di sviluppo di alcuni tumori come i colangiocarcinomi e gli angiosarcomi del fegato.\nAd oggi circa 2-10 milioni di pazienti in tutto il mondo sono stati trattati con Torotrasto.\nSicurezza.\nFin dal momento dell'introduzione all'uso radiologico, vi fu preoccupazione per la sicurezza di utilizzo del torotrasto. Dopo l'iniezione endovenosa, il farmaco si distribuiva ampiamente nell'organismo, in particolare nel sistema reticoloendoteliale nel fegato, milza, linfonodi e ossa. Dopo la rapida distribuzione iniziale il composto viene eliminato con estrema lentezza. In particolare l'emivita biologica \u00e8 stimata in diverse centinaia di anni. Nella pratica ci\u00f2 significa che gli organi dei pazienti a cui veniva somministrato torotrasto restavano esposti alle radiazioni alfa provenienti dall'interno dell'organismo, per il resto della loro vita. Il significato di questa esposizione a lungo termine non fu pienamente compreso al momento dell'introduzione di torotrasto nel 1931. \nA causa del rilascio di particelle alfa, il torotrasto \u00e8 risultato estremamente cancerogeno. In tutti i pazienti trattati con torotrasto \u00e8 stata dimostrata un'alta incidenza di diversi tipi di tumori. Queste neoplasie si verificano generalmente entro 20-30 anni dopo l'iniezione del mezzo di contrasto. \nIl rischio di sviluppare un cancro del fegato (oppure un cancro del dotto biliare o della cistifellea) nei soggetti precedentemente trattati con torotrasto \u00e8 decisamente aumentato, ed \u00e8 stato calcolato essere ben oltre 100 volte il rischio del resto della popolazione. In questi stessi soggetti il rischio di leucemia sembra essere 20 volte pi\u00f9 alto.\nL'esposizione al torotrasto \u00e8 stata anche associata allo sviluppo di angiosarcoma. I pazienti tedeschi esposti a Torotrasto hanno avuto un'aspettativa di vita media ridotta di 14 anni rispetto a un gruppo di controllo simile non esposto.\nIl torio non \u00e8 pi\u00f9 usato nei mezzi di contrasto per esami radiologici a raggi X. Oggi le molecole iodurate idrofiliche (idrosolubili) sono universalmente utilizzate come agenti di contrasto per via iniettiva nelle procedure a raggi X.\nUtilizzi attuali.\nIl torio viene utilizzato nel campo della ricerca per colorare campioni di tessuto neurale per eseguire successivamente un esame di tipo istoradiografico. \nL'azione colorante del torio, che \u00e8 in grado di dare una colorazione specifica di sostanze mucose acide, deriverebbe dall'interazione con micelle colloidali cariche positivamente e sostanze acide (carbossili e solfati), presenti nei mucopolisaccaridi acidi."}
{"id": "498339", "revid": "729019", "url": "https://it.wikipedia.org/wiki?curid=498339", "title": "Tupolev Tu-14", "text": "Il Tupolev Tu- 14 (in cirillico \u0422\u0443\u043f\u043e\u043b\u0435\u0432 \u0422\u0443-14, nome in codice NATO Bosun) era un bombardiere bimotore a getto ad ala media progettato dall'OKB 156 diretto da Andrej Nikolaevi\u010d Tupolev e sviluppato in Unione Sovietica nella seconda parte degli anni quaranta.\nEntrato in servizio nel 1950 nei reparti dell'Aviacija Voenno-Morskogo Flota, l'aviazione di marina della Voenno Morskoj Flot SSSR, venne realizzato in circa 200 esemplari che restarono operativi nei dieci anni successivi.\nStoria.\nSviluppo.\nLe origini del \"Bosun\" si possono far risalire agli anni quaranta quando, nel rispondere alla stessa specifica dell'aviazione sovietica per un nuovo bombardiere medio-leggero a reazione, alcuni OKB presentarono i loro progetti.\nL'OKB Tupolev inizi\u00f2 a lavorare ad un bombardiere a reazione nel luglio 1944. I responsabili Andrej Tupolev e Sergei Yeger si erano posti l'obiettivo di realizzare un aereo che fosse il pi\u00f9 leggero e semplice possibile. La prima versione del progetto fu un bireattore, che ricevette la designazione interna di Tu-72. Successivamente, con il Tupolev Tu-73, si decise di passare ad una formula con tre motori. Di questo aereo ne vennero progettate varie versioni (conosciuti con le designazioni interne di Tu-74, Tu-78 e Tu-79), ma non fu mai prodotto in serie, poich\u00e9 gli fu preferito l'Ilyushin Il-28.\nContemporaneamente, sotto la guida di Sergei Yeger, fu portato avanti lo sviluppo relativo ad un bombardiere per impiego navale, noto con la designazione interna di Tu-81.\nIl prototipo fu realizzato nel 1948 nello stabilimento n. 156, e vol\u00f2 per la prima volta il 13 ottobre 1949. L'aereo fu testato dai vertici dell'aviazione sovietica fino all'autunno del 1950, quando ne fu autorizzata la produzione in serie. Entr\u00f2 in servizio con l'aviazione di marina sovietica con il nome di Tu-14.\nTecnica.\nIl nuovo aereo si presentava come una grande macchina bireattore motorizzata da jet a flusso centrifugo, con ala diritta e piani di coda a marcata freccia.\nIl Tu-81, dal punto di vista progettuale, era ripreso dal Tu-72, del quale adottava la formula bimotore. La rinuncia ad un motore fu possibile grazie ai progressi della tecnica motoristica sovietica di quel periodo. Infatti, la Kilmov realizz\u00f2 il VK-1, una versione migliorata dei Rolls-Royce Nene (costruiti su licenza con il nome di RD-45) dei quali era prevista l'installazione sui progetti precedenti. I nuovi VK-1, infatti, oltre ad essere pi\u00f9 leggeri, erano anche decisamente pi\u00f9 potenti (2.740 kg/s, contro i 2.270 del modello occidentale). I due propulsori erano posizionati in altrettante gondole, sotto le ali. All'interno delle gondole, inoltre, vi erano anche gli elementi principali del carrello d'atterraggio, che era a triciclo anteriore.\nLa fusoliera, che uguagliava in lunghezza l'apertura alare, era caratterizzata da un abitacolo in posizione dominante, mentre il muso era vetrato, in modo da agevolare il compito del puntatore. La coda aveva i piani orizzontali, sistemati nella parte bassa del timone verticale.\nL'armamento difensivo era costituito da due cannoni NK-23 da 23 mm e da due mitragliatrici, sistemati in una torretta caudale. L'armamento offensivo comprendeva circa 3.000 kg di bombe nel Tu-14, oppure due siluri imbarcati sotto le ali, nel Tu-14T.\nImpiego operativo.\nIl Tu-14 non fu prodotto in grande serie: infatti, ne furono realizzati appena 200 esemplari, in tre versioni. Questi aerei vennero utilizzati per compiti di pattugliamento marittimo, con la possibilit\u00e0 di svolgere anche missioni antinave. Rimase in servizio una decina d'anni, fino a quando non fu sostituito dal Tupolev Tu-16."}
{"id": "498340", "revid": "1543377", "url": "https://it.wikipedia.org/wiki?curid=498340", "title": "North American XB-70 Valkyrie", "text": "Il North American XB-70 Valkyrie era un ambizioso prototipo di bombardiere strategico supersonico che sarebbe stato in grado di raggiungere Mach 3,1, una velocit\u00e0 superiore non solo a quella di tutti i bombardieri in servizio all'epoca, ma anche a quella dei caccia.\nI costi e le difficolt\u00e0 di costruzione, nonch\u00e9 la mancanza di idee chiare su come affrontare le difese missilistiche sovietiche, finirono per tagliare il programma dopo soli due prototipi: il primo \u00e8 attualmente esposto in un museo dell'aviazione a Dayton (Ohio), mentre il secondo precipit\u00f2 dopo una collisione con un F-104 pilotato da Joseph Albert Walker.\nGenesi.\nTra le realizzazioni aeronautiche \u00e8 facile che ci si imbatta in macchine proposte come alternative ad apparecchi di successo, le quali pur essendo superiori, non riescono a sostituire i velivoli rispetto ai quali esse sono state progettate.\nTra gli aerei difficili da sostituire vi era indubbiamente il Boeing B-52 Stratofortress: negli anni cinquanta era ancora un progetto immaturo che non aveva raggiunto nemmeno l'operativit\u00e0, ma in un'epoca in cui la vita operativa degli aerei da combattimento era al pi\u00f9 di una decina di anni, per anticipare i termini della sua uscita dalla linea venne emessa nel 1954 una specifica, chiamata GOR-38 (14 ottobre 1954), che aveva la sua essenza nel titolo: \"Intercontinental Weapon System Manned Bomber\". Le richieste erano, coerentemente con le tecnologie disponibili, ridotte: velocit\u00e0 subsonica con spunti brevi in regime supersonico, e una considerevole autonomia di 11.000\u00a0km. A questa specifica avevano lavorato due anni la NASA e l'USAF, oltre che alcune industrie aerospaziali, e si prevedeva che entro nove anni vi sarebbero state in servizio le prime 30 macchine. Due anni dopo il volo del B-52 in versione prototipica e due prima dell'entrata in servizio della primissima versione, tale specifica non marcava un sostanziale passo avanti nelle prestazioni; ma vi sarebbero stati degli sviluppi notevoli di l\u00ec a poco.\nNon pass\u00f2 molto tempo infatti che la specifica fu rielaborata, con la richiesta di una velocit\u00e0 supersonica sostenuta per penetrare per 1600\u00a0km (1000 miglia) in territorio nemico; passarono pochi altri mesi e gi\u00e0 nel luglio 1955 venne richiesto un ulteriore aumento delle prestazioni. Il progetto, chiamato ora WS-110A (WS per \"Weapon System\", sistema d'arma), venne anche denominato CPB (\"Chemically Powered Bomber\", cio\u00e8 bombardiere a propulsione chimica), per distinguerlo dal mai costruito Convair WS-125A NPB (\"Nuclear-Powered Bomber\", bombardiere a propulsione nucleare), e anche per porre l'accento sull'alimentazione dei suoi motori, nella quale al carburante standard era stato aggiunto un boroderivato, particolare additivo chimico ad alta energia.\nAlla fase finale del concorso parteciparono la Boeing e la N.A.A.: quest'ultima aveva elaborato il modello NA-239, con tanto di simulacro (ufficialmente il 12 settembre 1955). La rapidit\u00e0 degli sviluppi aveva portato un aereo che, come \u00e8 facile immaginare, superava di molto le specifiche, anche perch\u00e9 gi\u00e0 esisteva il bombardiere supersonico B-58 Hustler da Mach 2,2. La progettazione venne influenzata dalle specifiche dell'USAF, che era ancora una volta intenzionata a chiedere prestazioni superiori, stavolta con una velocit\u00e0 di Mach 3 in crociera, mentre la variante da ricognizione WS-110L venne presto lasciata decadere dopo essere stata inizialmente richiesta a sua volta.\nIl problema di ottenere tali velocit\u00e0 elevatissime comprendeva molti aspetti, come quello aerodinamico e di consumo di energia. Il peso della macchina, che ci si aspettava avrebbe raggiunto le 340 tonnellate, sembrava davvero troppo anche per le ambizioni dell'USAF. Nel luglio del 1957, tuttavia, apparve uno studio completo sulla 'regola delle aree' che rivoluzion\u00f2 la tecnica degli aerei supersonici, che fino ad allora erano stati quantomeno deludenti. In seguito a questo studio, il dibattito su quale tipo di bombardiere supersonico dovesse essere realizzato divenne particolarmente acceso.\nIl 23 dicembre 1957 venne dichiarata vincitrice la NAA, mentre la General Electric ebbe un contratto per i motori YJ93-GE-3, che rispetto a quanto originariamente pianificato avevano alimentazione convenzionale. Lo sviluppo della versione J93-GE-5, che utilizzava il carburante \"vitaminizzato\" al boro (denominato \"zip fuel\"), venne cancellato nel settembre 1959.\nA quel punto le cose, che gi\u00e0 erano andate speditamente, accelerarono ulteriormente e nonostante un'ulteriore modifica delle specifiche il 31 dicembre (a seguito della quale la sigla del progetto fu mutata in NA-264), gi\u00e0 il 2 gennaio 1958 il progetto venne reso definitivo. In realt\u00e0 il progetto ebbe numerose altre versioni con sigle differenti, come nel caso dei prototipi designati NA-274 (21 settembre 1960) e NA-278 (10 aprile 1961).\nSe la confusione delle sigle indicava problemi, le opinioni in ambito dell'USAF erano talmente divise che vennero fatte e ritirate varie richieste innumerevoli volte, come quella della versione da ricognizione, nuovamente richiesta nel 1961 e definitivamente bocciata il 3 maggio 1964.\nIl primo duro colpo al costosissimo e difficile programma arriv\u00f2 gi\u00e0 il 3 dicembre 1959, quando vennero cancellati due dei tre prototipi e i vari esemplari di preserie richiesti. All'inizio degli anni sessanta venne richiesto invece un secondo prototipo, assieme a una cellula per prove statiche e 12 aerei operativi. Ma nel 1961 il Presidente Kennedy afferm\u00f2, in un discorso rimasto famoso, che lo sviluppo degli ICBM aveva reso il B-70 \"inutile ed economicamente ingiustificato\".\nProgetto.\nIl Valkyrie, concepito come bombardiere ma in pratica realizzato come aereo sperimentale, utilizzava la configurazione canard ed un'ala a delta, come altre macchine (quali l'odierno Eurofighter Typhoon) avrebbero fatto in seguito, ed era costruito per la maggior parte in acciaio inossidabile ad alto tenore di nichel, pannelli a nido d'ape e titanio. Le prese d'aria si trovavano sotto l'ala, i motori tra le due code verticali. I carrelli erano posti sotto la struttura delle prese d'aria.\nIl Valkyrie era progettato per sfruttare un fenomeno chiamato \"compression lift\" (portanza di compressione), ottenuto quando le onde d'urto generate da un aereo che voli a velocit\u00e0 supersoniche sostengono parte del peso dell'aereo stesso. Per il verificarsi di questo fenomeno, l'XB-70 ed altri progetti simili sono anche chiamati \"waveriders\" (\"cavalcatori di onde\") con riferimento alle onde d'urto che essi \"cavalcano\". La portanza di compressione rimane, a tutt'oggi, una teoria controversa quando viene applicata all'XB-70.\nInoltre, l'XB-70 \u00e8 l'unico aereo della sua grandezza ad avere estremit\u00e0 alari mobili, non per ripiegarle negli hangar, bens\u00ec per aumentare la stabilit\u00e0 aerodinamica a velocit\u00e0 supersoniche. Il Valkyrie poteva abbassare le estremit\u00e0 alari di 25 (oltre i 500\u00a0km/h) o 65 gradi (oltre Mach 1,4). Le estremit\u00e0 alari mobili dell'XB-70 sono ancora oggi le pi\u00f9 estese superfici aerodinamiche mobili mai installate su un aereo.\nIl sofisticato sistema di pilotaggio prevedeva anche due alette canard vicino all'abitacolo, a pianta trapezoidale, che erano piuttosto singolarmente di alto allungamento. Il muso, a differenza di quello del Concorde, non era abbassabile durante il decollo, per migliorare la visibilit\u00e0 dell'equipaggio. A questo scopo era invece presente un raffinato parabrezza (che si raccordava col muso) a geometria variabile tra due posizioni: una subsonica, caratterizzata da un'inclinazione ripida, atta a consentire una migliore visibilit\u00e0 in decollo, in atterraggio e in genere alle basse velocit\u00e0 (da tenere presente il fatto che l'equipaggio di due persone si trovava a qualcosa come 33 metri oltre il carrello d'atterraggio e a circa 10 metri dal suolo), e una supersonica, molto meno ripida e aerodinamica, continua nel profilo del muso del Valkyrie, che veniva appunto adottata per il volo ad alta velocit\u00e0.\nLa fusoliera, a sezione pressoch\u00e9 circolare e caratterizzata da una raffinatissima aerodinamica, andava a rastremarsi dolcemente sopra l'ala, la quale, dotata di una struttura a delta semplice con estremit\u00e0 acute, aveva una pianta a triangolo rettangolo quasi perfetta.\nI comandi di volo erano variamente suddivisi, con degli elevoni sulle ali interne, flaps sulle alette canard, piani di coda quasi totalmente mobili, perfettamente verticali e paralleli tra di loro.\nI motori erano gli YJ93, macchine termodinamiche particolari. Esse formavano una batteria di 6 reattori allineati fianco a fianco nella parte posteriore della fusoliera e tra le derive verticali. Si trattava di turboreattori relativamente convenzionali - provvisti per\u00f2 di un \"augmentor\", un postbruciatore, modulabile - ma non essendo a ciclo variabile erano vulnerabili al surriscaldamento dovuto alle altissime velocit\u00e0 di cui il B-70 era capace. Ecco quindi perch\u00e9 erano alimentati con un carburante speciale, il JP-6 a bassa volatilit\u00e0, che serviva anche a raffreddare le strutture della turbina. La versione con additivo al boro era stata accantonata nel 1959, ma nella versione convenzionale persistevano ancora vari e complessi problemi di affidabilit\u00e0 e di messa a punto che era necessario risolvere per riuscire a far volare il Valkyrie tanto veloce (e continuativamente) come previsto.\nInfatti un motore di tipo convenzionale, come quello installato sul MiG-25, \u00e8 in difficolt\u00e0 sempre crescenti al suo avvicinarsi a Mach 3, soprattutto per motivi di surriscaldamento e per i problemi legati alle onde d'urto dell'aria che si abbatte a tre volte la velocit\u00e0 del suono sulle prese.\nLa soluzione univoca trovata era un complesso sistema di geometria variabile applicato alle prese d'aria dei sei reattori: uno dei primissimi esempi di prese d'aria a geometria variabile controllata da un calcolatore, anche nelle condizioni pi\u00f9 estreme di volo era perfettamente in grado di far s\u00ec che il flusso d'aria in ingresso rallentasse, da oltre Mach 3 a meno di Mach 1.\nLa capacit\u00e0 di trasporto carburante era di 136\u00a0000\u00a0kg, 165\u00a0000 litri, con serbatoi sparsi in tutta la fusoliera e le ali e caratterizzati da un rivoluzionario, computerizzato sistema di centraggio e autotravaso al fine di ottimizzare sempre il centro di gravit\u00e0 in ogni momento del volo. Le prese d'aria erano sotto la fusoliera, con sezione rettangolare, tridimensionali. Esse si congiungevano con l'estremit\u00e0 posteriore della fusoliera nella zona motori, sotto le ali.\nIl carrello era di tipo particolare: due elementi principali con due coppie di ruote in tandem, di grande diametro, e un carrello mobile con una sola coppia, molto arretrato rispetto al muso per non avere una gamba troppo lunga.\nIn termini strutturali e di progettazione di dettaglio, il B-70 aveva una struttura in acciaio inossidabile a nido d'ape, che riguardava il 69% della superficie della cellula, mentre acqua e 2\u00a0000 litri di combustibile venivano usati per disperdere il calore, come una sorta di circuito di raffreddamento, perch\u00e9 la temperatura era il principale problema da risolvere. Gli pneumatici avevano carcassa metallica (di una formula innovativa brevettata dalla BF Goodrich), i sedili eiettabili erano racchiusi in speciali capsule di salvataggio, mentre nel radome di prua avrebbe dovuto essere presente un radar, mai installato.\nL'abbassamento delle estremit\u00e0 alari aumentava altres\u00ec l'effetto di portanza di compressione, poich\u00e9 l'onda d'urto causata dal cuneo posto al centro dell'ala (e ospitante i motori) veniva ulteriormente intrappolata sotto le ali invece che lasciata sfuggire oltre il bordo d'uscita dell'ala stessa. Si crede comunemente che grazie a questo effetto l'XB-70 abbia il pi\u00f9 alto rapporto portanza-resistenza mai ottenuto per un aereo con equipaggio. Questa informazione \u00e8 citata anche in testi specializzati. Sebbene ci sia effettivamente un miglioramento delle prestazioni, il rapporto non \u00e8 comunque migliore di quello della maggior parte degli alianti. L'affermazione pi\u00f9 corretta sarebbe che l'XB-70 ha il pi\u00f9 alto rapporto portanza-resistenza di qualsiasi altro aereo \"supersonico\" con equipaggio.\nIl ruolo che l'XB-70 doveva ricoprire era quello di bombardiere supersonico ad alta quota, scortato dall'XF-108 Rapier, un caccia trisonico sviluppato dalla North American Aviation in parallelo con l'XB-70. Il Rapier era anche inteso come intercettore per la difesa da un bombardiere sovietico dotato di capacit\u00e0 simili a quelle dell'XB-70. Per contenere i costi, i motori e molti impianti di bordo erano progettati in comune tra i due aerei. In pratica esso era un modello in scala del B-70, ridotto del 50%, ed equipaggiato di soli due motori (i quali per\u00f2 era previsto fossero due YJ93-GE-5 alimentati con combustibile \"zip fuel\" al boro).\nQuesto ruolo era l'estrema evoluzione della filosofia d'impiego classica, ma a Mach 3 davvero pochi caccia, per non dire nessuno, avrebbero potuto insidiare il B-70, meno che mai richiedere la presenza dell'F-108. Un problema pi\u00f9 immediato era quello del calore: la stiva portabombe superava ampiamente i 300 gradi centigradi, cosa che rendeva il volo supersonico obbligatoriamente disarmato, in quanto non esisteva all'epoca alcun ordigno capace di resistere a tale temperatura n\u00e9 si disponeva di un valido sistema di raffreddamento per la stiva. Comunque la storia avrebbe reso superata la ricerca di tali armamenti, visti i problemi di altro genere incontrati.\nA seguito dell'abbattimento dell'U-2 pilotato da Gary Powers, le certezze residue circa l'utilit\u00e0 dell'XB-70 come bombardiere vennero messe in dubbio, e il progetto XB-70 venne tramutato in un programma di ricerca aerodinamica avanzata, propulsione e altri aspetti legati ai grandi aerei supersonici, in particolare al programma statunitense SST. Bench\u00e9 i progetti iniziali prevedesse la costruzione di tre aerei, ognuno dei quali incorporava le modifiche derivate dall'esperienza acquisita dai collaudi dell'aereo precedente, il programma venne interrotto nel luglio 1964 quando erano stati realizzati solo i due primi prototipi.\nStoria operativa.\nNonostante il diniego del presidente, il B-70 era ancora sulla breccia. Kennedy e i democratici erano assai contrari alla macchina anche per il costo elevatissimo, ma il trasporto passeggeri a velocit\u00e0 supersoniche era una prospettiva concreta e il nuovissimo bombardiere era quantomeno un banco di prova di assoluto interesse. L'USAF riusc\u00ec a tenere vivo il programma, che and\u00f2 avanti anche quando il presidente Kennedy era gi\u00e0 stato ucciso. Ma era un programma oramai decaduto di importanza, e praticamente \"morto\" anch'esso.\nIl primo XB-70 (Bu.No.62-0001) usc\u00ec di fabbrica presso la celebre Air Force Plant 42 dell'aeroporto di Palmdale, sobborgo di Los Angeles, l'11 maggio 1964 e da l\u00ec effettu\u00f2 il primo volo il 21 settembre successivo.\nIl primo aereo soffr\u00ec problemi di vario genere, come la debolezza dei pannelli a nido d'ape, principalmente dovuti all'inesperienza nella costruzione di questo materiale relativamente nuovo. La realizzazione dei pannelli a nido d'ape risult\u00f2 molto pi\u00f9 difficile di quanto anticipato dai progettisti. Un problema pi\u00f9 immediato si materializz\u00f2 nel blocco dei freni del semicarrello principale sinistro, che all'atterraggio determin\u00f2 la distruzione delle relative ruote, ma il collaudatore Al White e il colonnello J.Cotton riuscirono a evitare che avvenissero problemi peggiori. Inoltre, il primo aeromobile fu afflitto da perdite nel circuito idraulico, nel circuito di alimentazione e da problemi al carrello d'atterraggio, che era complicato in modo inusuale. Nondimeno, al terzo volo venne superato Mach 1 e il 24 ottobre si raggiunsero mach 1,42 per 40 minuti.\nIl secondo esemplare, Bu.No.62-0207, effettu\u00f2 il \"roll-out\" il 29 maggio 1965 e venne fatto decollare per la prima volta il 17 luglio 1965.\nDurante un volo del primo Valkyrie, il 7 maggio 1965, il divisorio fra la sezione di destra e quella di sinistra della presa d'aria dei motori si ruppe e venne aspirato dai motori, che vennero danneggiati tutti irreparabilmente.\nIl 4 ottobre 1965, nel primo volo a una velocit\u00e0 superiore a Mach 3, i pannelli a nido d'ape cedettero di nuovo sotto sforzo: 60\u00a0cm del bordo d'attacco della semiala sinistra vennero letteralmente strappati via.\nI problemi strutturali fecero s\u00ec che il primo esemplare venisse limitato ad una velocit\u00e0 massima di Mach 2,5.\nQuesti difetti nella struttura a nido d'ape furono completamente risolti durante la costruzione del secondo velivolo, che vol\u00f2 per la prima volta il 17 luglio 1965. Il 19 maggio 1966 l'aereo numero due vol\u00f2 per 3840\u00a0km in 91 minuti, volando a 3.270\u00a0km/h (Mach 3,08) a 22.860 metri (75.000 piedi) per 33 minuti. Fu il volo pi\u00f9 veloce mai registrato dell'intero programma.\nIncidente al secondo prototipo.\nL'8 giugno 1966, il secondo esemplare and\u00f2 distrutto a seguito di una collisione con un Lockheed F-104 Starfighter.\nLa collisione avvenne mentre i due aeromobili, assieme ad altre macchine supersoniche che avevano in comune il fatto di essere propulse da motori General Electric, volavano in formazione stretta per una sessione fotografica voluta dalla General Electric stessa per pubblicizzare i suoi motori. Ad un certo punto lo Starfighter si avvicin\u00f2 molto alla coda e la turbolenza di scia del XB-70 determin\u00f2 un improvviso rollio rovesciato del F-104 che urt\u00f2, asportandoli, i timoni verticali del prototipo del bombardiere. Il caccia precipit\u00f2 in una palla di fuoco dopo avere volato per un po' in assetto corretto, mentre il Valkyrie pieg\u00f2 inesorabilmente il muso, ruotando le ali, fino ad assumere un assetto rovesciato e precipitare di piatto, esplodendo poi nel deserto sottostante.\nIl pilota collaudatore capo della NASA Joseph A. Walker, che pilotava l'F-104, e Carl Cross, copilota a bordo dell'XB-70, rimasero uccisi nell'incidente, mentre \"Al\" White, il pilota dell'XB-70, riusc\u00ec a usare la capsula di eiezione di cui l'XB-70 era dotato (simile a quella usata nel Convair B-58 Hustler). La causa esatta della collisione \u00e8 ancora materia di dibattito. Ci sono molti fattori concomitanti che hanno provocato l'incidente, alcuni riconducibili a errori dei piloti e a cause aerodinamiche, come il \"risucchio\" di scia che il grande esareattore avrebbe esercitato sul piccolo Starfighter, \"attirandolo\" inesorabilmente su di s\u00e9.\nSebbene sia stato asserito che i vortici abbiano causato la collisione, il tenente colonnello Joe Cotton, il pilota collaudatore capo dell'USAF per il B-70, che volava quel giorno in formazione a bordo di un T-38, ha ipotizzato che Walker, non familiare con il volo in formazione con un grande aereo con ala a delta, abbia perso il riferimento di posizione rispetto al B-70, avvicinandosi troppo finch\u00e9 la coda dell'F-104 ha urtato l'estremit\u00e0 alare del Valkyrie.\nContinuazione delle ricerche.\nIl primo esemplare continu\u00f2 i voli di ricerca nei limiti delle sue prestazioni ridotte finch\u00e9, a partire dal 25 aprile 1967, venne preso in carico dalla NASA per continuare i voli-test sul regime supersonico. Raccolse una massa inestimabile di dati portando a termine 33 voli (23 per la NASA).\nIl 4 febbraio 1969 il Valkyrie numero uno venne ritirato dal servizio e trasportato al Museo Nazionale dell'Aeronautica degli Stati Uniti, alla base Wright-Patterson vicino Dayton (Ohio). Esso \u00e8 ancora presente nella sua livrea bianca 'anti-nucleare' (per riflettere il lampo di esplosioni vicine), e con la sua mole ben spiega perch\u00e9 venne soprannominato \"The Thing\" (la cosa) o \"The Great White Bird\" (il grande uccello bianco).\nVelivoli concorrenti.\nI sovietici realizzarono il Sukhoi T-4, un prototipo di bombardiere a medio raggio progettato sulla base delle scoperte fatte durante lo sviluppo dell'XB-70. Di fatto sembrava una copia rimpicciolita (e semplificata) del Valkyrie, e venne sperimentato fino agli anni ottanta. Aveva tra l'altro un sistema di pilotaggio \"fly-by-wire\", e una batteria di motori sistemata come nell'XB-70, ma costituita da soli quattro propulsori. Le prove di volo andarono avanti, ma la comparsa all'orizzonte del Tu-160 \"Blackjack\" segn\u00f2 definitivamente il suo destino nei programmi sovietici per un nuovo bombardiere strategico a favore del velivolo Tupolev, pi\u00f9 lento ma di maggiori capacit\u00e0 complessive (in pratica della medesima classe del B-1 Lancer).\nPoco noto \u00e8 che gli inglesi emisero a loro volta, sempre nel 1954, un requisito per un bombardiere quasi altrettanto avanzato, e nacquero diversi progetti fra i quali l'Avro Type 730 era giunto quasi al completamento quando, nel 1957, il Libro bianco della difesa lo cancell\u00f2 di colpo, con una decisione politica che frustr\u00f2 definitivamente le grandi capacit\u00e0 tecniche dell'industria inglese, ancora negli anni cinquanta competitiva, ma poi, come successe anche in Canada, devastata dal concetto di difesa e offesa affidato \"ai soli missili\" (cosa risultata largamente errata, come si vide poi), che sembrava economicamente vantaggioso."}
{"id": "498345", "revid": "250809", "url": "https://it.wikipedia.org/wiki?curid=498345", "title": "Cratere Faraday", "text": "Faraday \u00e8 un cratere lunare di 69,03 km situato nella parte sud-orientale della faccia visibile della Luna, ad est del cratere Maurolycus e sul bordo sudorientale del pi\u00f9 ampio cratere St\u00f6fler.\nIl margine di Faraday \u00e8 stato significativamente ricoperto da successivi impatti, in particolare da una coppia di crateri situata lungo il bordo sudovest, e da un cratere lungo il bordo nordovest. l'orlo nordoccidentale di Faraday forma un enorme bastione roccioso attraverso il fondo piatto del cratere St\u00f6fler.\nIl fondo del cratere Faraday, pressoch\u00e9 piatto nella met\u00e0 nordovest, \u00e8 diviso quasi a met\u00e0 da un basso crinale che si estende da sudovest a nordest.\nIl cratere \u00e8 dedicato al fisico inglese Michael Faraday.\nCrateri correlati.\nAlcuni crateri minori situati in prossimit\u00e0 di Faraday sono convenzionalmente identificati, sulle mappe lunari, attraverso una lettera associata al nome."}
{"id": "498351", "revid": "125136034", "url": "https://it.wikipedia.org/wiki?curid=498351", "title": "Myasishchev M-4", "text": "Il Myasishchev M-4 \"Molot\" (in cirillico \u041c\u044f\u0441\u0438\u0449\u0435\u0432 \u041c-4 \u041c\u043e\u043b\u043e\u0442, molot - martello in russo - nome in codice NATO Bison, bisonte in inglese) era un bombardiere strategico sovietico quadrimotore a turboventola con ala a freccia. Fu progettato dall'OKB 23, un ufficio di progettazione creato appositamente per realizzare un bombardiere in grado di attaccare obiettivi dell'America settentrionale, e diretto da Vladimir Michajlovi\u010d Mjasi\u0161\u010dev. Venne sviluppato negli anni cinquanta e successivi, in simultanea con il Tupolev Tu-95 \"Bear\", rispetto al quale vantava una maggiore velocit\u00e0 massima, ma minore autonomia. Vennero costruiti non meno di 119 esemplari del velivolo, di cui 34 nella versione M-4 iniziale, ai quali si aggiunsero 74 nelle successive denominate 3M (Bison-B per la NATO), pi\u00f9 ulteriori 11 3MD (Bison-C per la NATO). Impiegati da diverse forze aeree sovietiche e poi russe, dapprima come bombardieri, in seguito come aerocisterne, hanno cessato l'attivit\u00e0 di volo il 21 marzo 1994.\nStoria del progetto.\nSviluppo.\nNel corso della seconda guerra mondiale, l'Unione Sovietica svilupp\u00f2 fondamentalmente con la Sovetskie Voenno-vozdu\u0161nye sily una aviazione da appoggio tattico, fatta l'eccezione del quadrimotore Petlyakov Pe-8 utilizzato sporadicamente nel ruolo di bombardiere pesante e con scarso successo.. Vladimir Michajlovi\u010d Mjasi\u0161\u010dev era a capo di un ufficio di progettazione sperimentale, OKB-32 nella terminologia sovietica, che lavorava alla messa a punto di un innovativo grosso aereo da bombardamento strategico, denominato DVB-102. Il programma e l'ufficio tecnico per\u00f2, vennero chiusi su ordine di Stalin nel 1946 dopo la costruzione di due prototipi, ufficialmente per gli scarsi risultati ottenuti, pi\u00f9 realisticamente per dare la massima priorit\u00e0 al programma di ingegneria inversa assegnato al progettista Andrej Tupolev. Questi, per soddisfare rapidamente l'esigenza di avere un bombardiere pesante, tra il 1945 e il 1947 realizz\u00f2 il Tupolev Tu-4 copiando i Boeing B-29 Superfortess statunitensi costretti a compiere atterraggi di fortuna in Unione Sovietica, dopo essere stati colpiti nel corso di missioni sul Giappone.\nNon soddisfatto della fine del progetto e dello scioglimento del suo OKB, Myasischev propose, nel 1950 o l'anno successivo direttamente a Stalin un bombardiere a reazione capace di arrivare sugli USA continentali. Questo era gi\u00e0 stato richiesto dall'Eroe dell'Unione Sovietica a Tupolev poco prima. Dal momento che le distanze erano di oltre 5500\u00a0km si trattava di una sfida tecnologica difficile per l'epoca. Stalin concesse a Myasischev un OKB e la fabbrica statale GAZ-23 di Fili. Al programma fu data precedenza assoluta, in quanto all'epoca l'Unione Sovietica, pur essendo gi\u00e0 in possesso di armi nucleari, non era in grado di colpire agevolmente gli USA, mentre era vulnerabile alle azioni dello Strategic Air Command statunitense. Tra inizio progettazione e presentazione del prototipo trascorsero 4 anni.\nIl primo volo avvenne il 20 gennaio 1953 pochi mesi prima della morte di Stalin, che avvenne il 6 marzo successivo.\nL'articolo 103 o Progetto 25 era un velivolo disegnato dall'esperto di aerodinamica e strutture Leonid Selyakov. La sua progettazione prevedeva una grande e capace fusoliera, che conteneva gran parte del carburante necessario per estendere l'autonomia e una motorizzazione costituita da 4 motori Mikulin RD-3, gli stessi del Tu-16, montati in maniera simile, totalmente annegati alla radice delle ali con 35 gradi di inclinazione. Queste erano dotate di 4 paretine antiscorrimento e di carrelli alle estremit\u00e0, ognuno con due ruote. Essi aiutavano a rendere l'aereo pi\u00f9 leggero per un pi\u00f9 corto decollo, e molto stabile a terra. Le componenti principali del carrello erano invece 2 strutture a 4 ruote l'una, sistemate nella parte ventrale della fusoliera e con pneumatici di grande diametro.\nIl carrello anteriore ventrale era provvisto di struttura elevabile per aiutare il velivolo ad assumere un migliore assetto durante il decollo.\nLe ali erano molto allungate e nel bordo d'uscita avevano oltre alle consuete superfici di controllo e ipersostentazione i tubi di scarico dei motori, leggermente inclinati all'esterno per non danneggiare la fusoliera, anche se cos\u00ec perdevano una parte della capacit\u00e0 di spinta.\nI piani di coda erano leggermente a freccia, molto allungati anch'essi, con al loro centro una torretta armata con due cannoni da 23\u00a0mm AM-23, ognuno con una riserva di 1000 colpi, radar Argon sopra di essa e pesanti blindature protettive, inclusa una serie di vetri blindati per l'operatore. Altre torrette erano sistemate nel dorso e sul ventre, con 2 cannoni da 23mm l'una e struttura di minima resistenza aerodinamica, ma senza radar di tiro dedicati.\nSul muso, inizialmente di forma assai arrotondata, era presente la sonda per il rifornimento in volo. il compartimento per le bombe poteva trasportare carichi anche superiori alle 20 tonnellate, costituiti da armamento convenzionale o bombe nucleari da 5.000\u00a0kg.\nLe prove in volo confermarono una velocit\u00e0 leggermente migliore rispetto al Tu-95 ma il limite venne presto individuato nell'autonomia: malgrado i 947\u00a0km/h a 6 700\u00a0m, l'aereo armato con una bomba da 5 tonnellate si dimostr\u00f2 in grado di percorrere solo 8.000\u00a0km senza rifornimento in volo, rispetto alle stime di 12.000\u00a0km.\nVennero quindi avanzate proposte per migliorare le prestazioni, quali motori migliorati e rifornimento in volo. Le soluzioni non poterono essere adottate subito e si cominci\u00f2 ad alleggerire l'apparecchio con la consulenza dell'esperto dell'OKB Tupolev, Korjhienkyn, il che port\u00f2 gi\u00e0 nel 1953 al decollo di un secondo aereo. La riduzione dei supporti delle tubature, uno degli espedienti per alleggerire l'aereo ed aumentarne il carico di combustibile, provoc\u00f2 la rottura di una di queste e la catastrofe, con l'esplosione in volo dell'aereo.\nProduzione in serie.\nRisolti i problemi di sviluppo, venne avviata la produzione di un lotto di 10 macchine a Kazan, consegnate gi\u00e0 nel 1955, ancora in parit\u00e0 con lo sviluppo del B-52 statunitense, che ancora non era entrato in servizio. Nel frattempo per\u00f2 venne costruito il Tu-95, autorizzato nel 1951 e decollato come prototipo il 16 febbraio di 4 anni dopo. Esso impiegando la combinazione di un'ala a freccia, fusoliera snella e potenti turboeliche era in grado di fornire prestazioni di volo equivalenti al M-4, ma con 5000\u00a0kg di carico bellico aveva un'autonomia di 13500\u00a0km. L'M-4 venne quindi messo in discussione dal prestante concorrente, tanto che si consider\u00f2 di abbandonarlo definitivamente.\nLa corsa agli armamenti, port\u00f2 alla progettazione di una bomba nucleare da 100 megaton. Per portare un ordigno del genere, l'M-4 aveva sul Tu-95 il vantaggio di una maggiore potenza di sollevamento e una fusoliera dal diametro di 3,6\u00a0m contro quella del rivale, che era di soli 2,9 metri.\nL'OKB continu\u00f2 a cercare di migliorare il raggio d'azione del bombardiere, e dopo avere inizialmente scartato motori come i Dobrynin VD-5 da 13.000\u00a0kg di spinta, perch\u00e9 ancora in fase di sviluppo, vennero scelti i successivi VD-7, che sebbene meno potenti, erogando 12.000\u00a0kg di spinta, erano un eccellente disegno che permetteva di raggiungere un rapporto compressione di 11,2 con appena 9 stadi, mentre il consumo specifico che potevano vantare era di circa 0,8\u00a0kg/kg\u2245s/h ovvero oltre il 10 - 20 % inferiore degli RD-3. Esso era pi\u00f9 grande, anche se non di molto, ma pesava di meno. Rifatti le nicchie di alloggiamento per i nuovi motori, ma non le prese d'aria e gli scarichi, l'ala dell'aereo venne pure ridisegnata, con un allungamento che la rendeva ancora pi\u00f9 rastremata e grande, perch\u00e9 pass\u00f2 da un'apertura di 50,53\u00a0m a 53,14\u00a0m. Al tempo stesso, la struttura ne venne rinforzata e altro carburante venne imbarcato.\nOltre a queste importanti modifiche, anche la parte anteriore della fusoliera venne pesantemente rimaneggiata, ingrandendo l'abitacolo, e rendendo il muso totalmente metallico, anzich\u00e9 con le finestrature originali. La parte inferiore del muso era dielettrica, perch\u00e9 alloggiava un grande radar PRB-4 Rubin, capace di scoprire una piccola nave a 200\u00a0km e una grande a 400. Vi furono anche altre modifiche alle sistemazioni dell'equipaggio, specie quelle del radarista e del navigatore-bombardiere, spostato nella parte posteriore della fusoliera.\nUno degli 8 componenti dell'equipaggio venne eliminato, per ottenere pi\u00f9 spazio in cabina. Tutti erano alloggiati nel settore anteriore e pressurizzato della fusoliera, tranne il cannoniere. Praticamente solo la zona caudale venne lasciata nella configurazione originale. Dopo le modifiche, l'M4 era in grado di decollare al peso di 203 t, 21 pi\u00f9 del tipo originario. La nuova versione poteva portare un carico di 20\u00a0t e le 3 torrette difensive con 4.200 colpi su distanze maggiori: il carico di combustibile arrivava a 105.700\u00a0kg totali. Il progetto venne chiamato 201M o successivamente, solo 3M. Anche per questo modello vi fu la perdita del primo esemplare in un incidente causato dalla perdita del muso durante una picchiata nei voli di prova.\nLa produzione venne avviata e la fabbrica GAZ-24 di Mosca allest\u00ec altri 24 M-4, della versione precedente, ma l'ultimo venne modificato allo standard M3 e vol\u00f2 il 27 marzo 1956. Anche questo and\u00f2 perduto per problemi di stabilit\u00e0 longitudinale e questo comport\u00f2 la modifica anche dei piani di coda, che vennero modificati introducendo un sistema ad incidenza variabile in volo.\nNonostante i 3 apparecchi, 2 dell'ultima generazione, persi in incidenti, il progetto venne considerato maturo e messo in produzione di serie a partire dalla seconda met\u00e0 del 1956, con un totale di 47 velivoli costruiti. Due 3MS vennero usati per ottenere una serie di primati mondiali, arrivando a totalizzarne circa venti.\nGli M4 della prima versione vennero convertiti in aerocisterne, designate M-4-2, dotate di serbatoi aggiuntivi per un totale di altri 48.000 litri di combustibile, sfruttando cos\u00ec totalmente la loro capacit\u00e0 di carico per dare supporto ai bombardieri. L'entrata in servizio avvenne attorno al 1960, dando luogo ad una combinazione bombardiere-aerocisterne pi\u00f9 che in grado di raggiungere gli USA.\nI motori VD-7 per\u00f2 si rivelarono poco affidabili e richiedevano manutenzioni frequenti. Venne quindi deciso di reintrodurre i motori RD-3, nel modello RD-3M-500A del 1959, che avevano una spinta aumentata da 8.700\u00a0kg a 9.500, ma consumo ridotto a 0,86 e quindi appena superiore a quello dei motori VD-7. La combinazione della cellula migliorata e dei motori consent\u00ec di ottenere un aumento dell'autonomia con 5 tonnellate di bombe da 8.000 a 9.500\u00a0km, risultato ancora insoddisfacente, specie se paragonato alle prestazioni del 3M che raggiungeva i 12.000\u00a0km, ma oramai era stato accettato che fosse necessario ricorrere al rifornimento in volo per raggiungere gli USA e ritornare.\nI nuovi aerei con la nuova motorizzazione, pur avendo anche minori prestazioni di volo, vennero considerati soddisfacenti, e con i nuovi motori installati anche sui Tu-16 e 104, vennero costruiti altri 47 bombardieri. Il progettista dei motori Profokii Zubets ebbe il Premio Lenin per la nuova versione del motore, e i 47 Molot, martello in russo, restarono operativi come bombardieri nucleari strategici per tutti gli anni sessanta. Anche met\u00e0 degli M4 prodotti in precedenza vennero rimotorizzati con il motore RD-3M. Gli altri aerei non modificati, vennero aggiornati con il nuovo motore VD-7B, versione molto pi\u00f9 affidabile del precedente, che aveva portato all'introduzione della versione 3MN. La potenza dei motori VD-7 era stata ridotta ai livelli dell'RD-3 migliorato, il che annull\u00f2 la differenza di circa 3 tonnellate di spinta che esisteva inizialmente. Il peso massimo al decollo di queste versioni, scese di conseguenza.\nL'ultima versione fu la 3MD, scambiata dalla NATO per un pattugliatore marittimo e chiamata Bison C. IL suo vero nome era 3MD e si caratterizzava per un nuovo muso estremamente appuntito, il che migliorava la visibilit\u00e0 anteriore e diminuiva la resistenza aerodinamica, con la sonda di rifornimento all'estremit\u00e0 e il radar al disotto. 9 esemplari vennero costruiti ex novo e altri aerei aggiornati.\nLa produzione venne fermata all'esemplare 94, perch\u00e9 oramai il Tu-95 riscuoteva maggior consenso dagli stati maggiori sovietici, mentre all'M-4 venne assegnato il ruolo di aerocisterna veloce.\nImpiego operativo.\nUno dei reparti di volo sull'aereo era basato ad Engels, che ebbe per questo apparecchio una pista allungata a 3.500m, allargata a 100, e rinforzata per carichi pi\u00f9 pesanti.\nLe tipiche missioni di volo iniziavano con il decollo con rotta verso nord, rifornimento in volo sopra il Mare di Barents, volo in spazi aerei internazionali, avvicinamento alle coste americane, ritorno alla base dopo un secondo rifornimento in volo. A queste missioni, negli anni sessanta praticamente quotidiane, vennero poi affiancate quelle di ricognizione. Gli M-4 grazie al loro grande radar, potevano controllare gli spostamenti delle portaerei statunitensi nei mari settentrionali del pianeta, ma in questo ruolo vennero per lo pi\u00f9 sostituiti dai Bear.\nGli M-4 vennero messi in ombra dal Bear anche per altri tipi di missione, in quanto non vennero mai dotati della capacit\u00e0 di lancio di missili strategici aria-superficie che caratterizzarono tutti gli altri aerei strategici sovietici e vennero ben presto relegati al ruolo di aerocisterne per sfruttare il carico di carburante che avevano a bordo.\nSempre ad Engels, hanno operato anche i 3MS-2 del 203mo Reggimento, con compiti di rifornimento in volo, fino a quando non sono stati sostituiti dagli Il-78 nel 1995. I bombardieri sono stati demoliti gi\u00e0 alla fine degli anni ottanta con qualche residuo nel decennio successivo.\nVersioni.\nAltri sviluppi arrivarono con la versione M-3 sperimentata come aereo antinave armato con 4 siluri antinave pesanti 45-46-AN, nel 1956, e la versione 3M5 che con un esemplare 3MN modificato ebbe la possibilit\u00e0 di ospitare 2 missili AS-6, ma la cosa non ebbe seguito."}
{"id": "498355", "revid": "838137", "url": "https://it.wikipedia.org/wiki?curid=498355", "title": "Cristoforo Numai da Forl\u00ec", "text": "Biografia.\nNato a Forl\u00ec nella nobile famiglia dei Numai, secondo dei cinque figli di Francesco Numai e di Cassandra Ercolani, Cristoforo Numai - che si trova citato nelle fonti secondo diverse varianti: \"Numali\", \"Numajo\", \"Numalius\"... - studia a Bologna, presso i francescani. Poi si reca in Francia dove, alla Sorbona, ottiene il dottorato. Agli inizi del Cinquecento segue, nel convento di San Francesco della Vigna a Venezia, le conversazioni di Francesco Zorzi che illustrano i contenuti mistici dell'opera di Giovanni Pico della Mirandola.\nOrdinato, diventa il confessore di Luisa di Savoia, madre di Francesco I, re di Francia e, secondo alcune fonti, anche della moglie dello stesso Francesco, Claudia di Francia.\nPer ironia della sorte, apparteneva alla famiglia degli Ercolani (o Hercolani): dunque, era un parente di sua madre anche quel Cesare Hercolani che, combattendo per gl'Imperiali nella battaglia di Pavia, fer\u00ec il cavallo di Francesco I, provocando cos\u00ec la cattura del re da parte degli uomini dell'imperatore Carlo V.\nCristoforo diviene anche, tra il 1517 e il 1518, superiore generale del suo ordine: a lui, come rappresentante degli osservanti, venne consegnato il sigillo di tutto l'Ordine dei Frati Minori.\nNominato cardinale-presbitero da papa Leone X nel 1517, prima con il titolo di San Matteo in Merulana e subito dopo con quello di Santa Maria in Ara Coeli, diviene, lo stesso anno, amministratore apostolico di Alatri (carica che mantiene fino alla morte), poi \u00e8 nominato anche amministratore apostolico di Isernia (1523) - ma l'anno successivo rinuncia a favore del nipote Antonio Numai - e, nel 1526, viene nominato amministratore apostolico di Riez, titolo a cui rinuncia dopo pochi mesi, nel 1527.\nPer le sofferenze patite durante il sacco di Roma (1527) da parte delle truppe dell'imperatore Carlo V, muore ad Ancona il 23 marzo 1528. \u00c8 sepolto a Roma, nella chiesa di santa Maria in Aracoeli.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "498359", "revid": "1226", "url": "https://it.wikipedia.org/wiki?curid=498359", "title": "Riciclaggio di denaro sporco", "text": ""}
{"id": "498361", "revid": "287204", "url": "https://it.wikipedia.org/wiki?curid=498361", "title": "Yutaka Taniyama", "text": "Biografia.\nYutaka Taniyama e Gor\u014d Shimura fecero la loro conoscenza per caso ai tempi dell'universit\u00e0. Il loro incontro lo si deve a un libro: infatti, trovatisi entrambi a richiedere in biblioteca lo stesso testo di matematica, scoprirono di essere al lavoro sulla stessa materia matematica e constatarono di essersi arenati sullo stesso passaggio logico. Iniziarono a condividere i loro obiettivi di studio, seguendo percorsi didattici molto autarchici, visto il caos totale in cui versava il sistema universitario giapponese nel frangente storico dell'immediato dopoguerra. Taniyama inizi\u00f2 con Shimura una stretta amicizia e una collaborazione di studio che alla fine sarebbe durata fino alla morte.\nInsieme svilupparono la famosa congettura di Taniyama-Shimura (in origine formulata da Taniyama, poi esposta in termini formali pi\u00f9 rigorosi da Shimura dopo la prematura morte di Taniyama stesso).\nL'originalit\u00e0 della congettura \u00e8 forse dovuta alla condizione che governava il lavoro dei due, la totale sconnessione da una base di studio preordinata. Senza conoscere lo stato di avanzamento nel resto del mondo della matematica del loro tempo, presentarono una serie di problemi, congetture, e soluzioni di problemi, che in parte risultarono poi gi\u00e0 risolti o banali, mentre altri si rivelarono molto interessanti, innovativi, persino rivoluzionari.\nTra questi, appunto, vi era la nota congettura.\nNella sua breve vita, Taniyama non riusc\u00ec mai a dimostrare la congettura che lui stesso aveva proposto, n\u00e9 tantomeno vi riusc\u00ec Shimura che a lui sopravvisse; solo nel 1994 Andrew Wiles riusc\u00ec a superare l'impervio ostacolo, utilizzandone la dimostrazione parziale come potente strumento per la conferma formale dell'ultimo teorema di Fermat. La dimostrazione completa si ebbe solo nel 1999 per opera di Richard Lawrence Taylor, Brian Conrad, Fred Diamond e Christofle Breuil.\nPer motivi sconosciuti, Taniyama si uccise a 31 anni, il 17 novembre del 1958, mentre Shimura si trovava fuori citt\u00e0 per un congresso."}
{"id": "498364", "revid": "729019", "url": "https://it.wikipedia.org/wiki?curid=498364", "title": "Scienza della nutrizione", "text": "La scienza della nutrizione o trofologia \u00e8 una scienza naturale, idealmente collocata tra medicina e biochimica. Cerca, con metodi scientifici, di capire i processi della nutrizione, da quelli digestivi a quelli metabolici, prevalentemente dell'essere umano."}
{"id": "498365", "revid": "287204", "url": "https://it.wikipedia.org/wiki?curid=498365", "title": "Cratere Faustini", "text": "Faustini \u00e8 un cratere lunare intitolato al cartografo italiano Arnaldo Faustini. Si trova vicino al Polo Sud della Luna, nelle vicinanze del grande cratere Amundsen, ed \u00e8 quasi confinante sul lato sudovest con il cratere Shoemaker. Un altro cratere vicino al Faustini \u00e8 lo Schakleton, mentre se ne osserva un altro pi\u00f9 piccolo sull'orlo orientale.\nA causa della sua posizione, la luce del sole raggiunge il bordo di questo cratere con un angolo molto basso, lasciando l'interno costantemente al buio. Per questo motivo il fondo non \u00e8 mai stato osservato da sonde spaziali orbitanti, sebbene sia stato mappato dai radar. La mancanza di illuminazione solare fa s\u00ec che l'interno rimanga costantemente a meno di 100\u00a0K, una temperatura sufficiente a ghiacciare ed intrappolare qualsiasi molecola di vapore acqueo portata dall'impatto di una cometa che si trovi in quella regione.\nLa sonda Lunar Prospector aveva a bordo uno spettrometro a neutroni, in grado di individuare le concentrazioni di idrogeno. Le osservazioni hanno rivelato che in effetti la concentrazione di tale sostanza nel cratere Faustini \u00e8 maggiore rispetto a quella standard della superficie lunare."}
{"id": "498369", "revid": "968255", "url": "https://it.wikipedia.org/wiki?curid=498369", "title": "Mongoloide", "text": "Il termine mongoloide indica una classificazione antropologica, ormai obsoleta, dell\"Homo sapiens\", definibile a partire dalla forma del cranio ed altre caratteristiche craniometriche ed antropometriche: tale termine identifica gli esseri umani autoctoni dell'Asia orientale. Molte definizioni storiche includevano anche le popolazioni autoctone d'America.\nInsieme alle cosiddette razze caucasoide, negroide e australoide \u00e8 una delle tre o quattro categorie principali riconosciute dalle teorie del secolo XIX.\nOggi gli scienziati concordano sul fatto che non esistano razze umane in senso biologico.\nMorfologia.\nSono state descritte le seguenti caratteristiche principali del tipo mongoloide:\nI tipi mongoloidi nell'antropologia del XIX e XX secolo.\nSi distinguono questi tipi fisici principali all'interno del gruppo mongoloide:"}
{"id": "498370", "revid": "729019", "url": "https://it.wikipedia.org/wiki?curid=498370", "title": "Heeresgruppe Nordukraine", "text": "Il Gruppo d'armate Nord Ucraina (tedesco: Heeresgruppe Nordukraine) si riferisce ad un gruppo di armate, nell'ambito della \"Wehrmacht\", costituito durante la Seconda guerra mondiale."}
{"id": "498371", "revid": "1684799", "url": "https://it.wikipedia.org/wiki?curid=498371", "title": "Gianni Gambi", "text": "Notevole pianista e clavicembalista del XX secolo, effettua ricerche filologiche nel campo delle tastiere antiche: clavicembalo, clavicordo e fortepiano. Allievo della didatta e pianista De Sabata, fu a sua volta insegnante di pianoforte al Conservatorio Rossini di Pesaro fino al 1991, anno in cui scomparve per una grave malattia. Aveva ideato e diretto nel 1986 la Settimana internazionale del Fortepiano al Teatro Sperimentale di Ancona. \nPer il ricordo di Giambi, viene indetto un prestigioso Concorso di Clavicembalo dedicato agli studenti dei conservatori italiani, a lui intitolato ogni anno a maggio a cura del Conservatorio di Pesaro. Dal 2010 il concorso \u00e8 divenuto biennale e si \u00e8 aperto agli studenti della Comunit\u00e0 Europea e il periodo di realizzazione si \u00e8 spostato da maggio a marzo."}
{"id": "498372", "revid": "41986", "url": "https://it.wikipedia.org/wiki?curid=498372", "title": "Mongoloidi", "text": ""}
{"id": "498373", "revid": "124648492", "url": "https://it.wikipedia.org/wiki?curid=498373", "title": "Heeresgruppe Oberrhein", "text": "Il Gruppo d'armate Alto Reno (tedesco: Heeresgruppe Oberrhein) si riferisce ad un gruppo di armate, nell'ambito della \"Wehrmacht\", costituito durante la Seconda guerra mondiale."}
{"id": "498374", "revid": "729019", "url": "https://it.wikipedia.org/wiki?curid=498374", "title": "Heeresgruppe Ostmark", "text": "Il Gruppo d'armate Ostmark (tedesco: Heeresgruppe Ostmark) fu un'unit\u00e0 militare della Wehrmacht, operativa sul fronte orientale della seconda guerra mondiale.\nLa battaglia in Austria.\nLa storia di questo gruppo d'armate fu molto breve: dopo che le truppe sovietiche avevano sfondato le difese tedesche sul confine austro-ungherese, conquistando Vienna e occupando buona parte dell'Austria, alla fine di aprile del 1945 il Gruppo d'armate Sud fu rinominato in Gruppo d'armate Ostmark.\nTale denominazione indicava chiaramente quale fosse il teatro operativo di quest'unit\u00e0: Ostmark era infatti la denominazione ufficiale dell'Austria dopo l'Anschluss del 1938.\nDopo l'offensiva sovietica in Austria dell'aprile del 1945 gran parte dell'Austria, oltre alla sua capitale, erano gi\u00e0 in mano sovietica. I resti del Gruppo d'armate Ostmark si attestarono cos\u00ec nel solo settore ancora sotto il controllo tedesco: una piccola area tra Linz e Graz a ovest di Vienna.\nLe unit\u00e0 tedesche, per\u00f2, non avevano alcuna possibilit\u00e0 di resistere alle forze sovietiche che avanzavano da oriente; pertanto ben presto inizi\u00f2 un ripiegamento verso nord, allo scopo di ricongiungersi con il Gruppo d'armate Centro che difendeva Praga. Nonostante i tentativi sovietici di accerchiare il Gruppo d'armate Ostmark, quest'unit\u00e0 riusc\u00ec comunque ad attestarsi nel nord dell'Austria e a partecipare alla successiva Offensiva di Praga.\nDopo la capitolazione della Germania e la sconfitta a Praga, il Comandante in capo del Gruppo d'armate Ostmark (Generale Lothar Rendulic) condusse le truppe sotto il suo comando verso occidente, cosicch\u00e9 potessero consegnarsi agli americani. Quest'unit\u00e0 fu una delle pi\u00f9 grandi forze combattenti ancora operative a consegnarsi agli Alleati dopo la fine della guerra.\nLinea di comando.\nComandante in capo.\n\"Generaloberst\" Lothar Rendulic\nCapo di Stato Maggiore.\n\"Generalleutnant\" Heinz von Gyldenfeldt\nArmate.\nIl Gruppo d'armate Ostmark era composto dalle seguenti unit\u00e0:"}
{"id": "498375", "revid": "105911", "url": "https://it.wikipedia.org/wiki?curid=498375", "title": "Giancarlo Majorino", "text": "Biografia.\nNato a Milano, dopo la laurea in giurisprudenza si dedic\u00f2 alla poesia. Inizi\u00f2 a scrivere molto presto, valendosi pure di un clima familiare molto aperto e di discussioni continue e della partecipazione al lavoro di sua madre, autrice di romanzi e di novelle. \nNel 1959 usc\u00ec presso l'editore Schwarz la sua prima opera, \"La capitale del nord\" mentre nel 1963 apparve, sulla rivista \"Il Menab\u00f2\", un gruppo di poesie.\nNello stesso anno intraprese la carriera di insegnante di filosofia nei licei, lasciando l'impiego in banca, iniziato nel 1956. Dopo un anno a Crema, insegn\u00f2 prima al liceo Einstein per poi trasferirsi all'Ottavo Liceo Scientifico.\nNel 1990 divent\u00f2 docente presso NABA - Nuova Accademia di Belle Arti di Milano e successivamente pubblic\u00f2 vari libri di poesia, partecip\u00f2 a numerosi incontri in Italia e all'estero, sempre tuttavia concentrato su un poema, iniziato nel 1969 e pubblicato nel 2008 (\"Viaggio nella presenza del tempo\", Mondadori, 2008).\nTradotte in inglese, francese, russo e spagnolo, le sue opere figurano nelle antologie straniere; suoi testi e saggi interpretativi sono apparsi su riviste italiane e su alcune riviste straniere.\nMajorino \u00e8 morto a Milano il 20 maggio 2021"}
{"id": "498376", "revid": "41986", "url": "https://it.wikipedia.org/wiki?curid=498376", "title": "Europoidi", "text": ""}
{"id": "498379", "revid": "1705737", "url": "https://it.wikipedia.org/wiki?curid=498379", "title": "Heeresgruppe S\u00fcd", "text": "Gruppo d'armate Sud (tedesco: Heeresgruppe S\u00fcd) \u00e8 stata la denominazione di diverse unit\u00e0 strategiche dell\u2018esercito tedesco operanti nel corso seconda guerra mondiale.\nI teatri operativi in cui le varie unit\u00e0 denominate Gruppo d'armate Sud vennero impegnate furono: la campagna di Polonia del 1939 e la campagna contro l\u2019Unione sovietica, tra il 1941 e il 1945.\nCampagna di Polonia.\nLe forze di terra tedesche coinvolte nell'invasione della Polonia del settembre 1939 furono organizzate in due gruppi d\u2019armata: il Gruppo d'armate Nord, sotto il comando del Generale Fedor von Bock, e il Gruppo d'armate Sud.\nIl comando di questa seconda unit\u00e0 fu affidato al Generale Gerd von Rundstedt, mentre il Generale Erich von Manstein fu nominato Capo dello Stato maggiore del gruppo di armate. Ne facevano parte le seguenti formazioni:\nL'obiettivo strategico del Gruppo d'armate Sud era quello di raggiungere rapidamente Varsavia, operando un ampio sfondamento nel settore sud-ovest della linea difensiva polacca. L\u00ec si sarebbe dovuto ricongiungere con il Gruppo d'armate Nord, chiudendo la manovra a tenaglia sulla capitale polacca.\nL'offensiva tedesca si svolse con relativa facilit\u00e0: il 22 settembre, a soli ventuno giorni dall'inizio della campagna, le truppe del Gruppo d'armate Sud si iniziarono ad attestare dietro le sponde del Bug (la linea di demarcazione pattuita con i sovietici nel Patto Ribbentrop-Molotov); il 28 settembre le ultime truppe che difendevano Varsavia capitolarono, ponendo fine alle ostilit\u00e0 con la Polonia.\nIl Fronte orientale.\nOperazione Barbarossa.\nIl Gruppo d'armate Sud venne ricostituito nel quadro della preparazione dell'Operazione Barbarossa: l'invasione tedesca dell'Unione sovietica. Anche in questo caso il comando fu affidato all'esperto Gerd von Rundstedt, da poco nominato Feldmaresciallo a seguito del ruolo svolto nella campagna di Francia.\nIl teatro operativo affidato alle truppe di von Rundstedt era quello ucraino: spingendosi in profondit\u00e0 a sud delle paludi del Pryp\"jat', il Gruppo d'armate Sud avrebbe dovuto occupare il territorio ucraino e Kiev, fino ad attestarsi sulle sponde del Dnepr.\nComponevano il gruppo d'armate in questa prima fase:\nA supporto del Gruppo d'armate Sud avrebbero operato anche la III (Dimitrescu) e la IV (Cuiperca) Armata rumene.\nMentre nella parte settentrionale e centrale del fronte i tedeschi realizzarono considerevoli (anche se non decisivi) passi in avanti, l'avanzata nel settore meridionale procedette in modo assai pi\u00f9 lento.\nA causare questo ritardo furono numerosi fattori. Innanzitutto deve essere sottolineato come in quel settore le forze tedesche non godessero di una netta superiorit\u00e0 in termini numerici, soprattutto per quanto riguarda le forze corazzate. Il fatto di disporre di una sola Armata corazzata (la I di von Kleist), oltretutto, impediva agli attaccanti tedeschi la realizzazione di quelle grandi manovre a tenaglia che invece avevano riscosso cos\u00ec tanti successi nel settore del Gruppo d'armate Centro.\nLa disposizione strategica del dispositivo offensivo tedesco, inoltre, determin\u00f2 un costante pericolo per i progressi dell'offensiva. Nel pianificare l'attacco, infatti, l'Alto comando tedesco aveva preferito concentrare le forze lungo le tre direttrici principali, lasciando deliberatamente scoperti i fianchi delle colonne che sarebbero avanzate in territorio sovietico: ci\u00f2 permise alle forze armate tedesche di disporre di una maggiore forza d'urto, ma rendeva vulnerabili i fianchi contro i contrattacchi sovietici. A soffrire di questa decisione fu in particolare il Gruppo d'armate Sud, sul cui fianco sinistro si stendevano le paludi del Pryp\"jat': in quell'area si nascosero sapientemente le unit\u00e0 sovietiche (in particolare le divisioni di cavalleria), che lanciarono pericolosi contrattacchi contro le posizioni dalla VI Armata.\nInoltre, la situazione logistica era assai precaria: le vaste pianure ucraine bagnate dalle frequenti piogge si trasformavano in enormi pantani di fango; ci\u00f2 bloccava a lungo l'avanzata delle truppe e impediva ai mezzi corazzati di agire rapidamente attraverso le linee nemiche.\nNonostante le difficolt\u00e0, soprattutto grazie all'abilit\u00e0 dei comandanti tedeschi, il Gruppo d'armate Sud riusc\u00ec a raggiungere le sponde del Dnepr a fine agosto del 1941. Il 16 settembre 1941, grazie alla collaborazione della II Armata corazzata di Heinz Guderian, le truppe del Gruppo d'armate Sud chiusero un'efficacissima manovra a tenaglia alle spalle di Kiev, conquistando la capitale ucraina e riuscendo a fare pi\u00f9 di 650.000 prigionieri.\nQuando l'offensiva riprese, negli ultimi mesi del 1941, le truppe al comando di von Rundstedt segnarono ulteriori successi, arrivando a toccare le rive del Donetz e occupando la Crimea (eccetto la piazzaforte di Sebastopoli).\nL'offensiva si sposta a Sud.\nIl fallimento dell'Operazione Tifone, con la mancata conquista di Mosca, e la controffensiva sovietica iniziata del dicembre 1941 portarono Hitler a ritenere che fosse necessario spostare il baricentro dell'offensiva tedesca verso sud. Questa decisione fu presa in palese contrasto con le indicazioni fino ad allora espresse dall'Alto comando tedesco, che spingeva per riprendere l'offensiva contro Mosca.\nA parere del F\u00fchrer, invece, la nuova priorit\u00e0 strategica era rappresentata dall'impossessarsi il prima possibile del petrolio del Caucaso, per poter continuare senza difficolt\u00e0 la guerra.\nQuesto cambio di rotta sul piano strategico fu accompagnato dalla voglia di Hitler di cercare dei capri espiatori per il sostanziale fallimento degli obiettivi dell'Operazione Barbarossa: a pagarne le spese fu non solo il Comandante in capo dell'esercito tedesco, ma anche il comandante del Gruppo d'armate Sud von Rundstedt. Ormai i rapporti tra il F\u00fchrer e il Feldmaresciallo si erano eccessivamente rovinati, soprattutto a causa del dissenso di quest'ultimo sulla condotta della guerra. Cos\u00ec, il 1\u00ba dicembre 1941, Hitler lo rimosse dal comando del gruppo d'armate, nominando in sua vece il Feldmaresciallo Walther von Reichenau.\nIl comando di von Reichenau, per\u00f2, fu breve: la morte lo colse il 16 gennaio 1942. Al suo posto fu nominato il Feldmaresciallo Fedor von Bock, gi\u00e0 comandante del Gruppo d'armate Centro.\nIl 7 maggio 1942, seguendo le nuove indicazioni di Hitler, il Gruppo d'armate Sud, cui nel frattempo era stata aggregata la II Armata di von Weichs, era pronto a riprendere la propria offensiva verso il Caucaso. Dopo aver fermato l'offensiva sovietica verso Kharkov nel maggio del 1942, il 1\u00ba luglio le truppe di von Manstein riuscirono a conquistare la fortezza di Sebastopoli, mentre il 23 luglio il resto del Gruppo d'armate Sud riusc\u00ec a raggiungere le rive del Don.\nFin\u00ec a questo punto l'avventura del primo Gruppo d'armate Sud sul fronte sovietico. Quest'unit\u00e0 venne infatti divisa in due tronconi che avrebbero dovuto contemporaneamente conseguire gli obiettivi fissati da Hitler in questa seconda fase della campagna: il Gruppo d'armate A avrebbe dovuto puntare sui pozzi del Caucaso; il Gruppo d'armate B avrebbe dovuto puntare sulla citt\u00e0 simbolo di Stalingrado.\nDopo Stalingrado.\nCom'\u00e8 noto, la seconda fase dell'offensiva tedesca sul fronte sovietico si risolse in un completo fallimento. L'esercito tedesco, infatti, non disponeva di forze sufficienti per conseguire contemporaneamente due obiettivi cos\u00ec ambiziosi come quelli fissati da Hitler. Oltretutto, le unit\u00e0 dei paesi alleati (Italia, Ungheria e Romania) utilizzate per coprire i fianchi dell'avanzata tedesca non si rivelarono allo stesso livello delle truppe che avrebbero dovuto sostituire. Ci\u00f2 indebol\u00ec ulteriormente le gi\u00e0 precarie linee tedesche.\nLe forze tedesche in rotta furono costrette a riorganizzarsi arretrando di alcune centinaia di chilometri verso occidente; al Feldmaresciallo von Manstein fu affidato il compito di stabilizzare il fronte e, contestualmente, fu assegnato il Comando del ricostituito Gruppo d'armate Sud.\nFacevano parte di quest'unit\u00e0:\nLa VI Armata di Hollidt ereditava lo stesso nome di quella accerchiata e costretta alla resa a Stalingrado, ma era di nuova costituzione.\nL'abilit\u00e0 di von Manstein non solo riusc\u00ec a stabilizzare un fronte che dopo la disfatta di Stalingrado sembrava ormai prossimo al collasso, ma riusc\u00ec anche a realizzare una controffensiva: l'ultima che riscosse un pieno successo sul fronte orientale. Si tratta della terza battaglia di Kharkov, dove le forze tedesche, equipaggiate in parte anche con i nuovi carri Tigre, riuscirono ad infliggere una grave sconfitta ai sovietici, riconquistando la citt\u00e0.\nIl successo di Kharkov ridiede speranza e fiducia ai tedeschi che attaccarono nuovamente le difese russe il 4 luglio 1943 nel saliente di Kursk. Si tratt\u00f2 della pi\u00f9 grande battaglia di carri armati di tutto il secondo conflitto mondiale. Il Gruppo d'armate Sud, in particolare la IV Armata corazzata di Hoth, avrebbe dovuto svolgere il ruolo di braccio destro della tenaglia che avrebbe dovuto serrare i sovietici nell'area di Kursk; tuttavia l'eccessivo tempo perso nei preparativi dell'offensiva permise ai russi di prepararsi e di respingere l'attacco tedesco.\nCon il fallimento di quest'ultimo attacco, inizi\u00f2 una generale controffensiva sovietica, che costrinse le forze tedesche a un vasto ripiegamento. Ancora una volta von Manstein riusc\u00ec a evitare che il suo Gruppo d'armate Sud fosse sbaragliato completamente, riuscendo a ripiegare sulla linea difensiva del Dnepr.\nVerso la capitolazione.\nL'offensiva che i sovietici lanciarono in Ucraina nell'inverno del 1944 sbaragli\u00f2 le difese del Gruppo d'armate Centro e del Gruppo d'armate Sud. Solo grazie a una brillante ma sanguinosa operazione di sfondamento la I Armata corazzata, circondata dalle forze dell'Armata rossa riusc\u00ec a sfuggire dalla sacca di Kamenets-Podolsky in cui era stata intrappolata: la maggior parte degli uomini venne tratta in salvo, ma molti mezzi preziosi furono abbandonati o distrutti.\nSotto il peso della pressione sovietica, il fronte sud venne cos\u00ec nuovamente riorganizzato, allo scopo di porre ordine tra le truppe assai provate da lunghi anni di guerra. Il Gruppo d'armate Sud venne nuovamente diviso in due tronconi (Gruppo d'armate Nord Ucraina e Gruppo d'armate Sud Ucraina) al comando dei Feldmarescialli Walther Model e Ferdinand Sch\u00f6rner. Erich von Manstein fu cos\u00ec allontanato dal comando, anche lui a causa degli insanabili contrasti con Hitler sulla condotta della guerra.\nLa capitolazione.\nAncora una volta il Gruppo d'armate Sud venne ricostituito nel settembre 1944 per difendere le posizioni in Ungheria e poi in Austria. Componevano quest'unit\u00e0:\nLa storia di questo ricostituito Gruppo d'armate Sud non fu n\u00e9 lunga, n\u00e9 piena di soddisfazioni militari. Gi\u00e0 prima della fine del 1944 Budapest fu circondata dai sovietici. I progressi realizzati dall'Armata rossa nei balcani, inoltre, rendevano la posizione dell'ala destra del Gruppo d'armate Sud assai fragile.\nDurante tutte le ultime fasi della guerra, il Gruppo d'armate Sud fu costretto a subire altre sconfitte e a ripiegare sempre pi\u00f9 verso nord. Dopo la caduta di Vienna, il Gruppo d'armate Sud fu rinominato in Gruppo d'armate Ostmark: i resti di quest'unit\u00e0 furono sconfitti e catturati nel corso dell'offensiva di Praga del maggio 1945."}
{"id": "498383", "revid": "729019", "url": "https://it.wikipedia.org/wiki?curid=498383", "title": "Heeresgruppe S\u00fcdukraine", "text": "Il Gruppo d'armate Sud Ucraina (tedesco: Heeresgruppe S\u00fcdukraine) si riferisce ad un gruppo di armate, nell'ambito della \"Wehrmacht\", costituito durante la Seconda guerra mondiale.\nOrdine di Battaglia.\nL'ordine di battaglia al 1\u00ba aprile 1944 era:\nL'ordine di battaglia al 1\u00ba luglio 1944 era:\nL'ordine di battaglia nell'agosto 1944 era:\nL'ordine di battaglia nel settembre 1944 era:"}
{"id": "498385", "revid": "767487", "url": "https://it.wikipedia.org/wiki?curid=498385", "title": "Technical Ecstasy", "text": "Technical Ecstasy \u00e8 il settimo album dei Black Sabbath, pubblicato nel 1976.\nL'album ha venduto quasi copie in tutto il mondo.\nIl disco.\n\"Technical Ecstasy\" determina un chiaro distacco da parte della band dalle sonorit\u00e0 massicce dei primi album (soprattutto di \"Paranoid\" e \"Master of Reality\"), per avvicinarsi ad un sound pi\u00f9 duttile arricchito da tastiere, sintetizzatori e musica d'orchestra. A causa di ci\u00f2 l'album, pur venendo premiato con un disco di platino in patria e uno d'oro negli Stati Uniti, \u00e8 stato oggetto di discussioni da parte dei fans della band (tanto da essere considerato da pi\u00f9 critici come uno degli album meno riusciti dell'era Ozzy) che, gi\u00e0 perplessi delle sperimentazioni iniziate negli album precedenti (in \"Sabbath Bloody Sabbath\" e \"Sabotage\"), continuarono a disilludersi dello stile iniziale dei Black Sabbath. Il brano stile Beatles \"It's Alright\" \u00e8 cantato dal batterista Bill Ward. Agli inizi degli anni '90 il brano venne reinterpretato dai Guns N' Roses durante l'Use Your Illusion Tour come introduzione a \"November Rain\" e successivamente pubblicato nell'album\n\"Live Era 87-93\".\nTracce.\nTutte le tracce sono state composte da Ozzy Osbourne, Tony Iommi, Geezer Butler e Bill Ward."}
{"id": "498386", "revid": "124547865", "url": "https://it.wikipedia.org/wiki?curid=498386", "title": "Heeresgruppe Weichsel", "text": "Il Gruppo d'armate Vistola (tedesco: Heeresgruppe Weichsel) si riferisce ad un gruppo di armate, nell'ambito della \"Wehrmacht\", costituito durante la seconda guerra mondiale.\nCostituito il 24 gennaio 1945, la nuova unit\u00e0 operativa tedesca raggruppava elementi gi\u00e0 precedentemente assegnati ad altri gruppi di armate (principalmente l'Heeresgruppe A e l'Heeresgruppe Mitte), nonch\u00e9 unit\u00e0 di nuova costituzione.\nL'Heeresgruppe Weichsel fu impegnato nell'ultima fase della guerra sul fronte orientale, avendo la responsabilit\u00e0 di difendere l'area nord-orientale del Terzo Reich.\nPremessa.\nLa situazione per le forze armate tedesche tra la fine del 1944 e l'inizio del 1945 era diventata realmente critica. L'offensiva sovietica dell'estate 1944 era stata arrestata sul fronte della Vistola con enormi difficolt\u00e0 e impiego di forze, mentre la celebre offensiva delle Ardenne non aveva portato ad alcun risultato concreto sul fronte occidentale.\nIl Capo di stato maggiore dell'Esercito tedesco, il Generaloberst Heinz Guderian aveva cercato di mettere in guardia Hitler della pericolosit\u00e0 della situazione. Principalmente Guderian aveva insistito in ogni modo affinch\u00e9 l'offensiva delle Ardenne non fosse lanciata, risparmiando cos\u00ec forze e risorse in vista di un attacco sovietico sul fronte della Vistola.\nBasandosi sui dati del servizio informazioni militari, il Capo di Stato maggiore illustr\u00f2 l'ammassamento di truppe che l'Unione sovietica stava avviando sul fronte orientale; a suo avviso ci\u00f2 poteva significare una sola cosa: l'avvio di una potente offensiva sovietica sulla Vistola. Hitler per\u00f2 non volle credere alle informazioni di Guderian, bollandole come \"\"la pi\u00f9 grande falsit\u00e0 dai tempi di Gengis Khan\".\nAnche il Reichsf\u00fchrer delle SS Heinrich Himmler, da poco insignito di un comando militare nell'alto Reno, disse al Capo di Stato maggiore: \"Lo sa, mio caro colonnello generale, io non credo affatto che i russi attaccheranno. \u00c8 tutto un enorme bluff\"\".\nCome ulteriore sberleffo, oltretutto, Hitler ordin\u00f2 che due divisioni corazzate della riserva dell'OKH fossero trasferite dal fronte della Vistola a quello di Budapest. Ci\u00f2 rese ancora pi\u00f9 critica e precaria la situazione.\nQuando ormai, dopo il sacrificio di quasi 80.000 soldati tedeschi, il disastro nelle Ardenne fu compiuto, l'Armata rossa aveva ammassato sul fronte tra il Baltico e l'Adriatico circa 6,7 milioni di uomini ed era pronta a ripartire all'attacco; nel solo settore della Vistola, inoltre, i servizi segreti tedeschi riportarono la presenza di circa 8.000 aerei sovietici.\nCos\u00ec, mentre i capi nazisti si illudevano, il fronte della Vistola cadde come previsto da Guderian. I reparti sovietici avanzarono rapidamente, a volte anche di 60-70 chilometri al giorno.\nLa costituzione.\nPer far fronte al collasso del dispositivo di difesa tedesco a oriente, Hitler ordin\u00f2 la costituzione di un nuovo gruppo di armate: l'Heeresgruppe Weichsel.\nNe facevano parte:\nIl Comando di Himmler.\nAll'atto di costituire il nuovo gruppo d'armate, Guderian propose al F\u00fchrer di nominare il feldmaresciallo Maximilian von Weichs come comandante della nuova unit\u00e0. Tuttavia Hitler fu irremovibile nel suo intento di assegnare il comando al Reichsf\u00fchrer Heinrich Himmler.\nAl di l\u00e0 della curiosa coincidenza che port\u00f2 Himmler a gestire il disastro causato da un'offensiva che poco tempo prima aveva definito un \"bluff\", la decisione di affidare a lui il comando di un'unit\u00e0 cos\u00ec importante rappresentava sin dall'inizio un errore madornale: nonostante le velleit\u00e0 personali, il Reichsf\u00fchrer non aveva alcuna preparazione in campo militare.\nOltretutto Himmler non fu minimamente in grado di rispondere ai problemi organizzativi e logistici posti da una situazione cos\u00ec disperata: mancavano ufficiali di stato maggiore addestrati; non esisteva una vera e propria struttura di comando e raccordo tra le armate; mancavano del tutto un'organizzazione di commissariato, di trasporti e un reparto trasmissioni. Tutto il comando dell'Heeresgruppe Weichsel, inoltre, era dotato di una sola mappa dettagliata dell'area, tra l'altro aggiornata con scarsa puntualit\u00e0 sull'andamento delle operazioni.\nLe disposizioni del Reichsf\u00fchrer in campo militare, poi, erano del tutto prive di logica e cognizione di causa. Il Colonnello Hans Georg Eismann, nominato dall'OKH capo dell'ufficio operazioni dell'Heeresgruppe Weichsel, disse che guardando l'operato di Himmler come capo militare si aveva l'impressione di trovarsi di fronte \"a un cieco che parla di colori\".\nOperazione Solstizio.\nGuderian progett\u00f2 nella prima settimana di febbraio di riprendere l'offensiva, allo scopo di mettere in difficolt\u00e0 i sovietici e riconquistare parte della Prussia orientale. Il piano del Capo di Stato maggiore tedesco prevedeva una manovra a tenaglia che i reparti dell'Heeresgruppe Weichsel avrebbero dovuto effettuare attaccando dall'Odera sud di Berlino e dalla Pomerania: ci\u00f2 avrebbe permesso di tagliare fuori le punte avanzate del 1\u00b0 Fronte Bielorusso del Maresciallo Georgij Konstantinovi\u010d \u017dukov.\nOvviamente Guderian conosceva bene le condizioni dell'Heeresgruppe Weichsel e sapeva che da solo non avrebbe potuto sopportare il peso di una simile operazione; basti pensare solo che esso disponeva unicamente di tre divisioni corazzate, per di pi\u00f9 a effettivi ridotti. Premesse di una simile operazione erano quindi l'evacuazione via mare dell'Heeresgruppe Kurland e il rinvio dell'offensiva in Ungheria. Come al solito Hitler rifiut\u00f2 queste proposte.\nLa situazione, tuttavia, era troppo fragile per evitare di agire in qualche modo: il sottile corridoio tra la Pomerania e la Prussia orientale (il cosiddetto \"balcone baltico\") rappresentava un invitante obiettivo per le forze sovietiche e una posizione troppo ostica da difendere a lungo per la 2\u00aa Armata. Da qui nacque la decisione di provare una manovra di alleggerimento attaccando a sud dalla Pomerania contro il fianco destro di \u017dukov.\nSi diede cos\u00ec avvio alla preparazione della battaglia di Stargad, che sarebbe stata l'ultima offensiva tedesca sul fronte orientale. Anche in questo caso sorsero contrasti tra Hitler e Guderian su chi avrebbe dovuto guidare quest'operazione: il F\u00fchrer voleva che a capo ci fosse Himmler (comandante dell'Heeresgruppe Weichsel); Guderian invece spingeva per Walther Wenck, suo vice all'OKH e abile generale, sostenendo che \"il Reichsf\u00fchrer delle SS non ha n\u00e9 l'esperienza necessaria, n\u00e9 uno stato maggiore abbastanza competente per dirigere da solo l'attacco\"; dopo un'accesa discussione, il comando dell'operazione venne affidato al Generale Wenck.\nIl 16 febbraio i tedeschi lanciarono il loro attacco. Erano stati assegnati all'Heeresgruppe Weichsel ben 1.200 carri armati, ma mancavano i treni per trasportarli al fronte: perfino una divisione corazzata a corto di effettivi aveva bisogno di 50 treni per trasportare uomini e mezzi, ma in quel momento la situazione della logistica in Germania era difficilissima. Ancora pi\u00f9 grave poi era la scarsit\u00e0 di munizioni e di carburante, che sarebbero bastati solo per un attacco di tre giorni.\nL'offensiva tedesca (nome in codice \"Operazione solstizio\") segn\u00f2 inizialmente qualche limitato successo parziale, prima che il contrattacco della 2\u00aa Armata corazzata della Guardia sovietica partisse al contrattacco.\nIl 17 febbraio il Generale Wenck fu ferito e sostituito dal Generale Hans Krebs.\nLe truppe tedesche non riuscirono ad arrestare il contrattacco sovietico e cos\u00ec furono ricacciate oltre le posizioni di partenza. Tuttavia quest'assalto, seppur non condusse ad alcun risultato concreto, consent\u00ec ai tedeschi di ottenere un po' di respiro: convinse infatti il Cremlino che una rapida puntata verso Berlino era fuori discussione.\nL'arrivo di Heinrici.\nCome previsto da Guderian, l'offensiva lanciata dai sovietici sulla fine di febbraio sbaragli\u00f2 la 2\u00aa Armata, liber\u00f2 il \"balcone baltico\", isol\u00f2 definitivamente l'Heeresgruppe Nord e costrinse l'Heeresgruppe Weichsel ad un ampio ripiegamento.\nIl 21 marzo Himmler venne sostituito nel comando dal Colonnello Generale Gotthard Heinrici che, riorganizzando le forze a sua disposizione, riusc\u00ec ad arrestare le forze sovietiche sulla linea dell'Oder. Da quella posizione, l'Heeresgruppe Weichsel si preparava ad affrontare la battaglia di Berlino.\nA disposizione di Heinrici rimanevano:\nDopo l'avvio dell'offensiva sovietica verso Berlino e la sconfitta nella battaglia delle Alture Seelow, l'Heeresgruppe Weichsel entr\u00f2 in crisi profonda.\nIl Generale Heinrici si opponeva ai fantasiosi piani di Hitler per ricacciare i sovietici oltre i confini del Reich, suggerendo invece un ripiegamento a occidente delle unit\u00e0 praticamente circondate dai sovietici (come la 9\u00aa Armata). Per colpa di questo atteggiamento, venne sostituito nel comando dell'Heeresgruppe Weichsel dal Colonnello Generale Kurt Student.\nTuttavia l'Heeresgruppe Weichsel rappresentava ormai unicamente una finzione sulle carte del comando supremo di Hitler. Anche le due nuove unit\u00e0 create sotto il comando del gruppo d'armate (la 21. Armee e l'Armeeabteilung Steiner) esistevano sostanzialmente solo sulla carta ed erano assolutamente incapaci di operare. Tutte le armate riunite sotto il comando di Student, quindi, si rifiutarono di seguire gli ordini del F\u00fchrer pensando unicamente a consegnarsi alle forze degli Alleati che avanzavano da occidente.\nLa 3. Panzerarmee e la 21. Armee riuscirono ad arretrare e a consegnarsi ai britannici. Meno fortunata fu invece la 9. Armee, che, dopo la battaglia di Halbe, riusc\u00ec a portare in salvo verso occidente solo un limitato numero dei suoi effettivi."}
{"id": "498388", "revid": "6923", "url": "https://it.wikipedia.org/wiki?curid=498388", "title": "Voivodato di P\u0142ock", "text": "Il voivodato di P\u0142ock (in polacco: wojew\u00f3dztwo p\u0142ockie) fu un'unit\u00e0 di divisione amministrativa e governo locale della Polonia che esistette in due intervalli di tempo della storia polacca.\nXIV secolo - 1795.\nIl voivodato di P\u0142ock fu istituito nel XV secolo nel Regno di Polonia, e fin\u00ec di esistere nel 1795, a seguito delle spartizioni della Polonia da parte di Impero austro-ungarico, Prussia e Russia. Insieme al voivodato di Rawa e al voivodato della Masovia, formava la provincia di Masovia.\nLa sede del governo era P\u0142ock.\n1975 - 1998.\nIl voivodato di P\u0142ock fu reistituito nel 1975 e fu sciolto nel 1998, in seguito al nuovo assetto dei voivodati della Polonia. Il suo territorio \u00e8 stato diviso tra il voivodato di \u0141\u00f3d\u017a e il voivodato della Masovia.\nLa capitale era P\u0142ock."}
{"id": "498392", "revid": "287204", "url": "https://it.wikipedia.org/wiki?curid=498392", "title": "Voivodato di Plock", "text": ""}
{"id": "498393", "revid": "14691", "url": "https://it.wikipedia.org/wiki?curid=498393", "title": "Berimbao", "text": ""}
{"id": "498395", "revid": "122899123", "url": "https://it.wikipedia.org/wiki?curid=498395", "title": "Alfa Romeo 166", "text": "LAlfa Romeo 166 \u00e8 una berlina 3 volumi appartenente al segmento E, prodotta tra il 1998 e il 2007 in quasi 100.000 esemplari dalla casa automobilistica italiana Alfa Romeo. Identificata col codice prodotto 936 rimase a listino sino al primo trimestre del 2008 poich\u00e9 gli ultimi stock di vetture furono esauriti nel corso dell'anno. In quasi nove anni di produzione ha subito un restyling principale presentato al salone dell'automobile di Ginevra nel marzo del 2003; \u00e8 da considerarsi come l'ultima ammiraglia dell'Alfa Romeo, in quanto non \u00e8 mai stata sostituita da nessun modello nella stessa fascia di mercato.\nProfilo e contesto.\nSostituisce l'Alfa Romeo 164, ponendosi in diretta concorrenza con modelli quali l'Audi A6, la BMW Serie 5, la Jaguar S-Type, la Mercedes-Benz Classe E e la Saab 9-5.\nIl design, opera del Centro Stile Alfa Romeo, \u00e8 definito \"Low Style\" per il basso profilo della parte anteriore della carrozzeria. Tutta la vettura risulta caratterizzata da una linea a cuneo che converge fino ad arrivare alla coda, piuttosto massiccia. Queste scelte hanno permesso di ottenere una bassa resistenza aerodinamica che garantisce un maggiore feeling di guida e minori consumi di carburante. Lo scudetto centrale cromato garantisce un tocco di eleganza e i gruppi ottici sottili garantiscono continuit\u00e0 alla piccola calandra sdoppiata.\nTelaio, sospensioni ed impianto frenante.\nLa base del pianale \u00e8 in comune con quello della Lancia K; il reparto sospensioni \u00e8 a ruote indipendenti sulle quattro ruote: anteriormente \u00e8 di tipo a quadrilatero alto, mentre posteriormente adotta il Multilink.\nL'impianto frenante \u00e8 a 4 dischi, su tutte le versioni posteriormente nella misura 276 x 10 mm, mentre anteriormente, fatta eccezione per le versioni base (2.0 Twin Spark e 2.4 JTD) che dispongono della misura 281 x 26 mm, le restanti motorizzazioni montano dischi 310 x 28 mm con pinze fisse a 4 pistoncini di fabbricazione Brembo. L'impianto dispone di ABS a quattro sensori attivi e ripartitore di frenata EBD.\nPrima serie (1998-2003).\nLa prima serie, presentata ed entrata in produzione sul finire del 1998, con una gamma di allestimenti basata su cinque livelli di rifiniture, era equipaggiata con motori da due a tre litri. Veniva assemblata nello stabilimento del gruppo sito a Rivalta di Torino sulle medesime linee produttive della Lancia K.\nTrasmissioni e motorizzazioni.\nLe motorizzazioni sfruttano una architettura a quattro, cinque e sei cilindri, da due a tre litri di cilindrata e potenza compresa tra i 136 e i 226 cavalli.\n\u00c8 la seconda Alfa Romeo (dopo la 156) a montare un turbodiesel common rail: il 2.4 JTD Euro 2 da 136 cavalli con distribuzione a due valvole per cilindro, adeguato nel 2001 alla normativa Euro 3 dapprima nella configurazione a 140 cavalli successivamente portati a 150 che rappresentano la massima evoluzione di tale frazionamento con la distribuzione a 10 valvole.\nL'offerta delle motorizzazioni si presenta con il benzina: 2.0 Twin Spark e i V6 Busso nelle varianti 2.0 Turbo (con dispositivo overboost) e gli aspirati 2.5 e 3.0.\nGi\u00e0 al debutto erano previste due varianti con cambio automatico a quattro marce: la \"2.5 V6 24V CAE\" e la \"3.0 V6 24V CAE\", entrambe con trasmissione Sportronic realizzata dalla ZF.\nI cambi manuali sono a cinque rapporti per la 2.0 Twin Spark e la 2.5 V6, a sei rapporti per le motorizzazioni 2.0 V6 Turbo, 3.0 V6 e 2.4 JTD.\nTutte le versioni sono dotate di comando idraulico autoregistrante per la frizione.\nCuriosamente era in vista la versione Quadrifoglio integrale che, come riportato anche dal mensile Quattroruote, avrebbe debuttato con il nuovo 2.5 V6 Biturbo, probabilmente con circa 270 CV. Tale propulsore venne presentato nel 1996 sulla concept Nuvola in versione da 300 CV.\nRestyling (2003-2007).\nLa nuova versione \u00e8 presentata al Salone di Francoforte nel settembre del 2003, ed entra in commercio nel mese di novembre dello stesso anno. Il progetto viene aggiornato con una serie di innovazioni a livello stilistico, motoristico, di allestimenti e di dettagli.\nLa precedente gamma motori, che perde il 2.0 V6 Turbo, viene integrata dai nuovi propulsori benzina \"3.2 V6 24V\" e diesel \"2.4 JTD M-Jet 20V\".\nIn prospettiva dell'entrata in vigore della normativa Euro 4, il 2.0 Twin Spark perde cinque cavalli gi\u00e0 a partire dalla serie precedente (anno 2002).\nDesign.\nIl frontale \u00e8 completamente ridisegnato: dalla calandra triangolare, simbolo della casa, si sviluppano due nervature convergenti, che salendo si allargano, quasi ad abbracciare l'intera autovettura. La linea superiore della calandra prosegue idealmente verso le prese d'aria laterali e i nuovi fari che, ridisegnati con proiettori a vista, hanno un rendimento luminoso pi\u00f9 che raddoppiato, grazie all'azione delle lampade Bi-Xeno.\nLa linea essenziale, pulita e priva di spigoli, trasmette la sensazione di una vettura dinamica e compatta, ancorata all'asfalto grazie alle carreggiate larghe (ant. 1.554\u00a0mm, post. 1.542\u00a0mm) e agli pneumatici posti a filo della carrozzeria.\nComfort.\nI nuovi allestimenti, gli inediti cerchi in lega da 16, 17 e 18 pollici e la gamma dei colori completano il quadro estetico.\nL'abitacolo appare accogliente e luminoso grazie all'utilizzo di colori (allestimenti con plancia tono su tono) e materiali migliorati. L'allestimento \"Luxury\" si arricchisce della bordatura in pelle pieno fiore sulla parte superiore della plancia e dei pannelli portiera.\nDalle razze del volante \u00e8 possibile accedere ai comandi dell'impianto hi-fi. Sulla destra del display a colori da cinque pollici, che tra le altre ospita la funzione del navigatore satellitare, \u00e8 presente la fessura verticale per la scheda del telefonino.\nCambi e motori.\nUnitamente al nuovo modello debutta il motore diesel Common Rail \"2.4 JTD M-Jet 20V\", erogante 175 CV a 4.000 giri/min, con una coppia di 385 N\u2022m a 2.000 giri/min. Il cinque cilindri in linea consente 225\u00a0km/h di velocit\u00e0 massima, un'accelerazione da 0 a 100\u00a0km/h in 8,2 s e la percorrenza del chilometro da fermo in 29 secondi. Il tutto con un consumo di 7,5 l per 100\u00a0km nel ciclo combinato e emissioni nocive di 198 g/km di CO2.\nAd esso inizialmente \u00e8 abbinato il nuovo cambio automatico Sportronic autoadattivo che, riconoscendo lo stile di guida del pilota, varia conseguentemente i passaggi di marcia oppure, spostandolo in posizione Sport, pu\u00f2 essere utilizzato come un cambio sequenziale. Quello manuale, anch'esso di nuova generazione, \u00e8 a sei marce.\nAltra novit\u00e0 \u00e8 il 3.2 V6 24V, evoluzione del V6 Busso portato a 3.2 litri (l'ultimo sviluppato e prodotto ad Arese) che, grazie alla potenza di 240 CV a 6.200 giri/min e alla coppia motrice di 289 Nm sviluppata a 4.800 giri/min, permette all'autovettura di raggiungere i 245\u00a0km/h di velocit\u00e0 massima, di impiegare 7,4 s nello scatto da 0 a 100\u00a0km/h e di coprire il chilometro da fermo in 27,5 secondi.\nAlla data di presentazione completano la gamma dei motori il 3.0 V6 24V (anch'esso abbinato al cambio Sportronic), il 2.5 V6 24V e il 2.0 Twin Spark. Oltre al nuovo 2.4 JTD Multijet 20 valvole \u00e8 ancora disponibile (alla data del lancio) il collaudato cinque cilindri 2.4 JTD 10 valvole.\nPer via dell'incedere della normativa Euro 4 vengono progressivamente ritirate dal mercato le versioni benzina 2.5 V6 e 3.0 V6 Sportronic, diesel 2.4 JTD 10V e, pi\u00f9 di recente, il 2.0 T.Spark.\nA listino rimangono i modelli equipaggiati con i motori benzina 3.2 V6 24V da 240 CV e diesel 2.4 JTD M-JET 20V, nel frattempo portato a 185 CV.\nQualit\u00e0 dinamiche.\nLa nuova 166 \u00e8 dotata di un impianto frenante idraulico a doppio circuito integrato, ABS con ripartitore di frenata tra ruote anteriori e posteriori (EBD), controllo di stabilit\u00e0 della vettura (VDC) e della trazione (ASR).\nSecondo le prime recensioni, le sospensioni (anteriormente a quadrilatero alto, posteriormente a bracci multipli) e l'elevata rigidit\u00e0 torsionale della scocca donano alla vettura grandi qualit\u00e0 dinamiche e una notevole tenuta di strada, senza pregiudicare troppo il comfort di marcia. Rispetto alla precedente versione gli ingegneri affinano la geometria delle sospensioni per ridurre rollio e beccheggio. Conseguentemente, anche lo sterzo risulta pi\u00f9 pronto e diretto.\nSicurezza.\nLa rigidit\u00e0 torsionale della scocca contribuisce a garantire la sicurezza attiva.\nPer la sicurezza passiva sono presenti il sistema antincendio \"FPS\" (Fire Prevention System), che interrompe l'erogazione di carburante in caso d'urto, il doppio airbag frontale, gli airbag laterali anteriori e i nuovi \"headbag\". Questi ultimi, insieme alle barre antintrusione delle porte e ai rivestimenti interni ad assorbimento di energia, concorrono alla protezione dagli urti laterali e proteggono la testa degli occupanti dei sedili anteriori.\nMotorizzazioni e prestazioni.\nI dati prestazionali sono dichiarati dall'Alfa Romeo in prove effettuare con serbatoio colmato a circo 1/3 con carburante standard, 2 persone + 20\u00a0kg di equipaggiamento.\n(*)Optional riduzione finale maggiorata. Fonte: cataloghi ufficiali Alfa Romeo.\nFine produzione.\nDismessa progressivamente la produzione, le ultime scorte del modello vengono commercializzate sino al primo semestre del 2008, quando la vettura esce di listino. La 166 si pu\u00f2 di fatto considerare come l'ultima delle ammiraglie Alfa Romeo, in quanto non \u00e8 mai stata sostituita da nessun modello di uguale categoria. La licenza di produzione del telaio di base e di alcuni motori benzina quattro cilindri sono stati ceduti alla cinese Guangzhou Auto Corporation che produce alcune berline e crossover utilizzanti componenti della 166.\nIn particolare dalla 166 deriv\u00f2 la berlina Trumpchi GA5, che impiegava sia la piattaforma che il propulsore Twin Spark 2.0 dalla potenza di 150 CV con 183 Nm di coppia gestito da un cambio automatico a cinque rapporti. Utilizzava sospensioni con schema a quadrilatero alto nella sezione anteriore, mentre al posteriore era impiegato il sistema Multilink. Inizialmente, l'azienda cinese aveva fatto richiesta per la riproduzione anche del design della vettura italiana, ma a causa della risposta negativa del gruppo Fiat, la carrozzeria venne rielaborata con un disegno originale."}
{"id": "498396", "revid": "1632387", "url": "https://it.wikipedia.org/wiki?curid=498396", "title": "Madonna della Bruna", "text": "La Madonna della Bruna \u00e8 la protettrice della citt\u00e0 di Matera. La festa patronale a lei dedicata si festeggia il 2 luglio di ogni anno da pi\u00f9 di 600 anni, quando papa Urbano VI, gi\u00e0 arcivescovo di Matera, istitu\u00ec nel 1389 la festa della Visitazione; da quella data in poi i festeggiamenti in onore della Madonna, gi\u00e0 esistenti nella citt\u00e0 di Matera da qualche secolo, furono effettuati in coincidenza con il giorno della festa della Visitazione.\nOggi la Visitazione viene celebrata il 31 maggio, nel rito romano rinnovato sotto Paolo VI, mentre il 2 luglio si celebra la Visitazione nel calendario antico; a Matera con la festa della Madonna della Bruna, a Enna con la Madonna della Visitazione, a Siena con il Palio di Siena.\nNella forma non straordinaria a Contursi Terme, con la Madonna Incoronata delle Grazie.\nStoria e leggende legate alla venerazione.\nNon chiare sono le origini della festa la cui storia, tramandata di generazione in generazione, si \u00e8 arricchita col tempo di innumerevoli varianti. Una di queste leggende racconta che una giovane e sconosciuta signora chiese a un contadino di farla salire sul suo carretto per accompagnarla a Matera. Giunta alla periferia della citt\u00e0, nella zona dell'attuale chiesa dell'Annunziata del rione Piccianello, scese dal carretto e chiese al contadino di portare un suo messaggio al Vescovo, in cui diceva di essere la madre di Cristo. Il Vescovo insieme al clero e al popolo accorse subito ad accogliere la Vergine, e vi trovarono una statua; cos\u00ec la statua della Madonna fu fatta entrare in citt\u00e0 su un carro trionfale addobbato.\nL'origine della tradizione della distruzione del carro invece \u00e8 narrata da un'altra leggenda, secondo la quale i materani, per evitare che il quadro della Madonna fosse rubato e distrutto dai Saraceni che assediavano la citt\u00e0, lo nascosero prima su un carretto e poi, messo in salvo il quadro, distrussero loro stessi il carretto (oppure, secondo una versione alternativa della leggenda, lo lasciarono distruggere dai Saraceni) pur di non far cadere le sacre immagini nelle mani di quegli infedeli. Le prime testimonianze concrete sull'esistenza di un carro trionfale rimandano tuttavia all'anno 1690.\nRelativamente al nome \"Madonna della Bruna\" sono attribuite diverse ipotesi: la prima \u00e8 che derivi dal termine altomedioevale longobardo \"br\u00f9nja\" che era la corazza, la protezione dei cavalieri, quindi il nome avrebbe il significato di Madonna della difesa; altri invece sostengono che derivi da \"Hebron\", citt\u00e0 della Giudea dove la Vergine si rec\u00f2 per la visitazione a sua cugina Elisabetta; infine un'ultima ipotesi, meno accreditata, \u00e8 che il nome derivi dal colore del viso della Vergine.\nGli inserimenti profani come il \"carro navalis\" e la sua violenta distruzione, affiancatisi col tempo all'intimit\u00e0 e solennit\u00e0 religiosa originaria, fanno di questa festa un evento interessante che affonda le sue radici in antichissime rappresentazioni che si tenevano in molti paesi del Mediterraneo; nella stessa cultura greca era ricorrente celebrare anche feste nuziali attraverso dei carri trionfali, delle \"navi su ruote\" riccamente decorate.\nLa statua della Madonna \u00e8 ubicata all'interno di una teca nel transetto della Cattedrale a lei dedicata. Nella stessa cattedrale un affresco che la raffigura, di scuola bizantina e risalente al XIII secolo, si trova sull'altare sito all'ingresso della navata sinistra. Papa Giovanni Paolo II si \u00e8 inginocchiato a pregare d'innanzi a questa effigie, pronunziando una preghiera a lei dedicata.\nDal XIV al XVI secolo.\nLa festa sin dalla sua nascita \u00e8 caratterizzata da una processione mattutina che si svolge all'alba chiamata \"Processione dei pastori\", processione che \u00e8 stata fulcro della festa sino al XVI secolo, secolo in cui alcuni storici locali sostengono che il conte Giovan Carlo Tramontano, all'epoca signore di Matera, avesse fatto grandi promesse al popolo materano per dare maggiore solennit\u00e0 alle celebrazioni del 2 luglio, compreso un carro nuovo ogni anno. I cittadini materani cos\u00ec, per mettere alla prova il mal sopportato tiranno, assaltarono il carro trionfale costringendo il conte a mantenere la sua promessa.\nCerto \u00e8 che il Conte originario di Napoli rinnov\u00f2 la festa sulla scorta dei festeggiamenti della Madonna del Carmine in Napoli.\nXVII secolo.\nIn questo secolo \u00e8 certo l'utilizzo del carro trionfale in legno con apparato decorativo fisso, sulla scorta del \"carro navalis\" per la traslazione della statua della Madonna. C'\u00e8 la comparsa dei cavalieri di scorta al carro a protezione dello stesso con abiti misto romani-medioevali, tipici del Rinascimento.\nNel 1600 vi \u00e8 anche la comparsa dei primi fuochi d'artificio e delle luminarie; per tutta l'altezza del campanile della Cattedrale e per tutto largo Duomo. Luminarie che nel 1800, in particolare nell'anno 1836, causarono l'incendio dei solai lignei del campanile del Duomo.\nXVIII secolo.\nIn questo secolo \u00e8 certo l'utilizzo del carro trionfale in legno con apparato decorativo che veniva sostituito o arricchito o riposizionato nel passare di alcuni anni, un carro che variava leggermente o sensibilmente negli anni. Sempre in questo secolo si conoscono i nomi dei primi autori dei carri trionfali, quindi presumibilmente se non ancora in cartapesta erano costituiti da ibridi arricchiti con stoffe preziose. Tra gli autori Vito Antonio Conversi.\nVi \u00e8 inoltre, per decreto borbonico, l'impossibilit\u00e0 di far sfilare il Carro trionfale con Maria Santissima della Bruna alla sera, per cui tutta la festa in onore della Madonna deve svolgersi al mattino.\nXIX secolo.\nIn questo secolo \u00e8 certificata la sola costruzione del carro in cartapesta, con la sua distruzione rituale al termine della festa.\nSono superstiti alcuni disegni integrali dei modelli di pochi anni.\nAvviene inoltre il passaggio della distruzione del carro da largo Duomo (piazza Duomo) a largo del Popolo-largo Plebiscito (piazza Vittorio Veneto).\nLa processione del Carro trionfale con Maria Santissima della Bruna, torna a poter sfilare dalla mattina alla sera.\nXX secolo.\nQuesto \u00e8 il secolo che raccoglie la somma delle variazioni che si sono susseguite nei secoli precedenti e stabilizza la tradizione come oggi la conosciamo, le parti accessorie sono divenute imponenti; come le luminarie, i fuochi d'artificio, la musica da banda o i madonnari, anch'esse dopo secoli sono divenute parte delle celebrazioni.\nLa festa oggi.\nIl novenario il 23 giugno apre ufficialmente i festeggiamenti in onore di Maria Santissima della Bruna, il novenario termina il primo di luglio, giorno di vigilia della festa. Viene benedetto dall'arcivescovo il Carro trionfale appena completato che trasler\u00e0 la statua della Madonna della Bruna, quella della \"Madonna che non ha paura\".\nLa processione dei pastori.\nLa festa, in uno straordinario insieme di sacro e profano, inizia alle cinque del mattino del 2 luglio con la santa messa all'aperto in piazza San Francesco D'Assisi per poi continuare con la processione dei pastori, con l'antico quadro della Vergine dipinto su rame portato in tutta la citt\u00e0 e annunciato da file di botti esplosi in segno di festa. \nLa festa sin dalla sua nascita e gi\u00e0 in precedenza della sua ridenominazione in \"Festa della Madonna della Bruna\", \u00e8 stata caratterizzata da una processione mattutina che si svolgeva all'alba chiamata \"processione dei pastori\"; perch\u00e9 celebrata per le vie dei Sassi di Matera dai pastori, prima che i contadini potessero dirigersi verso le messi, rendevano omaggio alla patrona detta \"Madonna di Matera\", processione risalente all'XII-XIII secolo che \u00e8 stata unico fulcro della festa sino al XVI secolo.\nTrasferimento della Sacra Immagine di Maria SS. della Bruna e sfilata dei Cavalieri.\nIn tarda mattinata la statua della Madonna viene portata in processione dalla Cattedrale alla parrocchia di Piccianello (dove si narra tutto ebbe inizio) dall'Arcivescovo con tutto il clero al seguito. Sfilano inoltre per accompagnare la Vergine i \"Cavalieri\" della Bruna, scorta d'onore della protettrice, vestiti in costumi d'epoca con chiare influenze spagnole con colori sgargianti, elmi piumati, corazze e cavalli aventi bardature da parata.\nI Cavalieri.\nI cavalieri che accompagnano la Sacra Immagine durante la sfilata mattutina fungono anche da scorta al carro durante la solenne processione serale di Maria SS. della Bruna sul carro trionfale. Vestiti con abiti misto romani-medioevali, tipici del Rinascimento, sono una riminiscenza della scorta voluta dal conte feudatario di Matera, scorta non di un'unica compagine ma di varie, come leggenda o storia vuole. Sono guidati da un generale ai cui ordini vi sono i generali delle varie compagini, oggi rappresentate da simboli di fantasia, solo alcuni storici, o arrivati dal passato. Gli ufficiali sono armati di sciabola.\nIl Carro trionfale.\nIl tradizionale Carro trionfale \u00e8 una grande macchina barocca, realizzato in cartapesta. Il manufatto viene costruito nella fabbrica del carro al rione Piccianello, nome che non deve indurre in errore; trattandosi di una vera opera d'arte, ma dalla vita effimera. Nella stessa viene conservato lo \"scheletro massiccio\", ossatura in legno ed acciaio, base per la costruzione del carro trionfale in onore di Maria Santissima della Bruna. Nella citt\u00e0 l'arte della cartapesta \u00e8 praticata da secoli, e tra i tanti maestri cartapestai contemporanei si possono citare: i Pentasuglia, gli Epifania, i Nicoletti, i Daddiego, i Sansone, autori dei carri di tante edizioni. Il Carro trionfale ha ogni anno come tema centrale un passo del Vangelo scelto dall'Arcivescovo, tema in base al quale viene sviluppato tutto il carro, dalle pitture alla statuaria, con una rappresentazione centrale all'architettura del carro in grandi dimensioni e di grande effetto. Il carro viene trainato da quattro coppie di muli; il mulo oltre ad essere meno irrequieto e pi\u00f9 governabile del cavallo \u00e8 anche sempre stato il fido compagno di lavoro dei contadini materani, mansueto sopporta con pi\u00f9 facilit\u00e0 l'enorme ressa di genti che li circondano nel procedere della festa ma soprattutto al momento dello straccio del carro.\nIl carro con la statua di Maria Santissima della Bruna percorre le vie centrali della citt\u00e0, partendo nel tardo pomeriggio dalla parrocchia di Piccianello ed effettuando il percorso inverso rispetto alla processione della mattina; giunto in Cattedrale compie tre giri rituali della piazza in segno di presa di possesso della citt\u00e0 da parte della protettrice, e subito dopo la statua della Madonna viene fatta scendere dal carro per essere deposta in Cattedrale.\nTerminata cos\u00ec la parte religiosa della festa, inizia quella pagana con l'ultima parte del tragitto verso la centrale piazza Vittorio Veneto, dove il carro verr\u00e0 assaltato e distrutto dalla folla.\nLa distruzione del Carro Trionfale.\nLa distruzione, detta dai materani lo \"Strazzo\", del Carro trionfale in onore di Maria Santissima della Bruna, \u00e8 un rito di cui si conoscono le vicissitudini dal 1700, anno in cui cominci\u00f2 la ricostruzione annuale del manufatto.\nDeposta la statua della Madonna, comincia la tumultuosa discesa verso la piazza, il carro \u00e8 scortato dai cavalieri della Bruna e da volontari (un tempo chiamati i \"vastasi\", oggi \"Angeli del carro\") che lo circondano per evitare che giovani impazienti lo distruggano prima dell'arrivo.\nSolitamente, il carro subisce i primi assalti in corrispondenza della chiesa di Santa Lucia, proprio all'ingresso della piazza, mentre i difensori che fanno da cordone serrano le fila e l'auriga incita i muli per compiere gli ultimi metri di tragitto per condurlo integro fino al centro della piazza.\nGli assalitori tentano con grande irruenza di portare a casa un pezzo del carro come trofeo e come segno beneaugurante (il manufatto in precedenza viene benedetto dall'Arcivescovo, perch\u00e9 su di esso la Vergine giunger\u00e0 in citt\u00e0) prima che ne rimanga solo lo scheletro. Il rito secolare si conclude cos\u00ec tra il tripudio generale, e l'anno successivo un nuovo carro verr\u00e0 progettato e costruito.\nQuesto \u00e8 un rito collettivo di rinascita e di rigenerazione antichissimo, infatti per i materani al termine della festa del 2 luglio ricomincia un nuovo anno; si chiude un ciclo con lo \"strazzo\" del carro per iniziarne uno nuovo. La causa della sua distruzione infatti \u00e8 da sempre quello di impossessarsi di una reliquia benedetta, che portasse prosperit\u00e0 soprattutto nelle famiglie dei cafoni che ne avevano sempre bisogno. Il motivo per cui nasce questo rito non \u00e8 ben chiaro ma sicuramente vi \u00e8 alla base anche un bisogno di rigenerarsi o in questo caso di autorigenerarsi, perch\u00e9 con la distruzione del carro il materano ricominciava il ciclo della sua vita, ciclo annuale legato alla vita dei campi. Con la mietitura che coincideva con la festa della Visitazione, tutto si concludeva ed al contempo tutto ricominciava da capo, motivo per cui la Festa della Bruna viene considerata il capodanno dei materani.\nLo straccio del carro inizialmente avveniva sulla Civita, in piazza Duomo (largo Duomo), per poi con l'estendersi della citt\u00e0 ottocentesca spostarsi in piazza della fontana (o largo del Popolo), oggi piazza Vittorio Veneto.\nLa festa della Bruna termina a notte fonda con l'esplosione dei fuochi pirotecnici che illuminano la Gravina ed i Sassi di Matera. \"A mmogghj\u00eb a mmogghj\u00eb all'onn\u00eb c\u00eb vahn\u00eb\" (sempre meglio l'anno venturo), \u00e8 l'augurio finale dei materani per una festa sempre pi\u00f9 bella.\nProtezione del Carro e misure per la sicurezza.\nLa protezione del carro era ed \u00e8 di nuovo oggi compito del popolo; volontari in passato chiamati \"vastasi\", oggi \"angeli del carro\", cio\u00e8 uomini armati di nervo di bue che proteggono il carro in cartapesta da assalti preventivi, assalti accaduti nel corso degli anni. A supporto oggi, ed in sostituzione negli ultimi venti anni ci sono state le forze dell'ordine in equipaggiamento antisommossa, per prevenire tumulti causa la possibile anticipata distruzione del carro.\nQuesta parte profana della festa, terminata quella religiosa, viene rispettata non solo per il carattere folcloristico ed unico che possiede, ma anche e soprattutto per il perpetuarsi di una tradizione, seppure violenta in apparenza.\nOttava della Bruna.\nCon \"l'ottava della Bruna\" si chiudono i festeggiamenti in onore di Maria Santissima della Bruna; la domenica successiva il 2 luglio, c'\u00e8 la processione della \"Madonna che ha paura\" per le vie del centro storico, portata a spalla dai Cavalieri della Bruna, il tutto con a conclusione la santa Messa.\nTerminologia.\nQuesti sono i termini in uso da tempo, pi\u00f9 specifici della Festa della Bruna:\nLuoghi.\nI luoghi in cui da secoli si svolge la Festa della Bruna, sono:\nFilmografia.\nLa festa \u00e8 stata parte del soggetto o soggetto in:\nRocco Scotellaro e la Festa della Bruna.\nRocco Scotellaro, poeta e politico sensibile alle vicende della vita contadina, espresse in poesia il giorno del capodanno contadino materano.\nIl Carro della Bruna edizione straordinaria.\nPer il 150\u00ba anniversario dell'unit\u00e0 d'Italia \u00e8 stato costruito un Carro della Bruna straordinario, non benedetto, laico; per rappresentare Matera e la regione Basilicata nel segno dell'unione religiosa italiana. Tema del carro era: i santi patroni d'Italia da San Francesco a Santa Chiara alla Madonna della Bruna. Il carro \u00e8 tuttora esistente, dopo essere stato esposto a Torino per le celebrazioni dell'unit\u00e0 d'Italia, \u00e8 stato poi esposto in Vaticano, nel braccio di Carlo Magno come omaggio per il Natale.\nQuesto carro realizzato in dimensioni ridotte rispetto al manufatto originario, viene conservato presso la sede MiBAC di Matera."}
{"id": "498397", "revid": "1305772", "url": "https://it.wikipedia.org/wiki?curid=498397", "title": "Gruppo d'armate", "text": "Il termine gruppo d'armate fa riferimento a una formazione militare che raggruppa diverse armate e che \u00e8 impegnata in una particolare area geografica.\nCon l'ampliamento degli effettivi degli eserciti a partire dalle armate di massa della Rivoluzione francese, divenne essenziale costituire nuove strutture di comando che permettessero di controllare e impiegare con efficacia gli enormi eserciti moderni. Napoleone costitu\u00ec il primo reale gruppo d'armate durante la campagna di Russia, in cui l'esercito venne suddiviso in tre armate principali tutte sotto il controllo dell'imperatore. \nNelle due guerre mondiali tutti gli eserciti principali costituirono gruppi d'armate; i russi e poi i sovietici denominavano i gruppi d'armate con il termine di Fronte.\nNel periodo della Guerra fredda, sia la NATO che il Patto di Varsavia costituirono complesse strutture di comando equivalenti a Gruppi d'armate.\nStoria.\nSeconda guerra mondiale.\nNell'aprile 1943 la collaborazione sino ad allora informale tra Inghilterra e Stati Uniti nel teatro d'operazioni europeo venne rafforzata tramite la stipulazione, a Londra, di un quartier generale formale chiamato Chief of Staff Supreme Allied Command, o COSSAC.\nNel febbraio 1944 questa organizzazione venne rimpiazzato dal quartier generale interalleato per il teatro europeo, il Supreme Headquarters Allied Expeditionary Force (SHAEF). Con lo SHAEF, guidato dal generale Dwight Eisenhower la macchina organizzativa dell'esercito e della diplomazia procedette a progettare il prossimo attacco alleato sul continente.\nNonostante Eisenhower fosse a capo anche dell'European Theater of Operations United States Army (ETOUSA), le due organizzazioni erano distinte. Ogni quartier generale aveva il proprio staff con personale separato. Nello SHAEF il gruppo era coordinato da un Capo del Personale, coadiuvato da un segretariato.\nNello SHAEF operavano quattro distinti comandi interalleati, conosciuti come gruppi d'armate che avevano in comando operativo delle truppe britanniche, francesi, canadesi e statunitensi nel teatro europeo. Questi gruppi erano il 21\u00ba Gruppo d'armate britannico, il 15\u00ba Gruppo d'armate anglo-statunitense, il 12\u00ba Gruppo d'armate americano e il 6\u00ba Gruppo d'armate americano.\nGuerra fredda.\nDurante la guerra fredda l'integrazione tra le forze terrestri della NATO nell'Europa Centrale era organizzato in due gruppi d'armate: il Northern Army Group (NORTHAG) che comprendeva l'Armata britannica del Reno (British Army of the Rhine, BAOR), e il Central Army Group (CENTAG). Questi due comandi subordinati avevano solo autorit\u00e0 limitate in tempo di pace, mentre l'addestramento, la logistica e le regole d'ingaggio venivano gestite su base nazionale piuttosto che su base di intera alleanza.\nSituazione attuale.\nIl sistema militare della NATO oggi \u00e8 fondamentalmente diverso dal sistema precedente alla guerra fredda. Nel novembre 1991 l'alleanza atlantica adott\u00f2 il \"Nuovo concetto strategico\" al summit NATO di Roma. Questo nuovo orientamento concettuale port\u00f2, tra le altre cose, a cambiamenti fondamentali sia nelle forze armate che nella struttura di comando. I due elementi dell'AFCENT (Allied Forces Central Europe), il CENTAG (Central Army Group) e il NORTHAG (Northern Army Group) vennero smantellati.\nLe operazioni di terra relative alla guerra nella ex-Jugoslavia cominciarono alla fine del 1992. Nel mese di novembre, la forza multinazionale ONU in Bosnia ed Erzegovina venne dotata di un quartiere operativo basato sul (NORTHAG) della NATO, di cui sfruttava il personale di circa 100 elementi, equipaggiamento, risorse e supporto finanziario.\nCambiamenti strutturali cominciarono nel giugno 1993, quando il quartier generale del Central Army Group (CENTAG, basato ad Heidelberg) e del Northern Army Group (NORTHAG, a M\u00f6nchengladbach, Germania) vennero decommissionati e rimpiazzati dal Headquarters Allied Land Forces Central Europe (LANDCENT), stanziato ad Heidelberg a partire dal 1\u00ba luglio 1993.\nIl comandante dell'armata statunitense in Europa, il generale William W. Crouch, assunse un ulteriore ruolo come comandante del NATO LANDCENT a partire dal 15 febbraio 1996. Prima di lui il comando era stato attribuito a rotazione a generali tedeschi e olandesi.\nOggi tutti i corpi della NATO, eccetto il 4\u00ba Corpo tedesco, sono multinazionali. Esistono quattro gruppi di difesa principali nella regione centrale della NATO: uno tedesco-danese, uno tedesco-olandese, due tedesco-americani. In tempo di crisi, forze addizionali possono venire concesse da Belgio, Francia, Germania, Lussemburgo e Spagna."}
{"id": "498399", "revid": "78273", "url": "https://it.wikipedia.org/wiki?curid=498399", "title": "Gruppo d'Armate", "text": ""}
{"id": "498402", "revid": "78273", "url": "https://it.wikipedia.org/wiki?curid=498402", "title": "Gruppo di armate", "text": ""}
{"id": "498411", "revid": "2091899", "url": "https://it.wikipedia.org/wiki?curid=498411", "title": "Hichiriki", "text": "Lo hichiriki (\u7bf3\u7be5) \u00e8 uno strumento musicale a fiato munito di ancia doppia, come l'oboe. \u00c8 usato tradizionalmente nel gagaku, la musica della corte imperiale giapponese.\nApparentemente simile al nostro flauto dolce, \u00e8 in realt\u00e0 uno strumento ad ancia doppia: \u00e8 formato da un tubo di canna di bamb\u00f9 avvolto in corteccia, nella cui sommit\u00e0 \u00e8 inserita l'ancia.\nLo strumento \u00e8 un'evoluzione del \"bili\" (attualmente chiamato \"guan\"), oboe cinese penetrato in Giappone attorno all'ottavo secolo; il nome hichiriki \u00e8 infatti la pronuncia giapponese dei sinogrammi impiegati per scrivere la parola cinese \"bili\". Entrambi gli strumenti sono imparentati anche con il \"p'iri\" (o \"piri\") coreano."}
{"id": "498413", "revid": "1161730", "url": "https://it.wikipedia.org/wiki?curid=498413", "title": "Scomunica ai comunisti", "text": "La scomunica ai comunisti \u00e8 il nome con cui \u00e8 conosciuto a livello popolare un decreto della Congregazione del Sant'Uffizio pubblicato il 1\u00ba luglio 1949. Approvato da Papa Pio XII, il decreto dichiarava illecita, a detta della Congregazione, l'iscrizione al Partito Comunista Italiano, nonch\u00e9 ogni forma di appoggio ad esso. La Congregazione dichiarava inoltre che coloro che professavano la dottrina comunista erano da ritenere apostati, quindi incorrevano nella scomunica.\nContesto storico.\nSecondo Giuseppe Ruggieri, il decreto non \u00e8 di facile interpretazione, essendo stati secretati gli atti relativi, e non essendo note n\u00e9 le motivazioni n\u00e9 le fasi della preparazione. La Chiesa cattolica fin da prima del decreto condannava il comunismo; la \"novit\u00e0 giuridica e il senso storico\" del decreto consistevano nella condanna ulteriore di chi si iscriveva al partito o collaborava con esso, anche non condividendone l'ideologia. Infatti a quei tempi, anche per venire incontro alle esigenze di alcuni cattolici vicini o aderenti ad esso, il Partito Comunista Italiano non richiedeva l'adesione all'ideologia del materialismo dialettico, ma solo una generica adesione al programma del partito. Sempre secondo Ruggieri, il decreto comporta comunque che \"il comunismo viene configurato come apostasia della fede cattolica e non come semplice movimento sovversivo\".\nTesto integrale del decreto del 1949.\nIl Decreto in questione \u00e8 scritto in latino; questa \u00e8 una sua traduzione integrale:\nI manifestini del 1949.\nNelle parrocchie d'Italia il decreto del Sant'Uffizio venne reso pubblico attraverso la stampa e l'affissione di manifesti. Un esempio di questi manifesti \u00e8 il seguente:\nI manifestini ebbero l'effetto di divulgare il contenuto del decreto a tutti i fedeli, ma va notato che i manifestini non avevano sempre lo stesso contenuto, e che talvolta omettevano dettagli significativi. In particolare, spesso era omessa la specificazione che gli atti dovevano essere compiuti \"consapevolmente e liberamente\"; la presenza di questi avverbi rendeva l'applicazione del decreto (in particolare, la liceit\u00e0 dell'ammissione ai Sacramenti) dipendente dalla valutazione del sacerdote. In tal senso si esprimer\u00e0 nel 1961 il cardinale Lercaro:\nInoltre, mentre il decreto non menziona esplicitamente il voto elettorale al PCI, fra gli atti da considerare illeciti, alcuni manifestini diocesani (ad esempio, quello di Piacenza) si esprimono esplicitamente in tal senso, anticipando cos\u00ec il \"Dubium\" di cui si tratta nella prossima sezione.\nIl \"dubbio\" del 1959.\nLa stessa congregazione del Sant'Uffizio pubblic\u00f2 dieci anni pi\u00f9 tardi, il 4 aprile 1959, un decreto (confermato da Giovanni XXIII) \"Dubium\", con lo scopo di chiarire il senso e la portata del precedente decreto, aggiornandolo alle mutate condizioni politiche. Anche questo breve testo \u00e8 scritto in latino; questa \u00e8 una sua traduzione integrale:\nAspetti giuridici e arco temporale di validit\u00e0.\nNon si tratta, , ma della dichiarazione ufficiale che i cristiani che professano, difendono e propagano la dottrina comunista si trovano \"ipso facto\" in situazione di scomunica, perch\u00e9 aderendo ad una filosofia materialistica e anticristiana sono diventati apostati.\nTaluni ritengono che tale dichiarazione, modificata in alcune sue parti nel 1966 durante il pontificato di Paolo VI, sia di fatto decaduta tacitamente con il Concilio Vaticano II, sebbene non vi sia al riguardo alcuna nota ufficiale della Santa Sede e sebbene il Concilio Vaticano II nella \"Gaudium et spes\" condanni le dottrine atee e materialiste.\nReazioni e conseguenze.\nIl decreto scaten\u00f2 fortissime polemiche con i comunisti italiani, con i laici in generale e con alcuni movimenti cattolici che si erano avvicinati al PCI. Anche negli ambienti diplomatici vaticani furono espresse perplessit\u00e0, quanto meno sulle modalit\u00e0 dell'emanazione del decreto senza nessuna preparazione precedente. Anche molte cancellerie internazionali si dimostrarono perplesse. \nA detta di Giuseppe Ruggieri, sul piano pastorale \"in molti casi il decreto ebbe conseguenze disastrose\", al punto che una dichiarazione del Sant'Uffizio dell'11 agosto 1949 precisava che il matrimonio non era da considerarsi incluso fra i Sacramenti che non potevano essere somministrati."}
{"id": "498415", "revid": "767487", "url": "https://it.wikipedia.org/wiki?curid=498415", "title": "It's Alive (Ramones)", "text": "It's Alive \u00e8 un album live della band punk Ramones. \u00c8 stato registrato al Rainbow Theatre di Londra il 31 dicembre 1977 ed \u00e8 uscito nel maggio del 1979.\nIl concerto che era stato filmato \u00e8 stato poi pubblicato - in parte - nel doppio DVD \"It's Alive 1974-1996\" del 2007.\nL'album \u00e8 diventato disco d'oro in Argentina nel 1993.\n\u00c8 considerato come uno dei migliori album musicali live della storia.\nTracce.\nTutte le canzoni sono state scritte dai Ramones eccetto ove indicato."}
{"id": "498427", "revid": "1793900", "url": "https://it.wikipedia.org/wiki?curid=498427", "title": "Douja d'Or", "text": "La Douja d'Or \u00e8 un concorso enologico a carattere nazionale che si tiene tutti gli anni a settembre nella citt\u00e0 di Asti.\nLa Douja (in grafia piemontese moderna \"doja\", pronunciato \"d\u00f9ja\") \u00e8 un antico e panciuto boccale piemontese. Ad essa \u00e8 legata anche il nome della maschera settecentesca Gianduja. Dice la tradizione che deriverebbe da un arguto e furbo contadino di Callianetto, un paese in provincia di Asti, soprannominato \"Gioann dla doja\" perch\u00e9 nelle osterie chiedeva sempre \"na doja\", cio\u00e8 un boccale di vino. Il suo nome fu presto abbreviato in Gianduja e divenne la popolare maschera piemontese.\nLa Douja d'Or nel dettaglio.\nLa manifestazione, nata nel 1967, \u00e8 realizzata dall'Azienda Speciale per la Promozione e la Regolazione del Mercato della Camera di commercio di Asti, con lo scopo di promuovere la conoscenza e l'apprezzamento delle migliori produzioni vitivinicole italiane, educando i consumatori nella scelta dei vini.\nOgni anno viene bandito un concorso nazionale per vini D.O.C. e D.O.C.G. Le commissioni di esperti e tecnici dell'ONAV, dopo un'attenta selezione, assegnano il premio \"Douja d'Or\" ai vini che hanno raggiunto il punteggio di 85/100. Queste etichette potranno fregiarsi del bollino \"Douja d'Or\", mentre solamente a coloro che avranno superato i 90/100 andr\u00e0 l'Oscar della Douja.\n\u00c8 una manifestazione che dura 10 giorni del \"Settembre astigiano\", collocata tra il festival delle sagre (secondo fine settimana di settembre) ed il Palio (terza domenica di settembre).\nDurante i giorni di apertura, si possono acquistare e degustare i vini premiati al concorso. La manifestazione non \u00e8 soltanto una vetrina di vini prestigiosi, ma un importante appuntamento con mostre, eventi, incontri, concerti e con i raffinati men\u00f9 della cucina d'autore piemontese (i piatti d'autore).\nDal 2000 al 2010 le edizioni della Douja d'Or si sono svolte nell'ottocentesco Palazzo del Collegio, nel centro storico di Asti. Dal 2011 la manifestazione si svolge presso il Palazzo dell'Enofila.\nPer il secondo anno consecutivo, l'edizione 2012 (che ha festeggiato i 40 anni del \"Concorso nazionale dei vini selezionati\") si \u00e8 tenuta da venerd\u00ec 7 a domenica 16 settembre, presso il Palazzo dell'Enofila. Durante la rassegna, novit\u00e0 di rilievo \u00e8 stata la manifestazione \"Suoni diVini - Il vino tra parole e canzoni\", evento voluto ed organizzato dal giornalista musicale e assessore alla Cultura Massimo Cotto: ogni sera sono intervenuti noti cantanti che hanno anche parlato del loro rapporto tra musica e cucina. Dal 2014 questo spazio e contenitore si \u00e8 rafforzato ulteriormente, avvalendosi infatti della preziosa collaborazione e partnership con Collisioni Festival (la manifestazione musicale che si tiene a luglio nella vicina Barolo), sempre all'insegna di incontri, spettacoli e riflessioni con i grandi protagonisti della musica e della cultura italiana.\nIn considerazione del suo significato per la promozione dell'economia locale e per la valorizzazione del territorio e di uno dei suoi prodotti d'eccellenza, la manifestazione fin dal 2001 ha ottenuto l'Alto Patronato della Presidenza della Repubblica.\nSezioni speciali.\nPer diversi anni la manifestazione ha dedicato una sezione speciale per le produzioni enogastronomiche di un Paese estero. Ha ospitato l'Australia nel 2003, il Sudafrica nell'edizione 2004, il Portogallo nel 2005, l'Argentina e la Grecia nel 2006. Nell'edizione 2009, la scelta cadde inevitabilmente sulla regione Abruzzo, dopo il gravissimo terremoto sub\u00ecto il 6 aprile. Analoga iniziativa \u00e8 stata intrapresa anche nell'edizione 2012, dove ospite d'onore \u00e8 stata l'Emilia-Romagna, regione gravemente colpita dal terremoto del 20 e 27 maggio di quell'anno. Negli ultimi anni, si \u00e8 cercato di valorizzare il territorio aggiungendo al concorso le Rassegna della Douja della Barbera e della Douja dell'Asti in modo da promuovere i due prodotti leader di Asti: la Barbera e l'Asti Spumante. Per favorire la promozione della gastronomia astigiana, dieci tra i migliori chef di Asti, nell'arco della durata della manifestazione, preparano altrettanti piatti tipici che possono essere degustati in abbinamento ai vini astigiani. Infine un'altra iniziativa di successo \u00e8 rappresentata dalle \"Serate d'Assaggio\", degustazioni guidate di prodotti tipici del territorio astigiano."}
{"id": "498437", "revid": "833108", "url": "https://it.wikipedia.org/wiki?curid=498437", "title": "David Villa", "text": "Durante la sua carriera, ha vinto 3 campionati spagnoli (2011, 2013 e 2014), 3 Coppe di Spagna (2004, 2008 e 2012), 3 Supercoppe spagnole (2004, 2010 e 2011), 1 Champions League (2011), 1 Supercoppa UEFA (2011), 1 Mondiale per club (2011) e 1 coppa dell'imperatore (2019)\nSoprannominato \"El Guaje\" (in asturiano \"il bambino\"), con la maglia della nazionale spagnola si \u00e8 laureato prima campione d'Europa nel 2008 e poi campione del mondo nel 2010. \u00c8 stato il capocannoniere dell'Europeo 2008 con 4 gol e ai Mondiali del 2010 ha vinto la Scarpa d'argento (5 gol) e il Pallone di bronzo. \u00c8 inoltre il miglior marcatore di sempre della nazionale spagnola con 59 reti. Con la \"Roja\" \u00e8 stato inserito anche nel migliore undici di Euro 2008 e del Mondiale 2010.\nHa vinto per ben quattro volte il Trofeo Zarra, tutti ai tempi in cui vestiva la maglia del Valencia (nella stagione 2005-2006, quando realizz\u00f2 25 gol, nel 2006-2007 quando segn\u00f2 16 gol, nella stagione 2008-2009 con 28 gol e nel 2009-2010 con 21 gol). \u00c8 primatista di reti con la maglia del Valencia (17) nelle competizioni UEFA per club.\nCaratteristiche tecniche.\nRicopriva spesso il ruolo di prima o seconda punta, ma poteva essere utilizzato anche come ala.\nEmilio Butrague\u00f1o ha detto di lui: \u00abVilla \u00e8 un giocatore completissimo: pu\u00f2 giocare sia da prima che da seconda punta, \u00e8 in possesso di visione di gioco, di tecnica, e in area \u00e8 distruttivo. \u00c8 veloce, ma fisicamente non \u00e8 un portento\u00bb. Secondo Santillana, altro ex attaccante del Real, Villa non \u00e8 stato un centravanti in senso classico, ma un attaccante \u00abstraordinario tecnicamente, molto veloce e mobile\u00bb.\nCarriera.\nClub.\nInizi.\nComincia la carriera professionistica nella sua terra, nelle file dello Sporting Gijon, squadra della seconda divisione spagnola. Nella stagione 2000-2001 scende in campo una sola volta, mentre l'anno successivo totalizza 40 presenze e realizza 18 reti. Nel 2003 segna 20 gol in 39 partite e successivamente passa al Saragozza in Primera Divisi\u00f3n.\nNelle due successive stagioni conquista una Coppa del Re, con 38 partite e 17 gol nel 2004 e 35 partite e 15 gol nel 2005.\nValencia.\nIl 22 giugno 2005 il Valencia lo mette sotto contratto per la stagione 2005-2006 pagando al Zaragoza i 12 milioni di euro pi\u00f9 IVA della clausola rescissoria. Alla prima stagione realizza 25 reti in 35 partite (6 su calcio di rigore) e arriva ad un passo dal titolo di Pichichi, vinto da Samuel Eto'o. Segna la sua prima tripletta con il Valencia il 23 aprile 2006 contro l'Athletic Bilbao (dall'80' all'85'). Nella stagione successiva realizza 15 gol in 36 presenze di campionato, mettendo a segno al contempo 5 reti in Champions League (turni preliminari compresi), compresa quella da calcio di punizione nell'andata degli ottavi di finale contro l'Inter.\nAlla sua centesima presenza con il Valencia, l'11 maggio 2008, realizza una tripletta contro il Levante (rispettivamente 54\u00ba, 55\u00ba e 56\u00ba gol per il club). Chiuder\u00e0 la stagione 2007-2008 con 18 reti all'attivo in 28 gare giocate.\nNella Liga 2008-2009 stabilisce il proprio record personale realizzando 28 reti in 33 gare piazzandosi solo terzo nella classifica marcatori, superato da Diego Forl\u00e1n, autore di 32 reti, e da Samuel Eto'o, a quota 30. Con le 28 reti eguaglia anche il record fatto registrare da Mario Kempes nel 1977-1978 quale miglior realizzatore in una stagione della Liga con la maglia del Valencia.\nBarcellona.\nIl 19 maggio 2010 viene ufficializzato il passaggio di Villa dal Valencia al Barcellona per circa 40 milioni di euro. Fa la sua prima apparizione ufficiale stagionale con i \"blaugrana\" nella partita di ritorno della finale della Supercoppa di Spagna al Camp Nou contro il Siviglia dove la squadra catalana ribalta la situazione di svantaggio di 3-1 con un 4-0.\nIl 29 agosto 2010 gioca la sua prima partita nella Liga col Barcellona contro il Racing Santander, mettendo a segno il gol del definitivo 3-0. Il 14 settembre debutta in Champions League segnando un gol contro il Panathinaikos Segna una doppietta il 31 ottobre contro il Siviglia contribuendo alla vittoria finale per 5-0. Il 27 dicembre viene eletto \"Atleta maschile dell'anno\" dalla United States Sports Academy superando Rafael Nadal e il precedente vincitore Manny Pacquiao. Il 28 maggio segna il terzo gol nella finale di UEFA Champions League contro il Manchester United finita 3-1 per i catalani. Finisce la stagione con 24 gol segnati in 52 partite (secondo marcatore del Barcellona dopo Lionel Messi), vincendo la sua prima Liga, la sua prima UEFA Champions League e la seconda Supercoppa di Spagna.\nIl 14 agosto 2011 segna la sua prima rete della nuova stagione al Bernab\u00e9u nella finale d'andata della Supercoppa di Spagna, finita 2-2. Vincendo 3-2 la partita di ritorno, la Supercoppa va al Barcellona. Il 26 agosto vince la Supercoppa UEFA contro il Porto (2-0). Il 17 settembre realizza una doppietta in campionato nell'8-0 casalingo contro l'Osasuna; con questi due gol subiti la squadra di Pamplona diventa il bersaglio preferito di Villa nel campionato spagnolo, avendo incassato da lui 13 gol. Il 15 dicembre, durante il primo tempo della semifinale del Mondiale per Club contro l'Al-Sadd, riporta la frattura della tibia della gamba sinistra che lo costringer\u00e0 a saltare la restante parte della stagione e gli impedir\u00e0 di prendere parte ai Campionato europeo di calcio 2012 in Polonia e Ucraina.\nIl 19 agosto 2012, dopo un'inattivit\u00e0 di circa sette mesi, torna in campo nella prima giornata della Liga 2012-2013 subentrando al 74' a Pedro nel match d'esordio del Barcellona contro la Real Sociedad e realizzando la rete del definitivo 5-1.\nAtletico Madrid.\nL'8 luglio del 2013 passa all'Atl\u00e9tico Madrid per circa 5 milioni di euro, oltre al versamento nelle casse del Barcellona del 50% del ricavo ottenuto dall'eventuale vendita del giocatore; firma un contratto triennale da 5 milioni a stagione. Realizza la sua prima rete in biancorosso il 21 agosto seguente, nell'andata di Supercoppa spagnola, segnando il gol del momentaneo 1-0, proprio contro i Blaugrana, grazie a un tiro di destro al volo. Segna la sua prima marcatura in campionato con la nuova maglia nell'incontro esterno vinto per 1-2 contro la Real Sociedad, per poi ripetersi, la settimana successiva, al Calder\u00f3n,\u00a0ai danni dell'Almeria. Sar\u00e0 autore della prima doppietta stagionale il 27 ottobre nell'incontro casalingo vinto 5-2 contro il Betis. Il 17 maggio 2014 vince per la terza volta in carriera la Liga, grazie all'1-1 rimediato nello scontro diretto al Camp Nou di Barcellona, che vedr\u00e0, di conseguenza, i Colchoneros campioni di Spagna dopo diciotto anni.\nTermina la stagione, dunque, con 36 presenze e 13 gol realizzati in campionato, di cui gli ultimi datati 8 marzo 2014, nello 0-2 di Vigo. In Champions League raggiunger\u00e0 con i biancorossi la finale, da cui ne uscir\u00e0 sconfitto, per merito del Real Madrid.\nNew York City e prestito al Melbourne City.\nIl 2 giugno 2014 viene ufficializzato il suo passaggio a parametro zero al New York City, neonata formazione statunitense che dal 2015 milita nella Major League Soccer, con cui firma un contratto triennale.\nIl 5 giugno viene annunciato che, per mantenere la condizione in attesa dell'esordio in MLS nel 2015, dal 1\u00ba ottobre fino al 31 dicembre verr\u00e0 girato in prestito alla squadra australiana del Melbourne City. Con la squadra australiana disputa solo 4 partite (con due gol all'attivo) invece delle 10 previste al momento del prestito e, dopo il match contro l'Adelaide United del 31 ottobre, torna a New York per partecipare ad alcune campagne pubblicitarie in vista dell'esordio della squadra in MLS.\nFa il suo esordio con la maglia del New York City l'8 marzo 2015, nel pareggio per 1-1 sul campo dell'Orlando City. Il 15 aprile seguente realizza la sua prima rete in MLS nella partita vinta per 2-0 contro i New England Revolution. \u00c8 stato il primo giocatore del club a segnare un gol in gare ufficiali, il primo storico capitano, il primo a segnare allo Yankee Stadium e con 80 gol segnati in quattro stagioni di MLS \u00e8 il miglior marcatore di sempre nella storia dei New York. Il 28 novembre 2018 decide di lasciare il club.\nVissel Kobe.\nIl 1\u00ba dicembre 2018 il Vissel Kobe annuncia di aver ingaggiato David Villa, che conferma a sua volta il trasferimento con un annuncio sui suoi profili social. Ha collezionato 28 presenze in J1 League, segnando 13 reti. Il 13 novembre 2019 ha comunicato il suo ritiro dal calcio giocato al termine della stagione.\nNazionale.\n2005-2010.\nDebutta in nazionale il 9 febbraio 2005 in una partita vinta per 5-0 contro ad Almer\u00eda, subentrando al 46\u00ba del secondo tempo. Convocato per il campionato del mondo 2006, nel torneo segna 3 reti, con doppietta all' e un gol su calcio di rigore contro la Francia risultato inutile, poich\u00e9 la Spagna perde 3-1 e si ferma agli ottavi di finale.\nNelle qualificazioni al campionato d'Europa 2008 realizza sette reti, contribuendo al raggiungimento della fase finale della competizione. Nel giugno 2008 la squadra prende parte al torneo in Austria e Svizzera; all'esordio Villa mette subito a referto una tripletta per il 4-1 finale con cui gli iberici superano la . Nel secondo match, contro la , Villa segna il gol del definitivo 2-1 al 93' minuto, rete che consente alla squadra di accedere alla fase a eliminazione diretta; nel quarto di finale contro l' \u00e8 il primo a presentarsi sul dischetto in occasione dei tiri di rigore, segnando. Nella semifinale contro la , infortunatosi, viene sostituito da Cesc F\u00e0bregas ed \u00e8 costretto, poi, a saltare la finale del torneo, Spagna- 1-0; si laurea ugualmente capocannoniere dell'Europeo con 4 reti.\nViene inserito nella lista dei 23 per i Mondiali in Sudafrica. Segna tre gol nella fase a gironi e si rivela decisivo anche negli ottavi e nei quarti di finale del torneo: \u00e8 infatti autore delle reti spagnole nei match giocati rispettivamente contro e e conclusisi entrambi sull'1-0. L'11 luglio si laurea campione del mondo con la sua nazionale. Con cinque reti realizzate si \u00e8 classificato primo tra i marcatori ex aequo con Thomas M\u00fcller, Diego Forl\u00e1n e Wesley Sneijder, ma la FIFA ha decretato il solo M\u00fcller capocanonniere in quanto autore del maggior numero di assist (3).\n2010-2017.\nIl 26 marzo 2011, segnando una doppietta alla , supera Ra\u00fal e diventa il miglior realizzatore nella storia della nazionale spagnola. Il 6 settembre 2011 mette a segno un'altra doppietta nel 6-0 della Spagna contro il che vale alle \"furie rosse\" la qualificazione matematica per Euro 2012. In seguito all'infortunio del 15 dicembre subito con la maglia del Barcellona in semifinale del Mondiale per Club contro l'Al-Sadd, non pu\u00f2 prendere parte all'europeo in Polonia e Ucraina.\nViene convocato da del Bosque per la Confederations Cup edizione 2013, che si svolge in Brasile. Il 20 giugno, nella seconda gara del girone, segna una tripletta nella storica vittoria della \"Roja\" per 10-0 contro Tahiti, che \u00e8 anche la vittoria pi\u00f9 larga nella storia della nazionale iberica. Impiegato a singhiozzo, salta la semifinale con l'Italia e subentra nella finale del 30 giugno al Maracan\u00e0, in cui la Spagna si arrende al Brasile perdendo 3-0.\nConvocato anche per il Mondiale 2014, annuncia di volersi ritirare dalla nazionale al termine della manifestazione. Gioca solo la terza partita del torneo, ormai inutile ai fini del passaggio del turno, contro l', aprendo le marcature nel 3-0 contro i \"Socceroos\" con un colpo di tacco.\nViene richiamato in nazionale oltre tre anni dopo la sua ultima presenza per disputare le due partite di qualificazione al mondiale di Russia 2018, contro e del 2 e 5 settembre 2017.\nDopo il ritiro.\nIl 6 maggio 2021 viene ufficializzato nuovo Head of Global Football Operations dell'Odisha.\nStatistiche.\nPresenze e reti nei club.\nDavid Villa, tra club, nazionale maggiore e nazionali giovanili, ha segnato 463 gol in 906 partite con una media di 0,51 gol/partita.\n\"Statistiche aggiornate al termine della carriera da calciatore.\""}
{"id": "498439", "revid": "767487", "url": "https://it.wikipedia.org/wiki?curid=498439", "title": "Culo e camicia (film)", "text": "Culo e camicia \u00e8 un film a episodi del 1981, diretto dal regista Pasquale Festa Campanile.\nTrama.\nIl film \u00e8 suddiviso in 2 episodi:\n\"Il televeggente\".\nRoma. Nella tv privata dove lavora come assistente montatore, Rick Antuono ha altre ambizioni: sogna di diventare cronista sportivo e di ottenere l'attenzione di Ornella, una collega di cui \u00e8 segretamente innamorato. Purtroppo \u00e8 balbuziente e i suoi sogni sembrano destinati a rimanere tali, fino a quando Rick non ottiene il posto ed una parlata fluida grazie a un magico paio di scarpe regalategli dall'amico Orfeo, detto Geppetto, che si rivela poi essere gi\u00e0 morto. Rick apprende poi da Orfeo che in quelle scarpe vi erano sette desideri, che per\u00f2 ha ormai esaurito, in gran parte per cose futili ai danni di Carletto, suo rivale al lavoro e in amore. Riesce per\u00f2 ad ottenere un ultimo desiderio, che sfrutta per liberare Carletto dai suoi mali. Grazie al suo buon cuore, Rick riesce cos\u00ec finalmente a conquistare Ornella.\nIn questo episodio, Enrico Montesano, ubriaco, prende un giornale da dentro un cassetto e dopo aver visto la data del quotidiano esclama: \u00abAh ecco! 'Sto giornale esce dopodomani!\u00bb. Questa frase \u00e8 una citazione del film \"Avvenne domani\".\n\"Un uomo, un uomo e... Evviva una donna!\".\nMilano. Renato e Alberto Maria formano da dieci anni una coppia omosessuale perfetta: il primo fa la \"casalinga\", il secondo \u00e8 negoziante di articoli di lusso. Un giorno per\u00f2 Renato, dopo un incidente d'auto, conosce la giovane fotografa Ella e i due piano piano si innamorano. Per lui l'incontro \u00e8 come un fulmine a ciel sereno che lo costringe a cambiare la sua vita: finir\u00e0 con lo sposarsi con la donna ed avere da lei un figlio, pur rimanendo in ottimi rapporti con l'ex fidanzato.\nIncassi.\nIl film risult\u00f2 4\u00ba campione d'incassi nella stagione cinematografica italiana 1981-82."}
{"id": "498449", "revid": "1073227", "url": "https://it.wikipedia.org/wiki?curid=498449", "title": "Edie Falco", "text": "Biografia.\nEdie Falco nasce a Brooklyn, borough di New York, figlia di Frank Falco, un agente pubblicitario statunitense di origini italiane, in passato anche batterista jazz, e di Judith Anderson, un'attrice statunitense di origini svedesi ed inglesi. Cresciuta a Northport, nello stato di New York, diplomandosi presso la Northport High School nel 1981 e interpretando Eliza Doolittle nella produzione di \"My Fair Lady\", ha poi frequentato la State University of New York a Purchase e ha avuto come compagni gli attori Stanley Tucci e Ving Rhames: soprattutto col primo ha stretto un rapporto di amicizia e di lavoro (hanno in seguito recitato assieme a Broadway).\nSopravvissuta a un cancro al seno e con un passato con seri problemi di alcolismo, nel 2004 ha adottato un bambino che ha chiamato \"Anderson Falco\" (dal cognome di nascita della madre adottiva).\nNello stesso anno ha sfruttato la sua popolarit\u00e0 appoggiando la campagna del candidato dei democratici John Kerry alle elezioni presidenziali: \u00e8 stata in prima linea come portavoce del M.O.B (\"Mothers Opposing Bush\" - Madri contro Bush).\nNel 2008 ha adottato un'altra bambina, Nancy.\n\u00c8 vegana ed una sostenitrice e collaboratrice della PETA, oltrech\u00e9 buddhista praticante da svariati anni.\nCarriera.\nFacendo molta gavetta in diverse produzioni, sia televisive (tra queste, \"Law &amp; Order\" e \"Oz\") che cinematografiche (\"Destini incrociati\" e \"Cop Land\"), ha stretto sodalizi artistici con i registi Hal Hartley, che l'ha lanciata nel suo debutto \"Trust - Fidati\", nel 1990, e diretto in \"L'incredibile verit\u00e0\" (1989) e in \"The girl from monday\" (2005), e Danny Leiner, che l'ha diretta in un cortometraggio, \"Time expired\", dove affianca John Leguizamo e in \"Layin' Low\", entrambi inediti in Italia.\nNegli anni '90 ha lavorato con Woody Allen in \"Pallottole su Broadway\" (1994) e con Abel Ferrara, che l'ha diretta in \"The Addiction\" (1995) e in \"Fratelli\" (1996).\nMa \u00e8 col ruolo di Carmela Soprano nella pluripremiata serie televisiva dell'emittente HBO \"I Soprano\", che la Falco \u00e8 diventata famosa al grande pubblico. La sua popolarit\u00e0 aumenta con la serie TV Nurse Jackie - Terapia d'urto di cui \u00e8 protagonista.\nNel 2002 \u00e8 fra i protagonisti del film \"La costa del sole\", diretto da John Sayles, e nel 2006 affianca Julianne Moore in \"Il colore del crimine\".\nLa moglie del boss del New Jersey.\nCon il ruolo di Carmela Soprano la Falco ha dato vita ad un personaggio fra i pi\u00f9 amati della serie omonima. Donna forte, carismatica, sensibile ed intelligente, prototipo della moglie di un boss, Carmela \u00e8 al corrente della natura criminale del congiunto e delle sue infedelt\u00e0, ne custodisce ogni segreto, lo difende con vigore dinanzi ad estranei e all'FBI e gli \u00e8 sempre vicina nei momenti di difficolt\u00e0. Il suo legame con Tony Soprano \u00e8, nonostante le vicissitudini e i drammi ricorrenti, intenso e profondo.\nPer il ruolo di Carmela, la Falco ha fatto incetta di premi: con Gillian Anderson (\"X-Files\") e America Ferrera (\"Ugly Betty\") \u00e8 l'unica attrice ad aver vinto nello stesso anno, il 2003, i 3 principali premi televisivi americani: Golden Globe, Emmy e Screen Actors Guild Awards (SAG).\nIn totale ha vinto per \"I Soprano\":\nA questi vanno aggiunti\nDoppiatrici italiane.\nNelle versioni in italiano delle opere in cui ha recitato, Edie Falco \u00e8 stata doppiata da:"}
{"id": "498450", "revid": "287204", "url": "https://it.wikipedia.org/wiki?curid=498450", "title": "\u017byrard\u00f3w", "text": "\u017byrard\u00f3w \u00e8 una citt\u00e0 polacca del distretto di \u017byrard\u00f3w nel voivodato della Masovia.Ricopre una superficie di 14,35 km\u00b2 e nel 2004 contava 41.516 abitanti. Dal 1975 al 1998 ha fatto parte del voivodato di Skierniewice.\n\u00c8 il capoluogo del distretto di \u017byrard\u00f3w. \u017byrard\u00f3w \u00e8 situata sul fiume Pisia G\u0105golina.\nStoria.\nLa citt\u00e0 \u00e8 stata fondata dai fratelli \u0141ubienski come fabbrica tessile nel 1833 con il nome di Ruda Guzowska; uno dei direttori della fabbrica era l'inventore francese Philippe de Girard. La citt\u00e0 si svilupp\u00f2 nel XIX secolo, diventando una citt\u00e0 importante nella Polonia per il settore tessile. In onore di Philippe de Girard. Ruda Guzowska fu rinominata \u017byrard\u00f3w, un toponimo derivante dalla pronuncia polacca del nome di Girard. Il 13 settembre 1939, i nazisti occuparono la citt\u00e0 e nel 1941 trasferirono tutti gli ebrei nel ghetto di Varsavia. Il museo della citt\u00e0 \u00e8 oggi situato nel palazzo del proprietario della fabbrica K. Dittrich.\nMonumenti.\nLa maggior parte dei monumenti di \u017byrard\u00f3w sta nell'insediamento della manifattura, nato nel XIX-XX secolo. Si pensa che l'insediamento industriale di \u017byrard\u00f3w sia l'unico rimasto in Europa come intera cittadella industriale del XIX secolo."}
{"id": "498451", "revid": "2219966", "url": "https://it.wikipedia.org/wiki?curid=498451", "title": "Leverano", "text": "Leverano (Liranu in dialetto salentino) \u00e8 un comune italiano di abitanti della provincia di Lecce in Puglia.\nSorge sulla fertile pianura dell'entroterra ionico-salentino e domina la piana digradante verso il mar Ionio, dal quale dista circa 10\u00a0km. \u00c8 un importante centro agricolo nel quale, oltre alla coltivazione di vigneti e oliveti, si affianca la floricoltura.\nGeografia fisica.\nTerritorio.\nIl territorio del comune di Leverano, situato nella parte nord-occidentale della pianura salentina, si estende su una superficie di 48,77\u00a0km\u00b2 e dista 17\u00a0km da Lecce.\nRicade nella Terra d'Arneo, ovvero in quella parte della penisola salentina compresa nel versante ionico fra San Pietro in Bevagna e Torre dell'Inserraglio e che prende il nome da un antico casale, attestato in epoca normanna e poi abbandonato, localizzabile nell'entroterra a nord-ovest di Torre Lapillo. Particolare della Terra d'Arneo \u00e8 la presenza di svariate masserie, molte delle quali fortificate. Il territorio possiede un profilo orografico pressoch\u00e9 uniforme: risulta compreso tra i 34 e i 77 m s.l.m., con la casa comunale a 37\u00a0m s.l.m. e un'escursione altimetrica complessiva pari a 43 metri.\nConfina a nord con i comuni di Veglie e Carmiano, a est con il comune di Copertino e di Arnesano, a sud e a ovest con il comune di Nard\u00f2.\nClima.\nIl clima della zona \u00e8 tipicamente mediterraneo, con estati calde, umide e siccitose, e con inverni freschi e ventilati. Le precipitazioni si concentrano prevalentemente nelle stagioni di autunno e inverno.\nStoria.\nIl toponimo di Leverano deriverebbe, secondo il \"Marciano\", da Liberanium, termine evolutosi in Liberano, quindi in Leveranum, ed in ultimo, Leverano. In greco significa \"zona umida\", acquitrinosa, e fa riferimento alle condizioni paludose del territorio prima delle bonifiche di epoca fascista. Altre ipotesi lo considerano un prediale romano (Liberianum), basato sul nome Liberius. Nelle \"Rationes Decimarum\" del 1324 \u00e8 citato con il nome di Livoranum.\nLa cittadina sorge come accampamento di profughi provenienti dai casali, \"Sant'Angelo\" e \"Torricella\", distrutti da Totila, re dei Goti, nel 540 d.C. Il piccolo insediamento fu attaccato e cancellato nel IX secolo dai Saraceni ma venne in seguito ricostruito e potenziato dai Normanni che vi impiantarono una modesta torre in legno. Nel 1220, Federico II la riedific\u00f2 in pietra. La torre, a pianta quadrata alta 28 metri, ha i prospetti orientati secondo i punti cardinali ed \u00e8 provvista di merli. Nel XIII secolo, Leverano entr\u00f2 a far parte della Contea di Copertino, assieme ai territori di Galatone e Veglie. Nel XIV secolo divenne feudo dei \"Bilotta\" e dei \"De Bugiaco\". Nel XV secolo il casale fu dotato di mura fatte costruire dal feudatario Tristano di Chiaromonte, conte di Copertino, che aveva trasformato la dirutta torre in masseria. Pass\u00f2 successivamente agli Orsini del Balzo, a Federico d'Aragona, ai \"Castriota Granai\", ai \"Francina Villant\", ai \"del Tufo\", ai \"Pinelli\" ed infine ai \"Pignatelli di Belmonte\" i quali rimasero feudatari fino al 1806, anno in cui Giuseppe Bonaparte pose fine alla feudalit\u00e0.\nSimboli.\nLo stemma civico, riconosciuto con decreto del Capo del governo del 30 dicembre 1928, presenta uno scudo con sfondo blu su cui \u00e8 raffigurata una torre che divide le lettere maiuscole \"L\" e \"B\". Le lettere potrebbero far riferimento all'antico nome del paese, Liberianum, o all'espressione latina \"liberanesium beneficientia\", che significa \"con la benedizione dei leveranesi\".\nIl gonfalone civico di presente come un drappo partito di rosso e di bianco.\nMonumenti e luoghi d'interesse.\nArchitetture religiose.\nChiesa matrice.\nLa Chiesa matrice, dedicata alla Santissima Annunziata, sorge su una costruzione preesistente. I lavori di edificazione iniziarono nell'agosto del 1582 e terminarono nel 1603. Fu gravemente danneggiata dal terremoto del 1743 e successivamente ristrutturata nel 1747.\nL'edificio, che costituisce un esempio della transizione dal rinascimento al barocco, \u00e8 caratterizzato da un prospetto piuttosto povero di elementi ornamentali. Terminato nel 1622, presenta nel primo ordine tre eleganti portali, mentre l'ordine superiore, terminante con una cuspide di stile catalano-durazzesco, ospita una loggia affiancata da una coppia di nicchie vuote.L'interno, a tre navate divise da pilastri, \u00e8 sovrastato da due cupole. Un cielo appeso nasconde la copertura a capriate della navata centrale che, al contrario delle laterali in muratura, ha una copertura a tegole. Gli altari della chiesa sono tutti settecenteschi e fra questi si distinguono quelli dedicati alle \"Anime\" e a \"San Rocco\". Fra le preziose opere d'arte, la chiesa possiede un elegante coro a 24 seggi, un'antica statua di San Rocco e alcuni dipinti seicenteschi raffiguranti la \"Deposizione dalla Croce\" e gli apostoli Andrea e Giovanni.L'attuale campanile novecentesco \u00e8 in sostituzione di quello originario, crollato il 31 marzo 1829 causando la distruzione della navata sinistra.\nChiesa e convento di Santa Maria delle Grazie.\nLa Chiesa di Santa Maria delle Grazie, con l'annesso convento dei Frati Minori, risale alla seconda met\u00e0 del XV secolo. Il documento pi\u00f9 antico che attesta la presenza della chiesa, originariamente dedicata a San Rocco, \u00e8 una bolla del 1557 compresa nel \"Regestum omnium Bullarum Archipraesulum Brundusinorum\" in cui l'arcivescovo di Brindisi concede un beneficio.\nLa chiesa presenta un semplice prospetto monocuspidale con elementi tardo-romanici su cui furono sovrapposte alcune decorazioni barocche sul portale e sul finestrone centrale. Gli elementi tardo-romanici rimasti sono due paraste d'angolo e una lunetta semicircolare. L'interno, ad unica navata con copertura lignea a capriate, \u00e8 caratterizzata da un grande arco trionfale che separa l'aula dalla zona presbiteriale.\nL'attiguo convento venne edificato nel XVI secolo e si distribuisce intorno ad un maestoso chiostro rettangolare. Il chiostro presenta una sequenza di 24 ogive poggianti su colonne poligonali terminanti con semplici capitelli. Sulle volte furono realizzati affreschi settecenteschi raffiguranti Santi e scene bibliche. La presenza di archetti a tutto sesto, poggiati sui muri portanti, fanno ipotizzare che prima della costruzione del chiostro vi fosse un porticato contiguo alla chiesa con funzione di riparare i pellegrini. Con la soppressione degli ordini religiosi, avvenuta nel 1807, il convento venne chiuso e tale rimase fino al 1935 quando fu riconsegnato ai Frati Minori dall'Amministrazione Comunale.\nChiesa della Madonna della Consolazione.\nLa Chiesa della Madonna della Consolazione risale al XVII secolo e fu eretta in seguito al ritrovamento miracoloso di un'immagine della \"Vergine\". L'interno conserva tuttora l'immagine della \"Vergine Odigitria\" di epoca bizantina. L'attuale edificio venne ricostruito nel 1965 in quanto, l'elevazione della chiesa a parrocchia nel 1957, comport\u00f2 l'ampliamento della struttura e quindi la demolizione della preesistente per dar luogo a un nuovo edificio pi\u00f9 ampio.Dell'originaria costruzione seicentesca rimangono una statua in cartapesta della Madonna della Consolazione, un bassorilievo rappresentante la \"Resurrezione Cosmica\" proveniente dall'altare maggiore, la tela del 1605 opera del neretino Donato Antonio D'Orlando raffigurante la \"Trinit\u00e0 con i Santi Francesco e Antonio\" e un dipinto ad olio su tela rappresentante l\"'Immacolata con San Gaetano da Thiene e il papa Paolo IV\".\nChiesa di Santa Maria.\nLa Chiesa di Santa Maria \u00e8 un piccolo edificio seicentesco del centro storico. Presenta eleganti linee architettoniche del periodo barocco. L'interno, ad aula unica, \u00e8 caratterizzato da una copertura a volta affrescata e da un pregevole altare in pietra leccese al centro del quale una grande pala raffigura la \"Vergine col Bambino tra due Santi\". La chiesa ospita tre antiche statue in cartapesta dei \"Misteri\" della Passione.\nChiesa di San Benedetto.\nLa Chiesa di San Benedetto fu costruita nel 1625 molto probabilmente su un preesistenze edificio quattrocentesco. Annesso vi era un monastero abitato, si pensa, da Monache Benedettine. L'edificio si presenta con un semplice prospetto, spoglio di decorazioni, inquadrato da due paraste. Un piccolo finestrone centrale \u00e8 posto in asse al portale d'accesso sovrastato da un timpano recante l'iscrizione latina \"MATRI VIRGINI AC DIVO BENEDICTO 1625\" (Alla Vergine Madre e a San Benedetto 1625).\nL'interno, a due navate, \u00e8 caratterizzato dal rivestimento delle murature in carparo e da una copertura a volta stellata. La navata laterale sinistra ospita un bassorilievo in cartapesta del 1919 di Sant'Antonio da Padova, una tela del XVII secolo raffigurante la \"Madonna con Bambino e i santi Benedetto e Antonio da Padova\" di ignoto pittore meridionale e un altare con la statua della Madonna Addolorata. La navata principale accoglie l'altare maggiore in pietra locale, una tela di fine Seicento delle \"Anime Purganti\", una statua della Madonna delle Grazie, un dipinto seicentesco di Sant'Apollonia e una statua in cartapesta di San Benedetto. La chiesa \u00e8 sede della confraternita delle Anime Purganti.\nArchitetture militari.\nTorre Federiciana.\nLa Torre Federiciana, che si eleva per circa 28 metri nel centro abitato, fu voluta, secondo la tradizione, da Federico II di Svevia nel 1220 per monitorare la vicina costa ionica minacciata dalle incursioni piratesche. Monumento nazionale dal 1870, la torre presenta una forma parallelepipeda a base quadrata con i prospetti orientati secondo i punti cardinali ed \u00e8 provvista di merli. Originariamente era circondata da un fossato. L'interno era diviso in quattro piani da tre solai lignei, oggi crollati, collegati fra di loro attraverso una scala elicoidale. Il piano terra, ricoperto successivamente con una volta a botte, ospita un camino che utilizzava la stessa canna fumaria dei camini presenti al secondo e al quarto piano. L'ultimo piano \u00e8 caratterizzato da un'elegante volta a crociera.\nSociet\u00e0.\nEtnie e minoranze straniere.\nAl 31 dicembre 2020 a Leverano risultano residenti 656 cittadini stranieri. Le nazionalit\u00e0 principali sono:\nDialetto.\nIl dialetto parlato a Leverano \u00e8 il dialetto salentino nella sua variante centrale che corrisponde al dialetto leccese. Il dialetto salentino si presenta carico di influenze riconducibili alle dominazioni e ai popoli stabilitisi in questi territori che si sono susseguite nei secoli: messapi, greci, romani, bizantini, longobardi, normanni, albanesi, francesi, spagnoli.\nCultura.\nIstruzione.\nScuole.\nHanno sede a Leverano quattro scuole materne, quattro scuole primarie, due scuole secondarie di primo grado.\nCinema.\nLeverano ha ospitato i set cinematografici del film tedesco \"Solino\" (2002) e di quello italiano \"Il pasticciere\" (2011). Nel 2003 il mediometraggio La Tarantata. Nel 2004 Pagine della Memoria. Nel 2009 docufilm \"L'aeroporto fantasma\", regia Giuseppe Ferrara, sulle vicende del bombardamento dell Aeroporto di Leverano nel 1943. Nel 2015 L'Ultimo dei Trainieri, L'Uomo il Cavallo due amici inseparabili nel corso della storia. Nel 2017 il docufilm \"C'era una volta il cinema\", omaggio alle sale cinematografiche storiche. Nel 2018 il film Il Rumore del Vento, sui Miti e Leggende di Leverano.\nEconomia.\nL'economia leveranese \u00e8 una delle pi\u00f9 vivaci del Salento. La tipologia del terreno ha permesso lo sviluppo del settore primario basato principalmente sulla coltivazione dell'olivo e degli ortaggi. Importante \u00e8 anche la viticoltura con i tipici vigneti Negroamaro e Malvasia. La produzione di vini \u00e8 garantita dalla Cantina Sociale \"Vecchia Torre\" di Leverano e dalla Cantina privata dei Conti Zecca che producono i \"D.O.C. Leverano\": Leverano Bianco, Leverano Bianco Passito, Leverano Malvasia Bianca, Leverano Negroamaro Rosato, Leverano Negroamaro Rosso.Pi\u00f9 recente, ma gi\u00e0 consolidata, \u00e8 la floricoltura, la cui produzione avviene quasi esclusivamente in serra. Da citare sono anche le imprese di ebanisteria.\nInfrastrutture e trasporti.\nStrade.\nI collegamenti stradali principali sono rappresentati da:\nIl centro \u00e8 anche raggiungibile dalle strade provinciali interne \"SP119 Monteroni di Lecce-Leverano\", \"SP17 Salice Salentino-Veglie-Leverano-Copertino\", \"SP21 Leverano-Porto Cesareo\", \"SP115 Leverano-Nard\u00f2\", \"SP111 Leverano-Monteruga\", \"SP117 Leverano-Carmiano\".\nFerrovie.\nLa stazione ferroviaria pi\u00f9 vicina \u00e8 quella di Copertino posta sulla linea Novoli-Gagliano del Capo delle Ferrovie del Sud Est. La stazione di Lecce dista 18\u00a0km.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nCalcio.\nIl calcio \u00e8 presente a Leverano fin dagli anni del dopo-guerra, raggiungendo l'apice dei campionati interregionali negli anni '70.\nFino alla stagione 2019-20 Leverano ospitava due societ\u00e0, l'Associazione Sportiva Dilettantistica Levercalcio, fondata nel 2006 e che vanta trofei quali il campionato Juniores 2010-2011 e la Coppa Puglia 2016-2017, e la Salento Football, frutto di una scissione nel 2015.\nDal 2020-2021 le due societ\u00e0 hanno riunito le loro forze fondando l'Associazione Sportiva Leverano Football con l'iscrizione al campionato pugliese di Promozione.\nI colori sociali tradizionali sono il bianco ed il nero.\nPallavolo.\nLa storia della pallavolo a Leverano nasce a fine anni Settanta all'interno di un oratorio reso fervido dall'azione del Ce.Ri.Pa.Co. (Centro Ricreativo Parrocchiale Madonna della Consolazione). E' l\u00ec che muove i primi passi il movimento pallavolistico leveranese ed \u00e8 l\u00ec che si sviluppano i germogli di uno sport nuovo, alternativo al calcio, che avrebbe visto protagonisti sul campo molti di coloro che oggi rivestono il ruolo di dirigente nella SSD Volley Leverano. Nata come associazione sportiva nel 2006, la societ\u00e0 giallobl\u00f9 ha ben presto scalato i vertici della pallavolo salentina e pugliese, riuscendo ad ottenere in poco pi\u00f9 di un decennio le promozioni in Serie C, B2, B1, B e A2, storico traguardo tagliato a maggio del 2018 alla fine di un'epica cavalcata in un torneo condotto in testa alla classifica dalla prima all'ultima giornata. La SSD Volley Leverano, dopo aver raggiunto il campionato di A2 nazionale nel 2018-2019, partecipa nella stagione 2020-2021 al campionato di B,"}
{"id": "498454", "revid": "287204", "url": "https://it.wikipedia.org/wiki?curid=498454", "title": "Zyrardow", "text": ""}
{"id": "498459", "revid": "46291", "url": "https://it.wikipedia.org/wiki?curid=498459", "title": "Magnolia delavayi", "text": "Magnolia delavayi \u00e8 una pianta della famiglia delle Magnoliacee, nativa del sud della Cina.\nL'epiteto specifico \u00e8 un omaggio al botanico francese Pierre Jean Marie Delavay, missionario in Cina.\nDescrizione.\n\u00c8 un piccolo albero sempreverde, alto 8\u201315 m, con corteccia di colore bruno-giallastro.\nLe foglie sono oblungo-ovate, lunghe 10\u201320\u00a0cm e larghe 5\u201310\u00a0cm, con un picciolo di 5\u20137\u00a0cm.\nI fiori sono molto odorosi, a forma di coppa, grandi 15\u201325\u00a0cm; fiorisce da luglio ad agosto.\nDistribuzione e habitat.\n\u00c8 nativo della Cina meridionale, diffuso in Guizhou, Sichuan e Yunnan ad altitudini comprese tra 1.500 e 2.800 m."}
{"id": "498460", "revid": "46291", "url": "https://it.wikipedia.org/wiki?curid=498460", "title": "Ajuga", "text": "Ajuga \u00e8 un genere di piante spermatofite dicotiledoni appartenenti alla famiglia delle Lamiaceae.\nEtimologia.\nIl nome del genere deriva dal latino. Si tratta di una parola composta da due termini: \"a\" che significa \"negazione, privazione\"; \"ugum\" che significa \"giogo\"; quindi \"senza giogo\". Probabilmente il nome vuole indicare l'assenza del labbro superiore nella corolla (altrimenti presente in altri generi delle labiate). Altri autori comunque danno etimologie diverse a dimostrare che l'origine del nome di questo genere \u00e8 quanto mai confusa e dubbia: Gaio Plinio Secondo (Como, 23 \u2013 Stabiae, 25 agosto 79]), che \u00e8 stato uno scrittore, ammiraglio e naturalista romano, c'informa che \"ajuga\" potrebbe essere una corruzione del vocabolo \"abigo\" che vuol dire \"io espello\" (in riferimento alle propriet\u00e0 medicinali della pianta). Altre scritture deformate del vocabolo potrebbero essere \"Abuga\", ma anche \"Iva\". Nel Medioevo comunque si trovano diversi riferimenti ad una forma diminutiva \"Abigula\", dalla quale per corruzione deriva l'attuale vocabolo usato comunemente per alcune specie: \"Bugula\" o \"Bugola\". Questo nome volgare comunque andrebbe usato in modo proprio solamente per la specie \"Ajuga reptans\".\nIl nome scientifico del genere \u00e8 stato proposto da Carl von Linn\u00e9 (1707 \u2013 1778) biologo e scrittore svedese, considerato il padre della moderna classificazione scientifica degli organismi viventi, nella pubblicazione \"Species Plantarum - 2: 561\" del 1753.\nDescrizione.\nQueste piante non sono molto alte (30 \u2013 50\u00a0cm al massimo nelle forme erbacee) e spesso hanno un portamento strisciante o decombente; alcune specie sono anche arbustive. La forma biologica pi\u00f9 tipica delle specie di questo genere \u00e8 emicriptofita scaposa (H scap): sono delle piante perennati per mezzo di gemme situate al livello del suolo e con fusti singoli e infiorescenza apicale. Altri tipi di forme biologiche sono: emicriptofita reptante (H rept), emicriptofita rosulata (H ros), terofita scaposa (T scap) e camefita suffruticosa (Ch suffr). A volte i cicli biologici possono essere anche annuali o biennali.\nRadici.\nLe radici sono del tipo fascicolato; in alcuni casi a fittone. \nFusto.\nIl fusto ha una sezione quadrangolare. In alcune specie pu\u00f2 essere caratteristicamente peloso a facce alterne. Inoltre parte delle specie di questo genere, alla base del fusto, possiedono degli stoloni (corti e forti) dai quali si ergono altri scapi fioriferi, mentre in altre specie il fusto pu\u00f2 essere alla base sublegnoso, in altre ancora \u00e8 quasi inesistente (specie acauli).\nFoglie.\nLe foglie sono semplici con forme obovate o lineari a volte grossolanamente dentate. In genere lungo il caule sono disposte in modo opposto. Nella parte apicale della pianta (zona fiorale) le foglie si trasformano in brattee a protezione dei fiori. Spesso \u00e8 presente una rosetta basale.\nInfiorescenza.\nL'infiorescenza \u00e8 a spicastro, ossia \u00e8 composta da diversi fiori posti nei verticilli fogliari (all'ascella delle foglie cauline). Sono presenti anche specie con fiori singoli. I fiori sono subsessili.\nFiori.\nI fiori sono ermafroditi, zigomorfi, tetrameri (4-ciclici), ossia con quattro verticilli (calice \u2013 corolla - androceo \u2013 gineceo) e pentameri (5-meri: la corolla e il calice sono a 5 parti).\nFrutti.\nIl frutto \u00e8 uno schizocarpo ( tetrachenio reticolato) composto da 4 nucule e dalla superficie rugosa. I semi sono minuti e provvisti di endosperma (a volte scarso).\nDistribuzione e habitat.\nDistribuzione alpina.\nDelle specie spontanee in Italia la maggioranza sono quelle che vivono sull'arco alpino. La tabella seguente mette in evidenza alcuni dati relativi all'habitat, al substrato e alla distribuzione delle specie alpine.\nSistematica.\nLa famiglia di appartenenza della specie (Lamiaceae), molto numerosa con circa 250 generi e quasi 7000 specie, ha il principale centro di differenziazione nel bacino del Mediterraneo e sono piante per lo pi\u00f9 xerofile (in Brasile sono presenti anche specie arboree). Per la presenza di sostanze aromatiche, molte specie di questa famiglia sono usate in cucina come condimento, in profumeria, liquoreria e farmacia. Nelle classificazioni meno recenti la famiglia \u00e8 chiamata Labiatae. Il genere \"Ajuga\" si compone di circa 60 specie, mezza dozzina delle quali vivono in Italia. Nelle classificazioni pi\u00f9 vecchie la famiglia del genere \"Ajuga\" \u00e8 chiamata Labiatae.\nLe caratteristiche delle singole specie in certi casi differiscono molto, tanto che alcune (in passato) venivano descritte in altri generi (come ad esempio \"Ajuga chamaepitys\"). Per i giardinieri le cose sono pi\u00f9 semplici: dato che il colore dei fiori \u00e8 abbastanza caratteristico nell'ambito del genere; \u00e8 quest'ultima caratteristica che viene ampiamente usata per distinguere le varie specie per le loro necessit\u00e0 ornamentali. Nell'ambito della famiglia il genere \"Ajuga\" appartiene alla sottofamiglia Ajugoideae (una delle sette sottofamiglie nella quale \u00e8 suddivisa la famiglia).\nSpecie spontanee della flora italiana.\nPer meglio comprendere ed individuare le varie specie del genere (solamente per le specie spontanee della flora spontanea italiana) l'elenco seguente utilizza il sistema delle chiavi analitiche:\nBreve descrizione di alcune specie.\nQui di seguito sono descritte le caratteristiche delle specie di maggiore interesse.\nSpecie spontanee europee.\nIn Europa e nell'areale mediterraneo oltre alle specie spontanee della flora italiana, sono presenti le seguenti specie:\nSinonimi.\nL'entit\u00e0 di questa voce ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:\nUsi.\nFarmacia.\nLa specie pi\u00f9 conosciuta dal punto di vista medicamentoso \u00e8 la \"Ajuga chamaepitys\". Se usata sembra che dia sollievo nei casi di gotta e di altri dolori artritici. In altri testi si dice che abbia delle propriet\u00e0 stimolanti, sudorifere e toniche. In medicina popolare \u00e8 usata anche come diuretica e depurativa in generale.\nGiardinaggio.\nAlcune specie vengono usate per il giardinaggio, utilizzo che risale almeno al 1732 per \"Ajuga orientalis\" e pi\u00f9 tardi per un'altra specie d'importazione australiana denominata \"Ajuga australis\". L'utilizzo prevalente \u00e8 nella formazione di giardini rocciosi, bordure e macchie di colore. Sono piante di facile impianto e gestione, ma se non controllate facilmente infestano altre zone (\u00e8 il caso della \"Ajuga reptans\") come i pascoli impedendo lo sviluppo di altre buone erbe foraggere."}
{"id": "498464", "revid": "6923", "url": "https://it.wikipedia.org/wiki?curid=498464", "title": "Talbot Sunbeam", "text": ""}
{"id": "498465", "revid": "6923", "url": "https://it.wikipedia.org/wiki?curid=498465", "title": "Talbot 1510", "text": ""}
{"id": "498475", "revid": "125777006", "url": "https://it.wikipedia.org/wiki?curid=498475", "title": "Croce celtica", "text": "La croce celtica (o \"croce di San Patrizio\") \u00e8 un antico simbolo afferente alla tradizione celtica precristiana.\nGeometricamente semplice (deriva dalla sovrapposizione di un cerchio vuoto su una croce latina, di modo che il centro del cerchio coincida con il punto di intersezione dei bracci della croce), spesso viene confusa o sovrapposta con simboli storicamente precedenti o successivi (come ruote solari e croci solari o altri di epoca neolitica): nel periodo medioevale queste simbologie vennero utilizzate in ambito cristiano, in particolare dal cristianesimo celtico, mentre dopo la seconda guerra mondiale la croce \u00e8 stata riutilizzata in ambito politico anche a seguito dell'utilizzazione di padre Paul Doncoeur, veterano di guerra e presidente della \"F\u00e9d\u00e9ration nationale catholique\" del generale \u00c9douard de Castelnau.\nDiventata in seguito un simbolo tipico di alcuni movimenti politici e partiti, specialmente di estrema destra, il suo uso viene osteggiato dagli oppositori di tali ideologie. Il significato della croce celtica, come indicato dai gruppi neo-druidici, non ha invece alcuna base storica. Sin dal XIX secolo il suo utilizzo \u00e8 comunque esteso in vari ambiti come quelli sportivi, come si evince ad esempio dallo stemma della Gaelic Athletic Association fondata nel 1884.\nOrigini.\nNelle regioni celtiche d'Irlanda e Gran Bretagna si trovano molte croci celtiche isolate, erette a partire per lo meno dal VII secolo. Alcune di queste portano iscrizioni in alfabeto runico. Tali croci si rinvengono in Cornovaglia, Galles e nelle Isole Ebridi (in particolare sull'Isola di Iona) e altrove in Scozia. La maggior parte, per\u00f2, si trova in Irlanda.\nAltre croci di pietra sono state rinvenute in Cumbria e nel sud della Scozia, anche se alcune di queste sono di fabbricazione anglosassone. Le croci celtiche pi\u00f9 famose sono la Croce di Kells, County Meath, e le croci in Monasterboice, County Louth, e la Croce delle Scritture, Clonmacnoise, queste ultime in Irlanda.\nCi sono numerose rappresentazioni di croci con un cerchio anche prima del Cristianesimo. Spesso chiamate \"croci solari\", sono state rinvenute nel Nord Ovest dell'Europa (il simbolo fu associato al dio Norreno Odino) e anche nei Pirenei e nella Penisola Iberica. Non vi sono per\u00f2 prove di un collegamento o di un'origine comune con la croce Cristiana.\nLa parola inglese \"cross\", corrispondente a \"croce\" in italiano, deriva solo indirettamente dal latino \"crux\", \"crucis\", passando attraverso l'antico irlandese \"cros\" e forse poi il norreno \"kross\".\nSignificati tradizionali.\nIl significato pi\u00f9 comunemente assegnato a questo simbolo \u00e8 quello solare, unito ad un significato di tramite e collegamento tra mondo terreno e mondo celeste, dovuto al fatto che sovente l'asse orizzontale viene ricondotto alla rappresentazione della dimensione terrena mentre quello verticale alla dimensione celeste.\nNell'analisi del simbolo della croce celtica \u00e8 importante porre attenzione al centro della croce, il punto fisso che tutte le tradizioni sono concordi a designare simbolicamente come il Polo, perch\u00e9 \u00e8 attorno ad esso che si effettua la rotazione del mondo, rappresentata generalmente dalla ruota, sia presso i Celti sia presso i Caldei e gli Ind\u00f9. Il centro, il punto fisso, \u00e8 il Chakravarti o monarca universale: letteralmente \u00e8 colui che fa girare la ruota, colui cio\u00e8 che, posto al centro di tutte le cose, ne dirige il movimento senza parteciparvi egli stesso, o che secondo l'espressione di Aristotele, ne \u00e8 il motore immobile.. Secondo Ren\u00e9 Gu\u00e9non si tratta di un simbolo di movimento, che indica una rotazione intorno ad un centro immobile.\nLa forza vorticosa di rivoluzione ciclica sviluppatasi dal centro, motore immobile, porta ad una trasposizione in chiave metapolitica che rimanda al capo di un popolo, che deve essere l'Essere puro per ordinare in modo sacro la societ\u00e0 che \u00e8 destinato a governare senza che, per\u00f2, gli umori e le pulsioni inferiori della massa lo possano turbare..\nSignificati odierni.\nNei paesi anglosassoni.\nIl revival celtico della met\u00e0 del XIX secolo ha portato ad un maggiore uso e creazione di croci celtiche in Irlanda. Nel 1853, diverse esibizioni di croci celtiche storiche furono esposte all'esposizione industriale di Dublino. Nel 1857, Henry O'Neill pubblic\u00f2 le illustrazioni pi\u00f9 interessanti delle croci scolpite dell'antica Irlanda. Questi due eventi hanno stimolato l'interesse per la croce celtica come simbolo di un rinnovato senso del patrimonio in Irlanda.\nNuove versioni della croce furono progettate per i monumenti del cimitero nella Dublino vittoriana negli anni '60 dell'Ottocento e ancor oggi come indicatore di tombe. Da Dublino, il risveglio si diffuse nel resto del paese e oltre. Sin dalla rinascita celtica, la croce anellata divenne un emblema dell'identit\u00e0 celtica, oltre al suo simbolismo religioso pi\u00f9 tradizionale.\nL'interesse moderno per il simbolo \u00e8 aumentato a causa di Alexander e Euphemia Ritchie. I due lavorarono sull'isola di Iona in Scozia dal 1899 al 1940 e utilizzarono la croce celtica in gioielleria. Oggi usare la croce celtica nella moda \u00e8 ancora popolare.\nIn ambito sportivo sia la \"Gaelic Athletic Association\" che la nazionale di calcio dell'Irlanda del Nord hanno utilizzato versioni della croce celtica nei loro loghi e badge. La Chiesa in Galles dal 1954 ha al centro del simbolo una croce celtica.\nCome simbolo politico.\nLa croce celtica \u00e8 divenuta simbolo di movimenti di estrema destra in tutta Europa, adottata anche dai neo-guelfi per difendere la tradizione cattolica.\nLe associazioni culturali della croce celtica, e pi\u00f9 propriamente della \"croce solare\" simbolo derivante morfologicamente dalla prima, hanno incoraggiato fin dagli anni sessanta l'adozione di una forma stilizzata dell'emblema, da parte di diversi gruppi di estrema destra, in particolare in Francia (dove era il simbolo degli attivisti dell'OAS).\nLa croce celtica nella destra francese.\nIn Francia l'uso politico di questo simbolo ha una storia precisa e delineata con tanto di accertata attribuzione del primigenio uso in politica, \u00e8 infatti Jacques Doriot, leader del Partito Popolare Francese, ad adottarlo - seppur in forma graficamente differente da quella canonica - negli anni trenta come simbolo del suo raggruppamento. Tra i partiti collaborazionisti della Francia di Vichy esso \u00e8 considerato generalmente come il pi\u00f9 vicino al Nazismo.\nLa croce celtica fu poi il simbolo di \"Jeune Nation\", un movimento nazionalista francese degli anni 1940 fondato da Albert Heuclin, con membri Jean Marot, Jacques Wagner e i fratelli Sidos, andatosi poi a fondere nell'organizzazione paramilitare clandestina \"Organisation arm\u00e9e secr\u00e8te\".\nRisulta inoltre che la croce celtica fu adottata dalla 33a Waffen-Grenadier-Division, reggimento formato da unit\u00e0 francesi di volontari nelle forze di occupazione tedesche della Wehrmacht e successivamente nelle Waffen-SS, mentre rientra nel simbolo tattico della 13a Panzer-Division, e fondendosi in una svastica, nella 5a SS-Panzer-Division.\nFu infine adottata dall'OAS nel 1961, ed oggi \u00e8 usata come simbolo dalle associazioni \"Occident\" e GUD.\nLa croce celtica nella destra italiana (dall'adozione agli anni '80).\nSecondo la ricostruzione di Luciano Lanna e Filippo Rossi fu il movimento europeista transnazionale Jeune Europe (la Giovane Europa), fondato dal belga Jean Thiriart, ad esportare la croce celtica anche in Italia negli anni sessanta, grazie ad un intenso scambio culturale con i giovani italiani. Quegli anni sono quelli che vedono l'alleanza stretta dal MSI, il Movimento Sociale Italiano, con il raggruppamento dei monarchici non portare alcun risultato elettorale e gli anni del movimentato periodo, successivo al congresso nazionale del MSI di Milano del 24-26 novembre 1956, che porter\u00e0 alla crisi del 1957, anno noto come l'anno delle diaspore, ed alla nascita di una serie di partiti, partitini, movimenti, organizzazioni, associazioni che non si riconoscono pi\u00f9 nel MSI.\nIl dibattito congressuale del 1956, tutto incentrato sull'\"essere fascisti in democrazia\", appare datato alle diverse componenti giovanili del partito che gi\u00e0 si sentono estranee alla continuit\u00e0 storica con il fascismo nel linguaggio, nella simbologia, nei riferimenti ideologici e culturali. Si fa largo tra i giovani una prospettiva maggiormente europea ed un bagaglio culturale rinnovato che vede emergere nuovi punti di riferimento: Mircea Eliade, Corneliu Codreanu, Massimo Scaligero, Giuseppe Tucci, Pio Filippani Ronconi, Davis Neel, Ren\u00e9 Gu\u00e9non. La lettura di questi studiosi delle religioni, oltre ad avere implicazioni a livello di pensiero politico, rappresenta per i giovani della destra anche l'opportunit\u00e0 di conoscere un universo simbolico che \u00e8 nuovo per il contesto nazionale, da sempre legato alla vetusta simbologia fascista, e di comprendere in modo profondo il significato di questi simboli, tra i quali figura la croce celtica.\nLa nascita di Jeune Europe, nel 1963, segna l'ascesa di una visione nuova della politica all'interno dello scenario offerto dalla Guerra fredda e a destra cresce un movimento dichiaratamente terzaforzista e antimperialista, con appendici anche in Italia, che ha come obiettivo il rafforzamento dell'Europa contro i due opposti imperialismi, quello sovietico e quello statunitense. In Italia il primo gruppo che aderisce a Jeune Europe ha il nome di Giovane Nazione, che cambier\u00e0 nel 1963 per prendere quello di Giovane Europa, ed annovera tra i suoi membri personalit\u00e0 come Claudio Mutti e Franco Cardini. Proprio quest'ultimo ricorda come il movimento guardi con interesse al nasserismo, al peronismo e al guevarismo, rifiuti il nazionalismo ottocentesco, appoggi la lotta degli arabi e dei palestinesi contro il sionismo e l'americanismo e si impegni a far comprendere all'opinione pubblica europea lo stato di servit\u00f9 in cui versa all'epoca il continente. Lo slogan pi\u00f9 diffuso tra questi giovani \u00e8 semplice e diretto: Europa nazione. Numerose scritte lo riproducono su muri e volantini accompagnate dal simbolo della croce celtica.\n\u00c8 proprio negli anni settanta che la croce celtica adottata da Giovane Europa comincia a fare la sua apparizione ufficiale anche nel Fronte della Giovent\u00f9, l'organizzazione giovanile del MSI, fino a quando nel 1978 scoppia quello che nell'ambiente della destra politica viene definito il caso-celtica, con i vertici del partito che arrivano a vietarne l'uso. Il tentativo del MSI di difendere i vecchi simboli nostalgici del fascismo si dimostra vano ed anche il Fuan, l'organizzazione degli universitari missini, adotta la celtica all'interno del suo stemma.\nTra le ragioni dell'adozione di questo simbolo da parte delle destre giovanili, sia quelle legate sia quelle indipendenti dal MSI, vi \u00e8 la facilit\u00e0 di riproduzione e la chiara visibilit\u00e0 del simbolo (si potrebbe anche asserire, col senno di poi, che le sue linee essenziali e chiare sembrano anche inserirsi in un contesto nel quale anche il design e l'estetica in generale si spostano verso la semplificazione e la pulizia delle linee e delle forme), ma anche la volont\u00e0 per le nuove generazioni di distanziarsi da un armamentario simbolico caratterizzato dal forte impianto nostalgico (fiamme con bara mussoliniana, fasci littori, busti del Duce) che mal si addice ad una giovent\u00f9 che vive un'epoca diversa da quella in cui quei simboli ebbero successo. Il mutato contesto ideologico e politico si spinge sempre pi\u00f9 oltre le barriere nazionali per assumere un respiro europeo e vede sorgere laboratori di idee che sempre pi\u00f9 si allontanano dalle nostalgie per il fascismo in senso stretto. La croce celtica, simbolo antichissimo e appartenente alla tradizione primordiale, diviene perci\u00f2, in un senso che pu\u00f2 anche apparire paradossale, l'aiuto per una sintesi simbolica pi\u00f9 moderna delle novit\u00e0 di pensiero delle destre giovanili.\nLa sua adozione appare soprattutto frutto di un rinnovamento di pensiero profondo della giovane destra. Negli ambienti della destra politica si \u00e8 concordi nell'identificare questo rinnovamento con la pubblicazione ed al successo di un foglio underground il nome della cui testata \u00e8: La voce della fogna, diretta e prodotta dall'allora ventiduenne Marco Tarchi. Il foglio esce per la prima volta a Firenze nel 1974, in un clima di crescente scontro politico, che porter\u00e0 alla morte di molti militanti di destra e sinistra. Il periodico si contraddistingue, nell'ambito della pubblicistica di destra, per il suo stile moderno, ricco di ironia e di autoironia, che fa sentire il lettore partecipe del proprio tempo, adottando linguaggi e tematiche come fumetti, vignette, spazi dedicati alla musica rock e articoli sulla cultura pop e sul cinema di avanguardia. Un'innovazione che rende La Voce della Fogna leggibile anche da chi non milita a destra e che ha portato il politologo Marco Ravelli ad affermare che con quel periodico si inaugura \u201cun nuovo modo di stare a destra..\nAttorno alla rivista fiorentina, nella quale la croce celtica fa soventemente apparizione nasce e si rafforza la consapevolezza in molti giovani di destra che non \u00e8 pi\u00f9 il caso di sostenere la vecchia \u201cdestra nazionale\u201d di Giorgio Almirante e del MSI, impegnata, dopo il successo elettorale del 1971, nella linea del doppiopetto e della maggioranza silenziosa e percepita come imbalsamata, perbenista e nostalgica, involuta su posizioni passatiste o di smaccato conservatorismo.\nLa croce celtica viene veicolata ulteriormente dal suo uso tra concerti musicali, stand con libri e musicassette e slogan come \u201cla fantasia al potere\u201d, all'interno dei raduni giovanili che prendono il nome di Campo Hobbit (nome di derivazione tolkieniana). Il primo di essi, organizzato nel giugno del 1977 vede, su invito de La voce della fogna, un migliaio di ragazzi incontrarsi a Montesarchio (Benevento) e l'ultimo, del 1980, pi\u00f9 di tremila. Questi incontri, voluti ed organizzati da un compatto gruppo di giovani cementatosi attorno alle persone di Marco Tarchi e Generoso Simeone, Stenio Solinas, Gennaro Malgieri, rappresentano un importante laboratorio culturale e un momento di rinnovamento di pensiero per la destra ed il culmine di un tragitto di maturazione politica per molti partecipanti, che nella croce celtica trovano un'incarnazione simbolica di un nuovo concetto moderno di comunitarismo di essere destra aperto ai contributi culturali e politici che provengono da tutto il mondo e che abbraccia la creativit\u00e0, l'ambientalismo abbandonando il tradizionale cameratismo fascista.\nSar\u00e0 ancora Marco Tarchi ad animare quello che diviene il giornale di riferimento della Nuova Destra, il Diorama letterario, ma lo far\u00e0 ben lontano dal MSI dal quale Almirante lo espelle perch\u00e9 la Nuova Destra, la destra della croce celtica, rifiuta di appoggiare la campagna referendaria missina per l'introduzione della pena di morte contro i terroristi, campagna che allontaner\u00e0 dal partito moltissimi giovani..\nLa croce celtica rester\u00e0 il simbolo pi\u00f9 utilizzato dalla destra anche durante tutti gli anni '80, espandendosi in un uso quotidiano attraverso la sua presenza in ciondoli, poster, T-shirt, copertine di dischi, portachiavi ed anche tatuaggi."}
{"id": "498477", "revid": "30300", "url": "https://it.wikipedia.org/wiki?curid=498477", "title": "Croce Celtica", "text": ""}
{"id": "498490", "revid": "1543377", "url": "https://it.wikipedia.org/wiki?curid=498490", "title": "Utopia Park", "text": "Utopia Park (\"Utopia\") \u00e8 il primo libro scritto completamente da Lincoln Child, per la prima volta senza il collega Douglas Preston con cui aveva scritto ad esempio \"Relic\", \"La stanza degli orrori\", \"Natura morta\".\nTrama.\nLa vicenda \u00e8 ambientata nel deserto del Nevada, in cui sorge Utopia, il parco di divertimenti pi\u00f9 famoso del mondo, una sorta di Disneyland high-tech che attira pi\u00f9 di 65.000 visitatori al giorno. Robot futuristici, ologrammi straordinariamente realistici e ogni tipo di effetto speciale. Ma un giorno iniziano a verificarsi strani avvenimenti: un incidente sulle montagne russe, un robot che impazzisce e terrorizza il pubblico.\nIl dottor Andrew Warne, ingegnere informatico che ha progettato la maggior parte dei robot presenti nel parco, viene immediatamente contattato dalla direzione e cos\u00ec giunge al parco con la figlia.\nMa il giorno in cui Warne arriva a Utopia, il parco si ritrova intrappolato nella morsa di un losco individuo che minaccia di far saltare in aria il parco se non verranno soddisfatte le sue richieste. Warne ha in mano la vita di migliaia di persone e deve far qualcosa affinch\u00e9 non accada una strage."}
{"id": "498494", "revid": "155634", "url": "https://it.wikipedia.org/wiki?curid=498494", "title": "Campionato italiano di hockey su ghiaccio 1999-2000", "text": "Il campionato italiano maschile di hockey su ghiaccio 1999-2000 \u00e8 stato come di consueto organizzato dalla FISG.\nSerie A.\nSquadre.\nL'hockey italiano conosce un periodo di crisi e in estate Alleghe, Brunico, Bolzano, Merano e Vipiteno si autoretrocedono in A2 (dove si gioca con un solo straniero tesserabile), il Courmaosta cessa invece l'attivit\u00e0 mentre solo tre compagini (Fassa, Asiago e Cortina-Milano) confermano la propria iscrizione al campionato di serie A, ma ancora non si trova un accordo sul numero di transfer card schierabili.\nIl Cortina-Milano, data la situazione di stasi, e considerando il campionato italiano di un livello troppo basso, sceglie allora di iscriversi nel campionato francese (rinunciando all'eventuale titolo di campione di Francia e con l'obbligo di tesserare 5 giocatori con passaporto francese).\nPer non far disputare un improponibile campionato costituito da sole due squadre (Fassa ed Asiago) vengono fatte salire dalla A2 e dalla B altre compagini, e anche le squadre che in un primo momento avevano deciso di autoretrocedersi nel campionato cadetto disputano quindi la A1. Contestualmente il Cortina, con la dirigenza sempre impegnata nell'accordo col Milano, allestisce una squadra anche per la A2 (il cui livello cala drasticamente per l'abbandono delle squadre pi\u00f9 importanti che giocano ora nella A1) cos\u00ec come faranno anche Como e Milano.\nFurono pertanto 15 le squadre partecipanti alla serie A in questa stagione: Alleghe, Appiano, Asiago, Auronzo, Bolzano, Como, Fassa, Laces - Val Venosta, Merano, Renon, Valpellice, Brunico, Varese, Vipiteno e Zoldo.\nFormula.\nDopo una prima fase che prevedeva un girone di andata e ritorno, il campionato fu spezzato in tre: nel girone A le prime cinque classificate; nel girone B le squadre classificate al 6\u00ba, 8\u00ba, 10\u00ba, 12\u00ba e 14\u00ba posto; nel girone C quelle piazzatesi al 7\u00ba, 9\u00ba, 11\u00ba, 13\u00ba e 15\u00ba posto.\nLe squadre del girone A e le prime classificate dei gironi B e C avranno accesso ai play-off scudetto. Uno spareggio tra le seconde classificate dei gironi B e C decide invece l'ottava squadra.\nSeconda fase.\nGirone A.\nLe squadre si portano in dote un terzo dei punti (indicati tra parentesi) della fase di qualificazione.\nGirone B.\nLe squadre si portano in dote un terzo dei punti (indicati tra parentesi) della fase di qualificazione.\nAlleghe ai play-off, Valpellice allo spareggio.\nGirone C.\nLe squadre si portano in dote un terzo dei punti (indicati tra parentesi) della fase di qualificazione.\n\u2021 penalizzato di 8 punti\nBrunico ai play-off, Como allo spareggio.\nPlay-off.\nLe serie si sono giocate al meglio delle 5 gare.\nNonostante il dominio assoluto del campionato da parte dell'Asiago Hockey (che vince tutte le partite della \"regular season\" -tranne il match della seconda giornata contro il Vipiteno- della seconda fase, dei quarti di finale e delle semifinali, per un totale di 40 vittorie consecutive) in finale il Bolzano ha la meglio (nonostante una sconfitta per 10-0 in gara-3) e vince il titolo.\n L'Hockey Club Bolzano vince il suo sedicesimo scudetto.\nFormazione Campione d'Italia: Christian Alderucci \u2013 Alexander Avancini \u2013 Gianluca Baggio \u2013 Manuel Bergamo \u2013 Armando Chelodi \u2013 Georg Comploi \u2013 Alexander Egger \u2013 Philipp Eheim \u2013 Samuel Ermantraud \u2013 Michael Forer \u2013 Daniele Giacomin \u2013 G\u00fcnther Hell \u2013 Paolo Lasca \u2013 Brian Loney \u2013 David Mattevi \u2013 Martin Mayr \u2013 Mario Nobili \u2013 Martin Pavlu \u2013 Marco Poulsen \u2013 Ruggero Rossi De Mio \u2013 Christian Rottensteiner \u2013 Roberto Stefani \u2013 Christian Timpone \u2013 Enrico Turetta \u2013 Mikhail Vassilev \u2013 Christian Walcher \u2013 Harald Zingerle \u2013 Stefan Zisser \u2013 Demian Zucal.\nAllenatore: Bernd Haake.\nSerie B.\nFormazioni.\nSono 16 le squadre iscritte, divise in due gironi.\nRegular Season.\nGruppo occidentale.\nSeconda fase Gruppo occidentale.\nLe squadre si portarono in dote un punteggio relativo alla loro posizione in classifica nella regular season: Varese 4 punti, Milano 3, Torino 2, Falchi Bosco 1.\n Valle d'Aosta - Bergamo 9-3 (3-2,4-0,2-1)\n Bergamo - Valle d'Aosta 2-5 (0-2,0-2,2-1)\nLa formazione del Valle d'Aosta termina in quinta posizione. Lariana Como e Pinerolo danno forfait e quindi non partecipano alle sfide, terminano pertanto rispettivamente al settimo ed ottavo posto.\nGruppo orientale.\n\u2021: una partita in meno.\nPlayoff.\nL'Hockey Club Settequerce vince il campionato di serie B 1999-2000."}
{"id": "498499", "revid": "122900884", "url": "https://it.wikipedia.org/wiki?curid=498499", "title": "Dual In-line Memory Module", "text": "In informatica ed elettronica un DIMM (acronimo dell'inglese \"dual in-line memory module\", lett. \"modulo lineare di memoria a doppia faccia\") \u00e8 un componente hardware costituito da una serie di circuiti integrati di memoria RAM."}
{"id": "498510", "revid": "339392", "url": "https://it.wikipedia.org/wiki?curid=498510", "title": "Mig-23", "text": ""}
{"id": "498514", "revid": "293377", "url": "https://it.wikipedia.org/wiki?curid=498514", "title": "Auckland (regione)", "text": "La regione di Auckland (inglese \"Auckland Region\"; m\u0101ori \"Takiw\u0101\" o \"T\u0101maki-makau-rau\") \u00e8 una delle 16 regioni della Nuova Zelanda, dal nome della citt\u00e0 di Auckland, la pi\u00f9 grande area urbana del paese.\nLa regione comprende l'area metropolitana di Auckland, aree rurali e le isole del golfo di Hauraki.\nGeografia.\nLa regione di Auckland \u00e8 di gran lunga quella che esprime la maggior concentrazione di attivit\u00e0 economiche dell'intera Nuova Zelanda. \nComprende 1/3 della popolazione del Paese, ma \u00e8 la penultima fra le regioni per superficie. Il suo punto pi\u00f9 alto \u00e8 la cima di Little Barrier Island, a 722 metri.\nSulla terraferma, la regione si estende dalla bocca del porto di Kaipara, a nord, lungo i tratti meridionali della penisola nordica, oltre le Waitakere Ranges e l'istmo di Auckland e attraverso la terra bassa che circonda il porto di Manukau. La regione termina a pochi chilometri dalla foce del fiume Waikato. \u00c8 delimitata a nord dalla Regione del Nord, verso sud dalla Regione di Waikato. Include anche le isole del Golfo di Hauraki.\nLe Hunua Ranges e la costa adiacente lungo la Firth of Thames fecero parte della regione fino a quando il Consiglio di Auckland \u00e8 stato costituito alla fine del 2010, quando sono stati trasferiti nella vicina regione di Waikato.\nCollegamenti esterni.\n "}
{"id": "498524", "revid": "15756", "url": "https://it.wikipedia.org/wiki?curid=498524", "title": "Geocaching", "text": "Il geocaching \u00e8 un tipo di caccia al tesoro in cui i partecipanti, detti \"geocacher\", usano un ricevitore GPS per nascondere o trovare dei contenitori di differenti tipi e dimensioni. Questi contenitori sono chiamati \"geocache\" o pi\u00f9 semplicemente \"cache\".\nUna cache pu\u00f2 avere svariate dimensioni o essere di vari tipi, ad esempio pu\u00f2 essere un contenitore da frigorifero. All'interno della cache si deve trovare sempre almeno un \"logbook\", ossia un piccolo blocco note sul quale il geocacher lascia un segno del passaggio sotto forma di firma o anche di un commento. Solitamente, oltre al logbook, si trovano anche oggetti di scarso valore (piccoli giocattoli, gadget, monetine, ecc), qualche volta anche una macchina fotografica usa e getta che viene utilizzata per scattarsi una fotografia ricordo.\nStoria.\nIl geocaching nasce con il nome di \"GPS Stash Hunt\" il 2 maggio 2000, il giorno dopo che l'amministrazione del presidente degli Stati Uniti Bill Clinton aveva rimosso il Selective Availability, ossia il segnale che disturbava i GPS civili compromettendone la precisione, portando l'errore dai 100 metri ai 10 metri.\nPer provare la precisione della sua unit\u00e0 GPS, un cittadino statunitense di nome Dave Ulmer si \u00e8 recato nelle colline intorno a Portland, dove ha nascosto un contenitore (il primo \"stash\") contenente libri, videocassette ed un bloc notes con una penna. Ha poi inviato le coordinate del nascondiglio sul newsgroup \"sci.geo.satellite-nav\", insieme ad un messaggio dal titolo \"The Great GPS Stash Hunt\" che spiegava la logica della sua idea. L'idea \u00e8 stata talmente apprezzata che in pochi giorni i frequentatori del gruppo hanno iniziato a creare nuovi \"stash\" negli Stati Uniti e dopo circa un mese veniva nascosto il primo in Australia. Il primo Geocache italiano \u00e8 stato nascosto il 27 aprile 2001 in Sicilia.\nIl 6 maggio 2000 Mike Teague trova il contenitore e ne firma il logbook. Entusiasta dell'idea, sempre sullo stesso newsgroup, annuncia la creazione di una pagina web dove raccogliere le informazioni sugli stash e sui ritrovamenti. Con la diffusione del gioco, il 15 maggio 2000, James Coburn crea su eGroups (che ora \u00e8 diventato Yahoo! Groups) una mailing list chiamata \"GPSStash\" e lo annuncia sul newsgroup.\nIl 30 maggio 2000 Matt Stum lascia un messaggio all'interno della mailing list nel quale propone il cambio del nome da \"stash\" a \"cache\" suggerendo anche \"geocaching\" come nome del gioco. La sua idea \u00e8 di utilizzare un termine legato al \"passato\", a quando gli esploratori nascondevano contenitori (le cache, appunto) con cibo e rifornimenti, in modo che al ritorno li potessero trovare. Alcuni di questi contenitori per la loro sopravvivenza divennero pubblici e altri esploratori li usavano prendendo quello che serviva e lasciando quello che poteva servire ad altri. Il termine \"cache\" richiama anche l'aspetto tecnologico del gioco.\nIl 2 settembre 2000 Jeremy Irish annuncia di avere registrato il dominio \"geocaching.com\", un sito dedicato esclusivamente a questa nuova attivit\u00e0.\nFunzionamento del gioco.\nIl geocaching \u00e8 un'attivit\u00e0 che si pratica sia su internet, che all'aperto (cache mistery possono essere risolte online e poi cercate mentre in caso di assenza di segnale le liste di tutte le cache pubblicate possono essere scaricate offline). Chiunque voglia parteciparvi deve, prima di tutto, avere accesso alla rete, in modo tale da potersi registrare su uno dei siti che forniscono le informazioni necessarie a questo gioco. Il pi\u00f9 diffuso \u00e8 il sito omonimo.\nGli \"hider\", ossia i partecipanti al gioco che nascondono i geocache, devono pubblicare su tale sito sia le coordinate (longitudine e latitudine) in cui si trova il contenitore, rilevate accuratamente con un ricevitore GPS, sia una descrizione del luogo, il tutto accompagnato da eventuali suggerimenti. Questi sono spesso necessari in quanto la precisione del GPS difficilmente scende al di sotto del 3-4 metri ed all'errore della propria unit\u00e0 bisogna anche sommare quella dell'unit\u00e0 di chi l'ha nascosta. Per ogni cache nascosta esiste sul sito ufficiale una specifica pagina web con le caratteristiche, la descrizione, eventuali aiuti (\"hint\"), alcune foto o immagini, ecc. ecc.\nI \"seeker\", ossia gli utenti che vogliono cimentarsi nel ritrovamento dei geocache, possono accedere al sito web, acquisire le coordinate della o delle cache che intendono cercare e, dotati a loro volta di un ricevitore GPS, mettersi alla ricerca del contenitore. Una volta ritrovato, il geocacher deve seguire le semplicissime regole del gioco: riporta nel logbook il proprio ritrovamento e, qualora lo volesse, pu\u00f2 prendere un oggetto dal contenitore, ma in quel caso deve lasciarne uno proprio. In questo modo i contenuti delle cache cambiano ad ogni visita.\nSolo dopo avere trovato il tesoro \u00e8 possibile riportare sulla pagina del geocache il proprio ritrovamento, cercando, se possibile, di corredarlo di foto e, magari, di altre annotazioni che possono eventualmente fornire indicazioni a chi l'ha nascosto (e magari anche a chi lo vuole cercare). Ad esempio \u00e8 molto importante riportare se il contenitore non si trova in buono stato, se non \u00e8 pi\u00f9 protetto, se il logbook sta per finire o altre annotazioni. In questo modo le pagine web dedicate ai varie cache si arricchiscono anch'esse via via di commenti, foto, segnalazioni, e cos\u00ec via.\nOgni ritrovamento registrato, infine, contribuisce ad incrementare un contatore associato ad ogni utente, in modo da poter avere sempre sotto controllo il numero di cache rinvenuti. Indicativamente, i geocacher pi\u00f9 appassionati del mondo hanno al loro attivo oltre il migliaio di ritrovamenti.\nI geocache ed il contenuto.\nNon vi sono regole sulla dimensione dei cache: se ne possono infatti trovare delle dimensioni pi\u00f9 disparate. Quelli enormi, tipo i bidoni della vernice o anche barili, posti in caverne o deserti, quelli pi\u00f9 \"normali\" realizzati, ad esempio, con i contenitori in plastica da frigorifero. Vi sono poi quelli molto piccoli, fatti con i porta rullini di pellicola fotografica o scatoline di chewingum o caramelle, spesso nascosti nei buchi di muri, e che possono contenere solo oggetti quali biglie o monetine e infine ci sono le cache di pochi centimetri (chiamati \"micro-cache\"), sovente magnetici, che contengono solo il logbook sotto forma di foglietto arrotolato, che sono i pi\u00f9 adatti per i frequentati centri cittadini.\nNon esistono limiti alla fantasia anche per quanto concerne le tecniche di camuffamento dei geocache, utilizzate con il fine di renderne difficile un eventuale ritrovamento casuale. I geocacher pi\u00f9 appassionati dipingono o modellano i propri contenitori in modo che siano perfettamente integrati nel luogo in cui vengono nascosti.\nGli oggetti che si ritrovano nei cache sono in genere di scarso valore: portachiavi, monetine, gettoni, piccoli giochi per bimbi, gadget, qualche volta libri, cd, souvenir, e cos\u00ec via. Spesso \u00e8 solo la dimensione del contenitore a definirne il contenuto! In alcuni casi ci sono i geocache tematici, ossia gli oggetti in esso contenuti dovrebbero seguire un tema indicato dal creatore nella pagina della cache. Il vero valore del geocaching risiede in verit\u00e0 nel ritrovamento del geocache, e non in quello che fisicamente vi si trova. Tuttavia talvolta le cache possono contenere un oggetto di maggiore valore o interesse, che viene in genere incluso come \"premio\" per il \"FTF\", ossia il \"First To Find\", colui che trova la scatola per primo.\nAlcuni oggetti, detti Trackable, hanno un ruolo particolare: si tratta di oggetti numerati, di propriet\u00e0 di un geocacher, che viaggiano di cache in cache, e i cui spostamenti devono essere riportati sul sito web. I Trackable pi\u00f9 classici e famosi sono il Travel Bug (il \"primo\" nato) e il Geocoin. I Trackable hanno in genere uno scopo (ad esempio, deve raggiungere New York, essere fotografato insieme con un lama, visitare uno pi\u00f9 paesi o luoghi precisi, ecc. ecc.), stabilito dal suo proprietario, ed ogni partecipante al gioco dovrebbe adoperarsi, per quanto possibile, per cercare di fargli completare tale missione. La seconda missione dei Trackable in genere \u00e8 comunque quella di cambiare posizione pi\u00f9 possibile: infatti ad ogni spostamento viene conteggiato il numero di chilometri percorsi, cos\u00ec che \u00e8 sempre possibile conoscere la distanza complessiva percorsa dall'oggetto.\nQuando una cache viene rubata o distrutta, si dice che \u00e8 stato \"vandalizzata\" o gergalmente \"muggled\". Infatti coloro che non praticano il geocaching vengono gergalmente chiamati babbani (in inglese, \"geo-muggles\" o solo \"muggles\"), un termine preso a prestito dalla serie di Harry Potter. Quando un utente scopre che una cache \u00e8 stata rubata, spostata o vandalizzata, pu\u00f2 riportare nella pagina della cache che viene richiesta manutenzione: in questo caso colui che l'ha nascosta viene avvertito via email, e pu\u00f2 decidere se disattivarla, ripararla o sostituirla.\nI luoghi.\nI criteri con cui vengono nascoste i geocache sono lasciati sempre alla libert\u00e0 ed alla fantasia di coloro che li nascondono. Tuttavia vengono in genere posti in luoghi di un certo interesse turistico, naturalistico o storico, talvolta nei posti pi\u00f9 impensati: ad esempio, in Italia ve ne sono sul Lungo Po a Torino, al Colosseo a Roma, nei pressi della Normale di Pisa, al Castello Sforzesco di Milano oppure tra le campagne del Chianti o nell'isola di Capri. Pi\u00f9 comunemente, vengono posti nei pressi di luoghi poco turistici ma ugualmente meritevoli di una visita, come vecchie abbazie, chiesette di campagna, rovine di antichi castelli: una filosofia di fondo del gioco, infatti, \u00e8 quella di offrire ai geocacher la possibilit\u00e0 di visitare luoghi di minore rilevanza turistica, ma ugualmente caratteristici, sovente conosciuti soltanto dai residenti. Turismo e geocaching infatti si coniugano perfettamente, tanto da essersi creato un vero e proprio \"turismo parallelo\" guidato dal geocaching: prima di partire, \u00e8 semplice stilare una lista di cache che possono essere rinvenute nei dintorni della propria meta, da visitare una volta giunti sul posto.\nCodice di comportamento.\nIl geocaching \u00e8 un gioco con delle regole pi\u00f9 o meno esplicite che evitano di creare pericoli per i partecipanti, per l'ambiente, per animali o altre persone. Per questo motivo \u00e8 un gioco che pu\u00f2 essere (ed \u00e8 ampiamente) praticato da famiglie con bambini.\nNelle regole, che devono essere esplicitamente approvate prima di registrarsi ad uno dei siti web di geocaching, viene sempre fatto presente che i \"babbani\" si sentono un po' impauriti da attivit\u00e0 che coinvolgano segretezza, scatole nascoste, tecnologie che ricordano i film di spionaggio. Pertanto si cerca sempre di fare ben presente questa caratteristica a coloro che decidono di dedicarsi a questo gioco: ad esempio, viene sempre esplicitamente ricordato che i tesori non vanno mai nascosti in luoghi che possono creare allarme, pericolo, o essere scambiati per oggetti pericolosi, n\u00e9 in luoghi che possono essere danneggiati in caso di forte incremento antropico (ad esempio, siti archeologici o particolari oasi naturali). Negli Stati Uniti, dove il gioco \u00e8 molto diffuso, vi sono stati casi in cui alcuni geocacher sono stati fermati dalle forze dell'ordine in quanto sospettati di essere terroristi nell'atto di costruire bombe artigianali o piazzare esplosivo sotto a ponti. In un caso, poi, una cache \u00e8 stata \"visitata\" da una squadra di artificieri convinta di avere a che fare con una bomba.\nIn Italia \u00e8 capitato ad alcune persone di venire fermate per accertamenti dalle forze dell'ordine, per fortuna senza conseguenze, a differenza di altri paesi europei (come la Svizzera) dove qualche giocatore ha avuto la sfortuna di passare alcune notti in cella. Un altro avvenimento degno di nota \u00e8 l'episodio avvenuto a Padova, dove un geocache \u00e8 stato scambiato per una bomba e fatto brillare dagli artificieri.\nTipologie di cache.\nPer rendere il gioco pi\u00f9 interessante, sono stati proposti diversi tipi di cache. Attualmente quelli pi\u00f9 diffusi sono:\nDa qualche tempo non sono pi\u00f9 accettate le richieste per la creazione di:\nDall'inizio del 2006 \u00e8 stato creato un \"gioco\" parallelo chiamato Waymarking, con lo scopo di sostituire il ruolo occupato dai \"Locationless\", \"Virtual\" e \"Webcam\" cache.\nOpencaching.\nIl concetto di \"opencaching\" \u00e8 nato per cercare di \"staccare\" questa attivit\u00e0 dalla societ\u00e0 (Groundspeak) che gestisce il sito pi\u00f9 diffuso, ossia www.geocaching.com. Il presupposto alla base \u00e8 che il gioco dovrebbe essere completamente gratuito. I siti di opencaching infatti permettono a chiunque di giocare gratuitamente senza account speciali a pagamento o contenuti visualizzabili solo a pagamento. Inoltre non esiste la figura del \"\"reviewer\" (o \"revisore\"\") che verifica la conformit\u00e0 dei geocache con delle \"Regole\" e/o \"Linee Guida\" prima che venga pubblicato."}
{"id": "498528", "revid": "6923", "url": "https://it.wikipedia.org/wiki?curid=498528", "title": "Seminario Redemptoris Mater", "text": "Redemptoris Mater \u00e8 il nome dato a tutti i seminari missionari creati dal Cammino Neocatecumenale in seno alla Chiesa cattolica per dare spazio alle vocazioni del Cammino stesso (il nome latino si traduce: \"Madre del Redentore\" ed \u00e8 anche il titolo di un'enciclica di Giovanni Paolo II). Non sono seminari del Cammino Neocatecumenale ma, come specificano statuto e regola di vita, sono seminari diocesani alle dipendenze del vescovo locale. Gli alunni di questi istituti ricevono la stessa formazione filosofica e teologica degli altri seminaristi della diocesi. Elemento specifico e basilare della loro formazione, in quanto cristiani battezzati prima ancora che preti, consiste nella partecipazione al Cammino Neocatecumenale (cfr. Statuto art.18), quale processo di iniziazione cristiana che li ha aiutati a scoprire la loro vocazione e continua a farli crescere nella fede. Per essere formati alla missionariet\u00e0, inoltre, prima dell'ordinazione diaconale dedicano almeno due anni all'evangelizzazione in qualunque parte del mondo affiancando un'\u00e9quipe di catechisti itineranti o in \"regola soci\" con un altro prete in missione o parroco. Svolgono un anno di pastorale nelle parrocchie come diaconi e due anni nella diocesi come presbiteri prima che il vescovo li possa mandare in missione. Se il vescovo, per\u00f2, ha delle emergenze per qualche zona particolarmente difficile della propria diocesi, pu\u00f2 disporre di loro, dal momento che sono stati ordinati senza condizioni.\nI seminari hanno come caratteristica di essere internazionali, diocesani e missionari:\nIl primo seminario \"Redemptoris Mater\" fu eretto a Roma nel 1988 su invito di papa Giovanni Paolo II. Il decreto di erezione venne firmato dall'allora cardinale vicario Ugo Poletti. Tale evento fu registrato dal \"L'Osservatore Romano\" come \"la rinascita di un istituto, quello dei seminari diocesani per la formazione di presbiteri missionari, che fino agli anni '50 era abbastanza comune a molte diocesi\".\nOggi esistono pi\u00f9 di 100 seminari \"Redemptoris Mater\" sparsi in tutto il mondo, (si tratta di stime essendo i dati in continua evoluzione).\nCritiche ed aspetti controversi.\nL'istituzione dei seminari \"Redemptoris Mater\" ha suscitato diverse critiche. Alcuni ecclesiastici lamentano che le vocazioni sacerdotali nate in seno al Cammino potrebbero essere accolte nei normali seminari diocesani o missionari (cosa che accade solo in piccola percentuale) accusando quindi che l'istituzione dei \"Redemptoris Mater\" sarebbe funzionale pi\u00f9 alle esigenze del Cammino che alle esigenze delle diocesi. Da alcuni viene criticata la \"volatilit\u00e0\" dei presbiteri formati nei \"Redemptoris Mater\". Essi infatti dopo alcuni anni dall'ordinazione, e se viene accordato il permesso dal vescovo, possono partire in missione.\nNell'aprile del 2008 la Conferenza episcopale giapponese invi\u00f2 una delegazione per discutere con papa Benedetto XVI dei seri problemi che si stavano riscontrando nella diocesi di Takamatsu con il Cammino Neocatecumenale e per chiedere la chiusura del Seminario. In particolare l'arcivescovo di Tokyo Peter Takeo Okada lamentava il comportamento settario dei membri delle comunit\u00e0. L'intera delegazione accusava quindi che si era venuta a creare una situazione irriconciliabile con il Cammino Neocatecumenale.\nIn risposta il Papa trasform\u00f2 il Seminario Redemptoris Mater in un Seminario Pontificio alle dirette dipendenze di Roma.\nSport.\nLa squadra di calcio del \"Redemptoris Mater\" di Roma nel 2007 ha vinto la prima edizione della Clericus Cup, riconfermandosi anche nel 2009 (3\u00aa edizione) e nel 2010 (4\u00aa edizione)."}
{"id": "498530", "revid": "56620", "url": "https://it.wikipedia.org/wiki?curid=498530", "title": "Maestro di Fl\u00e9malle", "text": ""}
{"id": "498554", "revid": "57342", "url": "https://it.wikipedia.org/wiki?curid=498554", "title": "Mark Shanon", "text": "Biografia.\nFiglio di Vincenzo Cersosimo, giudice istruttore al processo di Verona, \u00e8 stato il primo porno divo italiano. Pur non disponendo di un pene di dimensioni eccezionali, \u00e8 sempre stato molto apprezzato dalle sue partner per la gentilezza con cui si approcciava nel girare le scene hard.\nGrazie ad un suo zio che lavorava nel cinema, inizi\u00f2 a fare l'attore nei primi anni sessanta: il suo primo film fu \"Vino, whisky e acqua salata\" di Mario Amendola del 1962, nel quale interpretava la parte di un marinaio. Dopo circa 15 anni di comparsate o poco pi\u00f9, inizi\u00f2 ad avere fama di \"amatore cinematografico\", secondo quanto da lui stesso raccontato, il giorno in cui durante una scena soft con l'attrice Carmen Russo ebbe un'erezione sul set.\nNel 1978 accett\u00f2 la proposta del regista Joe D'Amato, con cui realizzer\u00e0 diversi altri film, di prendere parte alla pellicola \"Sesso nero\" . Il film verr\u00e0 distribuito solo due anni dopo. Dopo questa esperienza prese parte a circa una trentina di film, quasi tutti di carattere pornografico tra cui emerge, nel 1981, \"Valentina, ragazza in calore\", secondo film hard di Moana Pozzi con cui girer\u00e0 solo questo film.\nSi ritir\u00f2 dal cinema pornografico nel 1984. Negli anni 2000 torn\u00f2 alla recitazione nella parte di un portiere di uno stabile nella soap opera \"Incantesimo\" in cui, per la prima volta, lo si sente parlare con la sua voce, oltre che presentarsi col suo vero nome.\nMor\u00ec l'11 maggio 2018 a Manziana, in provincia di Roma."}
{"id": "498555", "revid": "1305772", "url": "https://it.wikipedia.org/wiki?curid=498555", "title": "Gallina (disambigua)", "text": ""}
{"id": "498556", "revid": "1013865", "url": "https://it.wikipedia.org/wiki?curid=498556", "title": "Baia dell'Abbondanza (regione)", "text": "La Baia dell'Abbondanza (in inglese \"Bay of Plenty\"; in m\u0101ori \"Te Moana-a-Toi\") \u00e8 una regione della Nuova Zelanda, che prende il nome dall'omonima insenatura dell'Oceano Pacifico meridionale.\nLa sede del consiglio regionale \u00e8 Whakatane mentre le due citt\u00e0 pi\u00f9 importanti, e popolose, della regione sono Tauranga ( abitanti) e Rotorua ().\nAltre citt\u00e0 rilevanti sono Te Puke, Katikati, Rangitaiki e Opotiki.\nLe risorse principali della regione sono l'agricoltura e il turismo; la zona pi\u00f9 frequentata \u00e8 l'area geotermale nei pressi di Rotorua.\nIl territorio \u00e8 ricoperto da boschi e l'agricoltura praticata \u00e8 di tipo estensivo.\nI prodotti principali sono i kiwi, le mele, gli avocado e il legname, come nel resto del Paese \u00e8 diffuso l'allevamento di ovini.\nIl clima \u00e8 quasi tropicale, caldo e umido per gran parte dell'anno."}
{"id": "498559", "revid": "436907", "url": "https://it.wikipedia.org/wiki?curid=498559", "title": "Devin Townsend", "text": "Artista dalle ampie vedute musicali nonch\u00e9 estremamente prolifico, ha raggiunto la notoriet\u00e0 con Steve Vai, per il quale nel 1993 ha cantato nell'album \"Sex &amp; Religion\", e con agli Strapping Young Lad, attivi tra la met\u00e0 degli anni novanta e la met\u00e0 degli anni duemila. Townsend \u00e8 anche a capo della HevyDevy Records, etichetta discografica da lui fondata. I qualit\u00e0 di produttore discografico, ha collaborato a dischi di noti gruppi metal come Lamb of God, Soilwork, Darkest Hour e Stuck Mojo.\nBiografia.\nPrimi anni.\nAll'et\u00e0 di cinque anni Townsend comincia a suonare il banjo, passando alla chitarra due anni pi\u00f9 tardi. Al liceo fa parte di molti gruppi heavy metal, a 19 anni fonda i Grey Skies e circa in quel periodo entra a far parte di un popolare gruppo locale chiamato Caustic Thought, dove rimpiazza Jed Simon alla chitarra e suona insieme a Byron Stroud (entrambi faranno parte degli Strapping Young Lad).\nNel 1993 Townsend comincia a scrivere materiale sotto il nome di Noisescapes, un progetto definito \u00abviolento come gli Strapping Young Lad\u00bb. Con questo pseudonimo registra una demo che viene spedita a numerose etichette discografiche. La Relativity Records mette sotto contratto il chitarrista canadese, e successivamente viene pubblicato l'album \"Promise\". L'etichetta lo mette poi in contatto con il chitarrista Steve Vai che, impressionato dalle sue doti vocali, gli offre il ruolo di cantante nell'album \"Sex &amp; Religion\" alla cui pubblicazione segue un tour mondiale. Poco tempo dopo partecipa ad un altro tour mondiale del chitarrista statunitense, questa volta insieme ai The Wildhearts, la band di spalla: si esibisce dal vivo con la band per la prima met\u00e0 del 1994 in Europa comparendo anche come ospite nel singolo \"Urge\".\nDurante questo tour Townsend forma un progetto di breve durata con l'allora bassista dei Metallica Jason Newsted chiamato IR8 composto da Newsted al basso e alla voce, Devin alla chitarra e Tom Hunting degli Exodus alla batteria. Il gruppo per\u00f2 si scioglie dopo aver registrato una demo, pubblicata solamente nel 2002 dal bassista, nella compilation \"IR8 / Sexoturica\".\nPur sentendosi soddisfatto dei traguardi raggiunti, Townsend era scoraggiato dalle esperienze avute con l'industria discografica: \u00abEro diventato il prodotto dell'immaginazione di qualcun altro, e si stava mescolando con la mia personalit\u00e0\u00bb, dichiar\u00f2 successivamente. \u00abQuesta combinazione fu atroce\u00bb. Il suo intento era quello di far decollare i suoi progetti ma, nonostante ricevesse importanti offerte per partecipare a tour di altri musicisti, la sua musica veniva costantemente rifiutata. La Relativity Records non rinnov\u00f2 il contratto con i Noisescapes non appena Townsend accett\u00f2 l'offerta di Steve Vai perch\u00e9 non vedeva nessuna commerciabilit\u00e0 nella sua musica, fatto che poi l'ha spinto a dichiarare \u00abHo l'impressione che mi abbiano offerto un contratto solo per farmi cantare con Steve\u00bb. Durante il tour con i Wildhearts riceve per\u00f2 una telefonata da un A&amp;R della Roadrunner Records, che esprime interesse nelle sue demo con l'intenzione di offrirgli un contratto. I vertici dell'etichetta rigettarono per\u00f2 la proposta definendo le sue registrazioni come \u00absolo rumore\u00bb.\nStrapping Young Lad.\nNel 1994 la Century Media Records offr\u00ec a Townsend un contratto per la registrazione di \u00abalcuni album estremi\u00bb. L'artista canadese prefer\u00ec quindi ricominciare da zero optando per lo pseudonimo Strapping Young Lad. Come dichiar\u00f2 in seguito, \u00aball'inizio volevo evitare a tutti i costi di usare il mio nome perch\u00e9 ero ricordato come \"il cantante di Steve Vai\" e non era la miglior pubblicit\u00e0 da avere. Stavo suonando la musica di qualcun altro e venivo giudicato in base a quello\u00bb. Nell'album di debutto \"Heavy as a Really Heavy Thing\" del 1995, Townsend suon\u00f2 quasi tutti gli strumenti.\nNel 1996 Townsend, insieme a musicisti amici conosciuti a Vancouver, scrisse e registr\u00f2 in un solo mese l'album \"Cooked on Phonics\" sotto il nome Punky Br\u00fcster, una parodia dei gruppi punk rock. Il 1997 vide l'uscita del secondo album \"City\", nel quale Townsend riusc\u00ec a trovare una formazione stabile con il batterista Gene Hoglan, l'ex Caustic Thought Jed Simon alla chitarra e il bassista Byron Stroud. L'album venne considerato sia dalla critica che dallo stesso cantante il migliore della band.\nNel corso degli anni duemila uscirono anche l'album omonimo, \"Alien\" e \"The New Black\". Dopodich\u00e9 Townsend sciolse il gruppo: \nCarriera solista.\nParallelamente all'attivit\u00e0 con gli Strapping Young Lad, nel 1997 Townsend pubblic\u00f2 il primo album solista \"\", distribuito dalla propria etichetta discografica indipendente HevyDevy Records. Dal punto di vista musicale, si tratta di un mix di hard rock, musica d'ambiente e rock progressivo. Intorno allo stesso periodo Townsend si avvicin\u00f2 pericolosamente ad un crollo mentale e, in seguito al ricovero presso un ospedale psichiatrico, gli fu diagnosticato un disturbo bipolare: \nDopo essere stato dimesso, Townsend fu in grado di scrivere il suo secondo album \"Infinity\", pubblicato nell'ottobre 1998 e da lui definito \u00abil progetto padre\u00bb di \"City\" e di \"Ocean Machine: Biomech\". Tornato in studio con Hoglan a lavorare sull'album, Devin suona la maggior parte degli strumenti. Il progetto successivo di Townsend impiegher\u00e0 diversi anni per giungere a buon fine. Dopo la creazione del demo degli IR8, Townsend e il bassista Jason Newsted cominciarono a lavorare su un nuovo progetto chiamato \"Fizzicist\", che descrissero come \u00abpi\u00f9 pesante degli Strapping Young Lad\u00bb. Quando il demo fu pubblicato, i compagni di band di Newsted James Hetfield e Lars Ulrich appresero del progetto e vietarono a Newsted di lavorare su altri progetti al di fuori dei Metallica. Con il progetto in fase di stallo, Townsend scrisse l'album da solo e radun\u00f2 gli Strapping Young Lad per le sessioni di registrazione (unico caso in cui la formazione degli SYL registr\u00f2 un album solista di Townsend). Intitolato \"Physicist\", l'album fu pubblicato nel giugno 2000 ma fu contestato per il missaggio (Townsend in seguito lo definir\u00e0 il suo album peggiore).\nSentendosi responsabile di aver offeso i fan con \"Physicist\", Townsend sent\u00ec la necessit\u00e0 di comporre un disco pi\u00f9 personale e sincero. Fu ispirato una mattina, viaggiando attraverso il Canada con la sua band, e decise di scrivere un album introspettivo dedicato alla sua patria. Cos\u00ec scrisse e produsse \"Terria\", un \"Album-flusso di coscienza\" con Gene Hoglan alla batteria, Craig McFarland al basso e Jamie Meyer alla tastiera. Townsend cit\u00f2 Pepper White degli Ween come una fonte di ispirazione per l'album. \"Terria\" fu pubblicato nel novembre 2001.\nIn quel periodo Townsend form\u00f2 un proprio gruppo permanente per le registrazioni e per i tour inerenti al proprio materiale da solista. Nacque cos\u00ec The Devin Townsend Band, composta da Brian Waddell alla chitarra, Mike Young al basso, Ryan Van Poederooyen alla batteria e Dave Young alla tastiera.\nTale formazione incise in meno di un anno l'album \"Accelerated Evolution\", accolto positivamente dalla critica specializzata. Mike G. di \"Metal Maniac\"s lo ha definito \u00abl'album dell'anno\u00bb, lodandolo per \u00abil difficile obiettivo di risultare estremamente accessibile ma anche pesante, e allo stesso tempo rappresentare un rock bello e maestoso\u00bb. Prima della formazione della Devin Townsend Band, Townsend aveva rappresentato dal vivo i suoi dischi solisti con la formazione degli Strapping Young Lad; la band avrebbe suonato un set di canzoni degli Strapping Young Lad e un set di canzoni di Devin Townsend. Dopo l'uscita di \"Accelerated Evolution\", Townsend e i suoi due gruppi sarebbero andati in tour separatamente.\nNel 2004 Townsend pubblic\u00f2 l'album \"Devlab\", che distacca dalle precedenti pubblicazioni a causa delle sonorit\u00e0 pi\u00f9 ambient, e cominci\u00f2 a mettere insieme il successivo album della Devin Townsend Band, con il titolo provvisorio \"Human\". Townsend concep\u00ec l'album come la controparte \u00abpiacevole\u00bb di \"Alien\" degli Strapping Young Lad. \u00ab\u00c8 fondamentalmente un disco che parla del ritorno sulla Terra dopo essere stato nello spazio per un po'\u00bb. L'album fin\u00ec per essere rinominato \"Synchestra\" e venne pubblicato nel gennaio del 2006. In questo lavoro Townsend mostr\u00f2 una grande variet\u00e0 di stili musicali, fondendo il suo marchio di fabbrica pop metal con influenze folk, polka, e musica del medio oriente.\nLa moglie di Townsend, Tracy Turner, diede alla luce il loro primo figlio Reyner Liam Johnatan Townsend il 4 ottobre 2006. In questo periodo, Townsend si ritir\u00f2 dai tour per trascorrere del tempo con la sua famiglia. Da casa complet\u00f2 il suo secondo album ambient da solista \"The Hummer\", pubblicandolo in esclusiva sul suo sito nel novembre del 2006.\nNel maggio del 2007 Townsend pubblica \"Ziltoid the Omniscient\", un'opera rock basato su un omonimo alieno immaginario. Questo \u00e8 stato un vero e proprio album solista, programmando la batteria utilizzando Drumkit from Hell, una drum machine software che utilizza campioni MIDI registrati da Tomas Haake dei Meshuggah, e suonando tutti gli altri strumenti. Poco dopo l'uscita dell'album, Townsend annunci\u00f2 di non avere pi\u00f9 intenzione di fare tour o album con gli Strapping Young Lad e The Devin Townsend Band, sciogliendo entrambi i progetti.\nNel 2008, Townsend prest\u00f2 la sua voce a personaggi in diversi episodi del cartone animato \"Metalocalypse Adult Swim\"; il character design originale per \"Pickles the Drummer\", uno dei personaggi principali della serie, aveva una sorprendente somiglianza con Townsend. Il co-creatore della serie, Brendon Small, riconobbe la somiglianza e modific\u00f2 il progetto prima che la serie ebbe inizio. \"\"Abbiamo fatto in modo da non dargli l'aspetto di Devin Townsend. Gli abbiamo messo il pizzetto e i dreadovers in modo da non farlo apparire cos\u00ec\".\"\nDevin Townsend Project.\nDopo essersi staccato dal mondo della musica, Townsend si tagli\u00f2 i suoi caratteristici capelli e smise di bere e di fumare. Townsend trov\u00f2 \"sconcertante\" il fatto di trovare difficolt\u00e0 a scrivere musica senza droghe, e aveva difficolt\u00e0 a individuare il suo scopo come musicista. Trascorse un anno producendo album ma senza scrivere nuovo materiale, ma lo trov\u00f2 poco gratificante e decise di \"prendere la chitarra e semplicemente scrivere\". Inizi\u00f2 quindi un periodo di \"scoperta di s\u00e9\", dove impar\u00f2 \"\"come creare senza droghe \".\"\nNell'arco di due anni, Townsend scrisse oltre 60 canzoni, e scopr\u00ec che si inserivano in \"\"quattro stili distinti\".\" Nel marzo del 2009, Townsend annunci\u00f2 i suoi piani per una serie di quattro album, pubblicati come Devin Townsend Project, con l'obiettivo di chiarire la sua identit\u00e0 musicale e di essere direttamente \"responsabile\" dei progetti che proponeva al pubblico. In questo particolare progetto Townsend decise di proporre un diverso \"tema\" e un diverso gruppo di musicisti per ogni album.\n\"Ki\", primo album del Devin Townsend Project, fu scritto per \"preparare il terreno\" per gli album successivi. Townsend incanal\u00f2 il suo ritrovato controllo e la ritrovata sobriet\u00e0 in \"Ki\", un album \"quieto, tranquillo\" che contrastava con la maggior parte della musica con la quale era stato conosciuto. \"Ki\" fu pubblicato nel maggio del 2009. Il secondo album, \"commerciale, ma pesante\" chiamato \"Addicted\", fu pubblicato nel novembre del 2009.\nTownsend torn\u00f2 sul palco nel gennaio del 2010, in un tour del Nord America con headliner i Between the Buried and Me, i Cynic e gli Scale The Summit. Segu\u00ec un tour da headliner in Australia e una serie di spettacoli in Europa (ad esempio co-headliner al Brutal Assault Festival in Repubblica Ceca). Inizi\u00f2 un tour da headliner in Nord America con i britannici Tesseract come gruppo d'apertura, che ebbe inizio nel mese di ottobre del 2010, ed effettu\u00f2 una tourn\u00e9e in Europa con gli Aeon Zen e Anneke van Giersbergen come support.\nGli album finali della serie Devin Townsend Project, intitolati \"Deconstruction\" e \"Ghost\", furono pubblicati il 21 giugno del 2011. Townsend esegu\u00ec tutti e quattro gli album del progetto Devin Townsend Project nel Regno Unito e registr\u00f2 un DVD chiamato \"By A Thread - Live in London 2011\", che uscir\u00e0 nel 2012. I primi tre shows si svolsero presso la University of London Union, il 10 e l'11 di novembre del 2011. \"Ki\", \"Addicted\", e \"Deconstruction\" furono eseguiti singolarmente in tre serate. Lo spettacolo per \"Ghost\" si svolse presso la Union Chapel di Islington il 13 novembre del 2011. Questi quattro spettacoli furono intitolati \"\"An Evening with the Devin Townsend Project\".\"\nDal 2009 Townsend sta rielaborando i piani per espandere il franchising di Ziltoid the Omniscient. Le sue idee includono un album sequel, un \"musical in piena regola\" intitolato \"Z\u00b2\", ma l'idea sembra essere stata abbandonata, come Townsend dichiar\u00f2 a met\u00e0 giugno 2011, \u00abMi sono rapidamente reso conto che l'umorismo e il metal... In realt\u00e0 insieme non funzionano\u00bb. Tuttavia, nel luglio del 2011, dichiar\u00f2 sul suo account Twitter che l'album era ancora in lavorazione, ma \u00e8 stato \u00abin lizza per la pole-position\u00bb mentre lavorava su altri progetti. Egli espresse la possibilit\u00e0 di iniziare una serie di video on-line, una serie dal titolo \"ZTV\", in cui il burattino Ziltoid conduce interviste con varie band. Una graphic novel basata sul personaggio Ziltoid, ed eventualmente l'album \"Ziltoid the Omniscient\" eseguito come un vero e proprio musical (almeno per quanto realizzabile) furono presi in considerazione.\nIntorno allo stesso periodo Townsend ha annunciato su Twitter di essere al lavoro sul quinto album del Devin Townsend Project, intitolato \"Epicloud\". Egli ha descritto l'album come \u00abGrande, pesante, con cose romantiche e melodiche. Bello, etereo e semplice\u00bb. Il disco ha visto, tra gli altri, la partecipazione vocale della cantante olandese Anneke van Giersbergen. Come parte dell\"'Australia Soundwave Festival\" Townsend ha annunciato su \"Soundwave TV\" che inizier\u00e0 a registrare \"Epicloud\" a Perth, in Australia, dopo il festival.\nTownsend ha recentemente prodotto e suonato il basso sull'album di debutto dei Bent Sea, intitolato \"Nostalgia\".\nStile musicale.\nI progetti.\nTownsend ha ideato i suoi due progetti principali, gli aggressivi Strapping Young Lad e il suo materiale solista pi\u00f9 melodico, come controparte. Gli Strapping Young Lad si caratterizzavano per un incrocio di sonorit\u00e0 estreme, comprendendo influenze death metal, thrash metal, black metal e industrial metal. Il materiale inciso come artista solista presenta invece sonorit\u00e0 pi\u00f9 variegate, attingendo da generi come il rock progressivo, il progressive metal, la musica d'ambiente. Nonostante il maggiore successo degli Strapping Young Lad, Townsend si identifica maggiormente con il suo materiale solista, e non ha mai inserito gli Strapping Young Lad al centro della sua musica.\nStile di produzione.\nEssendo un proclamato \"fan della registrazione multitraccia\", Townsend ha sviluppato uno stile caratterizzato da un \"muro di suono\" ricco di strati e atmosfere, oramai diventato il suo marchio di fabbrica. Townsend ha avuto il plauso della critica per le sue produzioni, che \"sono sempre segnate da un senso di avventura, di intrighi, con atmosfere caotiche e nel complesso sonoro pirotecniche\", secondo Mike G. di \"Metal Maniacs\". Townsend utilizza principalmente Pro Tools per produrre la sua musica, insieme ad altri programmi come Steinberg Cubase, Ableton Live e Logic Pro. Le idee musicali e lo stile di produzione di Townsend lo hanno messo a confronto con nomi storici quali Phil Spector e Frank Zappa. Townsend ha effettuato il mixaggio e il mastering per la maggior parte dei suoi lavori da solista. Ha anche prodotto, mixato e remixato lavori di altri artisti come Rammstein, Lamb of God, Soilwork, Darkest Hour e molti altri.\nStile strumentale.\nTownsend utilizza principalmente accordature \"Open C\" sia per la chitarra a sei che a sette corde. Adesso utilizza anche le accordature \"Open B\" e \"Open B Flat\" (rispettivamente accordature mezzo tono e un tono in meno rispetto all'accordatura Open C) sulle sue chitarre a sei corde. Le tecniche di Townsend sono varie: fingerpicking, power chords, polychords, arpeggi sweep-picking e tecniche di tapping. Egli \u00e8 anche noto per il suo uso pesante del riverbero e del delay. Townsend ha dichiarato di non apprezzare lo stile chitarristico shred affermando che \"Musicalmente non fa per me\" e che esegue assoli solo quando pensa di poterli inserire nel contesto della canzone. Townsend stesso ha dichiarato , \"S\u00ec, \u00e8 suonato sul ... quarto tasto, corda E, ottavo tasto, corda A ...\", e infine ha osservato, \"non ho idea di quali note siano, ho delle persone che lo fanno per me\".\nInfluenze.\nTownsend trae influenza di una vasta gamma di generi musicali, principalmente dall'heavy metal. Townsend ha citato, tra gli altri, Judas Priest, W.A.S.P., Frank Zappa, musical di Broadway, ABBA, musica new Age, Zoviet France, King's X, Morbid Angel, Voivod, Barkmarket, Grotus, Jane's Addiction, Metallica, Cop Shoot Cop e Fear Factory come il suo influenze, e ha anche espresso la sua ammirazione per i Meshuggah pi\u00f9 volte, definendoli \"la miglior band metal del pianeta\". \"City\" \u00e8 stato influenzato da band come Foetus e Cop Shoot Cop, e \"The New Black\" fu influenzato da Meshuggah, e \"metal pi\u00f9 tradizionale\" come i Metallica. Egli \u00e8 anche influenzato da compositori classici come Igor' F\u00ebdorovi\u010d Stravinskij.\nStrumentazione.\nChitarre.\nDevin Townsend ha utilizzato chitarre ESP dal 1994 al 2009, periodo durante il quale ne \u00e8 stato endorser.\nNei primi anni con gli Strapping Young Lad, durante i tour di supporto dei primi 2 album Heavy as a Really Heavy Thing e City, utilizzava una ESP modello Flying V con un pickup EMG 81 e con la grafica disegnata dallo stesso Devin. Inoltre utilizzava una ESP modello Explorer con due pickup EMG 81.\nVerso fine anni '90 e inizio anni 2000 utilizzava due ESP modello telecaster (una bianca e una nera) con pickup EMG 81.\nIn questi anni Devin ha iniziato ad usare chitarre a 7 corde per la prima volta, per la precisione usava due ESP Custom Shop Horizon 7 modello Baritona con scala da 27\" e pickup EMG 81-7; aveva inoltre due LTD Stephen Carpenter Signature, la SC-607 e la SC-607B.\nDurante il periodo con la Devin Townsend Band, occasionalmente \u00e8 stato visto suonare con una Fender American Deluxe Stratocaster HSS (principalmente per suonare il brano \"Deadhead\", dall'album Accelerated Evolution).\nFinito l'endorsement con ESP, Devin Townsend divenne endorser della Peavey, con la quale cre\u00f2 il suo primo modello di chitarra signature, la PXD Devin Townsend, una chitarra 7 corde baritona modello Flying V con un pickup EMG 81-7 e un EMG SA single coil al manico.\nOltre a questa, Devin utilizzava un'altra chitarra uguale al suo modello signature, ma con solo il pickup EMG 81-7, e due Predator 6 Custom, una nero con floyd rose e una natural flame-top con il logo DTP disegnato al tasto 12.\nDevin afferm\u00f2, durante un'intervista con il sito HeavyBlogIsHeavy che per lui era difficile trovare un compromesso nel tenere un endorsement e allo stesso tempo cercare di essere libero di usare altre chitarre.\nNel 2012 inizia ad usare altre chitarre non Peavey, ovvero:\nTutte queste chitarre appena citate sono equipaggiate con pickup EMG Devin Townsend Signature Set.\nPer la registrazione dell'album Casualties of Cool (con l'omonima band) ha usato una Gibson 335-S e alcune Fender Telecaster.\nDurante varie clinic e per l'esecuzione di Ghost usa una chitarra acustica Alvarez Yairi.\nDevin ha anche vari bassi: due Warwick Dolphins (5 e 6 corde), due Sadowsky Modern M5-24 ed un ZON 5 corde usato nelle registrazioni per Toontrack.\nDevin usa corde D'Addario con scalatura .10-.52 per le 6 corde e .10-.60 per le 7 corde, plettri InTune .88 e cavi jack Planet Waves.\nAmplificazione ed effettistica.\nDal 1996 al 2004 Devin ha usato una testata Peavey 5150 e casse Mesa Boogie e Marshall 4x12.\nDal 2005 ha iniziato ad usare come testate una Mesa Boogie Rectifier e una Stiletto, con un pedale overdrive Maxon OD808 come boost, e casse Mesa Boogie 2x12 e Marshall 4x12; inoltre un terzo segnale veniva mandato ad un pre-amplificatore/multieffetto Roland GP-100.\nNel 2010 Devin ha iniziato ad approcciarsi ai sistemi di amplificazione digitali, inizialmente usando un Line 6 POD, per passare poi al Fractal Audio Axe-Fx II.\nPer la registrazione nel 2014 dell'album Casualties of Cool (con l'omonima band) ha usato un Fender '57 Champ Combo e un Fender Princeton e dei vecchi amplificatori Gibson.\nPer suonare i suoi bassi usa due Ampeg 4x10.\nCome effettistica live, Devin utilizza:\nCitazioni.\nLa band Avant-garde metal Give Us Barabba ha dedicato a Devin Townsend il brano omonimo contenuto nell'album \"Penis Barbecue\" del 2014."}
{"id": "498560", "revid": "237161", "url": "https://it.wikipedia.org/wiki?curid=498560", "title": "Travel Bug", "text": "Travel Bug \u00e8 un marchio registrato da Groundspeak Inc. che viene impiegato per designare un particolare tipo di oggetto utilizzato nel geocaching.\nUn Travel Bug, che appartiene ad un utente del sito Geocaching.com, \u00e8 una piastrina metallica numerata, simile a quelle militari, che viene allegata permanentemente ad un oggetto scelto dal suo proprietario. Anche se tecnicamente la sola piastrina \u00e8 il Travel Bug, tuttavia viene comunemente indicato come Travel Bug l'insieme oggetto-piastrina. Il Travel Bug, che viene anche \"battezzato\" dal suo proprietario, pu\u00f2 essere solo spostato di cache in cache, in modo da tracciarne i movimenti in una pagina dedicata sul sito web.\nUn Travel Bug pu\u00f2 avere uno \"scopo\" assegnatogli dal suo proprietario (ad esempio, deve raggiungere New York o essere fotografato insieme con un lama), ed ogni giocatore di geocaching deve adoperarsi, per quanto possibile, per cercare di fargli completare tale missione. Sovente viene allegato all'oggetto un cartellino contenente lo scopo del Travel Bug.\nLa seconda missione di ogni Travel Bug \u00e8 comunque quella di cambiare posizione pi\u00f9 possibile: infatti ad ogni spostamento viene conteggiato il numero di chilometri percorsi, cos\u00ec che \u00e8 sempre possibile conoscere la distanza complessiva percorsa dall'oggetto.\nI Travel Bug possono talvolta partecipare a vere e proprie gare: ne vengono rilasciati alcuni contemporaneamente, e dopo un lasso di tempo ragionevole (in genere un anno) si valuta quale di essi abbia percorso pi\u00f9 strada.\nQuando un Travel Bug viene perso o rubato, \u00e8 consuetudine farlo convenire in qualche cimitero dei Travel Bug, ovvero una cache particolare, inesistente nella realt\u00e0, utilizzata esclusivamente per un virtuale \"ultimo viaggio\" di questi oggetti. In genere ce n'\u00e8 uno per ogni stato dove vi sia un buon numero di giocatori di geocaching.\nAltri oggetti speciali tracciabili sono i geocoin, speciali monete commemorative numerate e dalle stesse modalit\u00e0 d'uso di un normale Travel Bug.\nVi sono altri tipi di oggetti tracciabili, che tuttavia, non essendo affiliati direttamente con Groundspeak, non possono essere chiamati Travel Bug: i Geotag Tracker o i Traveler Tags tracciano ugualmente gli spostamenti degli oggetti a cui sono collegati."}
{"id": "498568", "revid": "14293", "url": "https://it.wikipedia.org/wiki?curid=498568", "title": "Problema di assegnamento", "text": ""}
{"id": "498572", "revid": "1305772", "url": "https://it.wikipedia.org/wiki?curid=498572", "title": "Superunknown", "text": "Superunknown \u00e8 il quarto album in studio del gruppo musicale statunitense Soundgarden, pubblicato nel 1994 dalla A&amp;M Records.\nIl disco segn\u00f2 un netto cambiamento nel suono del gruppo, soprattutto rispetto ai suoni grevi e pesanti del precedente \"Badmotorfinger\". Oltre a un alleggerimento nella produzione, spiccano infatti arrangiamenti pi\u00f9 elaborati, contaminazioni pop, come in \"Black Hole Sun\", elementi psichedelici e influenze provenienti da paesi orientali, in \"Half\". Le tematiche trattate, talvolta oscure e misteriose, toccano i temi dall'abuso di sostanze stupefacenti, del suicidio e della depressione. I pezzi che portarono l'album in vetta classifica nella Billboard 200 furono \"Black Hole Sun\", \"Spoonman\" e \"Fell on Black Days\", di cui verranno estratti i singoli.\nL'album ricevette una candidatura per il \"Miglior album rock\" ai Grammy Awards 1995, mentre \"Spoonman\" e \"Black Hole Sun\" vennero rispettivamente premiate come \"Miglior interpretazione metal\" e \"Miglior interpretazione hard rock\".\nLa rivista \"Rolling Stone\" ha inserito \"Superunknown\" al 335\u00ba posto della sua lista dei 500 migliori album.\nRegistrazione.\nLe sessioni di registrazione dell'album si svolsero in un lasso di tempo compreso tra luglio e settembre del 1993 al Bad Animals Studio di Seattle, Washington. La band lavor\u00f2 con il produttore Michael Beinhorn. Circa la scelta di cambiare produttore (il precedente era stato Terry Date), il chitarrista Kim Thayil disse: \u00abPensammo semplicemente che fosse giunto il momento di cambiare\u00bb. Delle operazioni di missaggio si occup\u00f2 Brendan O'Brien, che era stato raccomandato ai Soundgarden da Stone Gossard, chitarrista dei Pearl Jam.\nI Soundgarden iniziarono la lavorazione del nuovo disco due mesi dopo la loro partecipazione al Lollapalooza Tour del 1992. I singoli membri della band lavorarono individualmente sui propri brani per poi portare in studio i nastri demo dei provini sui quali lavorare collettivamente. Il frontman Chris Cornell disse che i membri del gruppo ebbero maggiore libert\u00e0 di lavoro durante le sessioni rispetto ai dischi precedenti. I Soundgarden vollero adottare un approccio spontaneo registrando le tracce nel minor tempo possibile. Basso e batteria furono registrati prima in ogni canzone, e successivamente Cornell e Thayil sovraincisero le loro parti.\nLa band spese del tempo in studio sperimentando con diverse sonorit\u00e0 di batteria e chitarra, e utilizzando tecniche come il layering, per rendere il proprio \"sound\" pi\u00f9 elaborato. Il gruppo si prese una pausa durante le sessioni per aprire i concerti di Neil Young nel suo tour degli Stati Uniti della durata di dieci giorni.\nContenuti.\nLe canzoni presenti in \"Superunknown\" mantengono le influenze metal dei precedenti lavori della band mostrando per\u00f2 in contemporanea l'evolversi di un nuovo stile all'interno del gruppo. Steve Huey di AllMusic scrisse che \"sebbene le originali influenze punk fossero raramente riscontrabili nel nuovo lavoro, erano state sostituite da un'appropriazione sorprendentemente efficace di elementi di musica pop e psichedelia\". Cornell defin\u00ec l'album maggiormente \"impegnativo\" e \"versatile\" rispetto ai dischi passati dei Soundgarden. I brani sul disco sono pi\u00f9 sperimentali, con alcune tracce dal sapore mediorientale ed indiano (per esempio \"Half\", cantata da Shepherd). Altre canzoni mostrano di essere state influenzate dai Beatles, come \"Head Down\" e \"Black Hole Sun\". In una intervista del 1994 concessa alla rivista \"Guitar World\", Thayil spieg\u00f2: \u00abScrutammo nel profondo delle nostre anime e vedemmo che c'era un piccolo Ringo l\u00ec seduto. Oh certo, ci piacerebbe dire alla gente che era John Lennon o George Harrison; ma quando guardi veramente a fondo dentro ai Soundgarden, c'\u00e8 un piccolo Ringo Starr che esce fuori\u00bb. Secondo \"The A.V. Club\", l'album \"ridefinisce e trascende il grunge\" allo stesso tempo.\nDal punto di vista dei testi, l'album possiede un tono abbastanza dark e misterioso, con molte delle liriche interpretabili come riferimenti a temi oscuri quali suicidio, depressione, abuso di droghe, vendetta, annientamento, dolore, paura, perdita, e morte. Cornell trasse ispirazione dagli scritti di Sylvia Plath. Commentando i testi dell'album, Thayil disse che secondo lui \"gran parte di \"Superunknown\" sembrava avere pi\u00f9 a che fare con la vita, piuttosto che con la morte\". Cameron rifer\u00ec che i testi erano \"un grande vaffanculo al mondo intero, un modo di dire \"lasciateci soli\". Cornell disse che \"Let Me Drown\" parla dello \"strisciare indietro nel grembo materno per morire\", \"Fell on Black Days\" \u00e8 circa il realizzare quanto \"sei infelice davvero dentro di te\", \"Black Hole Sun\" parla di un \"sogno surreale\", \"Limo Wreck\" \u00e8 una canzone sulla \"vergogna della decadenza\", \"The Day I Tried to Live\" tratta del cercare di uscire dalla depressione, mentre \"4th of July\" parla dell'utilizzo di LSD. Inoltre, durante un concerto Cornell parl\u00f2 di \"Mailman\" dicendo: \u00abQuesta prossima canzone parla dell'uccidere il proprio capo. Tratta di venire a lavorare una mattina presto perch\u00e9 si dispone di un ordine del giorno speciale e si sta andando a sparargli in testa, cazzo!\u00bb Al contrario, \"Like Suicide\" non parla propriamente di suicidio ma narra un episodio di vita vissuta, scritto da Cornell dopo che un uccello vol\u00f2 dentro casa sua da una finestra aperta. Egli raccont\u00f2: \u00abTrovai l'animale gravemente ferito e lo uccisi colpendolo con un mattone per porre fine alla sua sofferenza\u00bb.\nIl brano \"Spoonman\" \u00e8 particolare per l'inclusione della performance dell'artista di strada di Seattle Artis the Spoonman. Il titolo della canzone \u00e8 accreditato a Jeff Ament dei Pearl Jam. All'epoca, i Soundgarden, insieme ai Pearl Jam, erano al lavoro sulla colonna sonora del film \"Singles - L'amore \u00e8 un gioco\" del 1992. Ament aveva avuto l'idea di creare una band fittizia che avrebbe dovuto apparire nel film. Prima di scegliere \"Citizen Dick\" come nome finale, egli aveva compilato una lista di nomi possibili che includeva anche \"Spoonman\". Tale nome era ispirato a Artis the Spoonman, un artista di strada di Santa Cruz, California, e successivamente di Seattle, che si esibiva con un set di cucchiai come strumenti. Chris Cornell riutilizz\u00f2 il titolo per comporre la canzone.\nCopertina.\nL'immagine di copertina dell'album, conosciuta come \"Screaming Elf\" (in italiano \"l'elfo urlante\"), consiste in una fotografia distorta dei membri della band, ritratti da Kevin Westenberg, sullo sfondo di una foresta in fiamme in bianco e nero sottosopra.\nOuttakes.\nAnche se i vari singoli tratti dall'album inclusero svariate B-side, solamente \"Exit Stonehenge\" (presente nel singolo \"Spoonman\") proveniva dalle sedute di \"Superunknown\" del 1993. \"Cold Bitch\" (presente anch'essa in \"Spoonman\") risaliva alle sessioni di registrazione di \"Badmotorfinger\" del 1991, \"Kyle Petty, Son of Richard\" e \"Motorcycle Loop\" (entrambe nel singolo \"Fell on Black Days\") furono registrate da Stuart Hallerman agli Avast Studios di Seattle nel 1994. \"Kyle Petty, Son of Richard\" venne in seguito inclusa nella compilation \"Home Alive\" del 1996. \"Tighter &amp; Tighter\", \"No Attention\", e \"An Unkind\", tutte poi apparse sull'album \"Down on the Upside\", furono provate durante le sessioni di \"Superunknown\". Cameron rifer\u00ec che la band non era rimasta soddisfatta di \"No Attention\" all'epoca. Un brano strumentale intitolato \"Ruff Riff-Raff\" ed un brano leggero dal titolo \"Bing Bing Goes To Church\" furono provate ma non registrate durante le sessioni di \"Superunknown\"."}
{"id": "498579", "revid": "110157", "url": "https://it.wikipedia.org/wiki?curid=498579", "title": "Bam (Iran)", "text": "Bam \u00e8 una citt\u00e0 dell'Iran meridionale, nella provincia di Kerman, capoluogo dell'omonimo shahrest\u0101n. Si tratta di una citt\u00e0 moderna con circa 100\u00a0000 abitanti, situata nei pressi del sito archeologico dell'antica citt\u00e0 Arg-e Bam.\nPrima del terremoto del 2003 la popolazione ufficiale era di circa 90\u00a0000 persone.\nStoria.\nEsistono molte interpretazioni riguardo alla data e al motivo della fondazione della cittadella. Secondo alcuni la citt\u00e0 di Bam venne creata durante l'impero partico, un potente impero persiano che esistette tra il 250 a.C. ed il 226 d.C. Economicamente e commercialmente Bam svolse un ruolo importante nella regione, e guadagn\u00f2 fama per i propri abiti e tessuti. Ibn Hawqal (943-977), viaggiatore e geografo arabo, scrisse di Bam nel suo libro \"Surat-ul-'ard\":\nL'antica cittadella di Arg-e Bam ha probabilmente una storia che risale a circa 2000 anni fa, alla dinastia parta (248 a.C. - 224 d.C.), anche se molti edifici vennero eretti durante la dinastia safavide. La citt\u00e0 venne abbandonata quasi completamente in seguito all'invasione afghana del 1722, che sconfisse un debole governo iraniano ponendo fine ai Safavidi. In seguito, dopo che la citt\u00e0 venne lentamente ripopolata, venne abbandonata una seconda volta a causa di un attacco di invasori provenienti da Shiraz. Per un breve periodo venne usato come base per l'esercito.\nLa citt\u00e0 moderna di Bam venne costruita non lontano dalla cittadella. Ha avuto uno sviluppo graduale come centro agricolo ed industriale, conoscendo un rapido sviluppo poco prima del terremoto del 2003. In particolare era rinomata per i datteri ed i limoni che vi si coltivavano. Attualmente la citt\u00e0 beneficia di un turismo assicurato dalla presenza dell'antica cittadella.\nEtimologia del termine Bam.\nL'origine del toponimo Bam viene fatta risalire alla storia mitologica iraniana, e per la precisione sarebbe una variante del termine \"Bahman\" (un antico re mitologico) di cui parl\u00f2 Ferdowsi (940-1020?) nel suo lavoro pi\u00f9 famoso, Shahnameh (Il libro dei Re). Nel poema Bahman era il figlio di Esfandiyar, che lott\u00f2 contro Rostam, uno degli eroici capi del Shahnameh. Secondo Ferdowsi Bahman lotta contro uno dei figli di Rostam, chiamato Faramarz. Una tempesta di sabbia ostacol\u00f2 Faramarz permettendo a Bahman di sconfiggerlo; per festeggiare il trionfo costru\u00ec una fortezza su quella stessa collina rocciosa, proprio dove ora si trova la cittadella.\nIl terremoto del 2003.\nIl 26 dicembre 2003, alle 5:26 locali (2:56 in Italia), la Cittadella di Bam - \"la pi\u00f9 grande struttura in mattoni al mondo\" - e buona parte della citt\u00e0 moderna vennero devastati da un terremoto. Lo United States Geological Survey ne stim\u00f2 la magnitudo in 6,6. La BBC disse che il \"70% della citt\u00e0 moderna di Bam\" and\u00f2 distrutta. Si cominci\u00f2 a parlare di circa 80\u00a0000 vittime, ed i media parlarono di 70\u00a0000 vite stroncate. In realt\u00e0 il conto ufficiale delle vittime al 17 gennaio fu di 56\u00a0230, e successive stime di Teheran dimezzarono il valore portandolo a 26\u00a0271. Altri 10\u00a0000 - 50\u00a0000 vennero dichiarati feriti, ma questa cifra \u00e8 incerta; la cifra che si fa di solito \u00e8 di 30\u00a0000, probabilmente perch\u00e9 \u00e8 il numero riportato dalla Reuters. Secondo l'agenzia iraniana IRNA la vecchia cittadella venne \"rasa al suolo\".\nNon appena le notizie sulla violenza del terremoto raggiunsero il mondo esterno, vennero organizzati aiuti internazionali. Questi aiuti si trasformarono nella ricerca dei sopravvissuti, e molti dei morti vennero seppelliti in fosse comuni grazie ai mullah che abbreviarono il rituale funebre Islamico a causa dell'elevato numero di morti e del rischio di epidemie. L'elevato numero di morti fu dovuto al fatto che poche persone sopravvissero al crollo della propria abitazione in fango e mattoni. I soccorritori dissero che il crollo delle case in fango e mattoni avevano letteralmente ricoperto i corpi seppellendoli, piuttosto che intrappolarli in spazi vuoti con aria a disposizione, come succede con gli edifici costruiti con il cemento. I pochi sopravvissuti vennero salvati nelle prime ore successive al terremoto. Tra le persone estratte vive ci fu una novantasettenne di nome Sharb\u0101nou M\u0101zandar\u0101n\u012b (\u0634\u0647\u0631\u0628\u0627\u0646\u0648 \u0645\u0627\u0632\u0646\u062f\u0631\u0627\u0646\u06cc in lingua persiana), intrappolata in casa propria per otto giorni. I soccorritori impiegarono tre ore per estrarla dopo che i cani l'avevano fiutata. Sopravvisse grazie al fatto di essersi riparata sotto al tavolo nei pressi di un condotto di ventilazione.\nGli aiuti portati dopo la tragedia permisero di intessere un minimo di relazioni tra l'Iran e gli stati occidentali. Molti stati mandarono cibo, altro materiale e squadre di soccorritori tra cui l'International Rescue Corps. Nel febbraio 2004 Bam venne visitata da Carlo, principe del Galles, altra dimostrazione delle migliorate relazioni internazionali dopo il disastro.\nVenne prodotto anche un documentario su questo terremoto intitolato Bam 6.6.\nRicostruzione del post-terremoto 2003.\nSubito dopo il terremoto il governo iraniano inizi\u00f2 a progettare una nuova citt\u00e0, basate su moderne teorie ingegneristiche, al fine di eliminare i problemi della vecchia citt\u00e0. Lo sviluppo del progetto occup\u00f2 almeno sei mesi e port\u00f2 a varie proteste nei confronti del governo centrale e di quello locale per conto dei sopravvissuti. Nonostante questo il governo di Teheran continu\u00f2 il lavoro, ed ora la citt\u00e0 \u00e8 stata ricostruita. Anche la cittadella \u00e8 stata ricostruita grazie alle particolare attenzioni del Ministero della Cultura e delle universit\u00e0 giapponesi.\nIl 16 marzo 2007 una tempesta di sabbia a 130\u00a0km/h colp\u00ec la citt\u00e0 di Bam senza preavviso, soffocando 3 bambini, provocando due morti per incidente stradale ed altri 14 feriti.\nNei media.\nPrima del terremoto, la cittadella era stata usata come set per rappresentare la \"Fortezza Bastiani\" nel film Il deserto dei Tartari, tratto dall'omonimo romanzo di Dino Buzzati, e alcune scene del film Il fiore delle Mille e una notte di Pier Paolo Pasolini."}
{"id": "498583", "revid": "110157", "url": "https://it.wikipedia.org/wiki?curid=498583", "title": "ICRT", "text": "L'International Consumer Research &amp; Testing Ltd. (ICRT) \u00e8 un'associazione di difesa dei diritti dei consumatori che coopera nella ricerca e nel test di prodotti.\n\u00c8 composta da 37 organizzazioni di 33 paesi sparsi nei 5 continenti.\nLa partecipazione \u00e8 aperta alle organizzazioni che agiscano solo nell'interesse dei consumatori, non facciano pubblicit\u00e0 e siano indipendenti dal commercio, dall'industria e dai partiti politici."}
{"id": "498586", "revid": "54354", "url": "https://it.wikipedia.org/wiki?curid=498586", "title": "International Consumer Research &amp; Testing Ltd", "text": ""}
{"id": "498587", "revid": "54354", "url": "https://it.wikipedia.org/wiki?curid=498587", "title": "International Consumer Research &amp; Testing", "text": ""}
{"id": "498589", "revid": "110157", "url": "https://it.wikipedia.org/wiki?curid=498589", "title": "L'uno e l'altro. Interdipendenza e intersoggettivit\u00e0 nel rapporto psicoanalitico", "text": "L'uno e l'altro. Interdipendenza e intersoggettivit\u00e0 nel rapporto psicoanalitico \u00e8 un saggio sul metodo in psicoanalisi scritto dalla psicoanalista italiana Silvia Montefoschi, e pubblicato in prima edizione nel 1977 da Feltrinelli.\nL'interrogativo sull'esperienza psicoanalitica.\nIl discorso ha inizio con l'interrogativo che la psicoanalista si pone sull'esperienza psicoanalitica e sui criteri che la muovono ad operare in questa specifica relazione e che stanno a fondamento della sua visione teorica della psicoanalisi. Le tesi risultanti dall'analisi dell'esperienza psicoanalitica vengono anticipate e nel prosieguo del testo sviluppate.\nIl modello relazionale.\nSpiegando il modello relazionale, Montefoschi dichiara di occuparsi del modo dell'altro di mettersi in rapporto con lei poich\u00e9 \u00e8 solo in questo suo relazionarsi ad un altro che egli esplicita il suo modo di relazionarsi a s\u00e9 stesso ovvero la sua problematica come rapporto di conoscenza che egli ha con i suoi vissuti e come rapporto di gestione che egli ha con i suoi affetti e poich\u00e9 lo strumento che Montefoschi adopera per compiere questa operazione \u00e8 il suo relazionarsi al paziente, lo strumento si colloca anche nel suo relazionarsi a s\u00e9 stessa, sicch\u00e9 fonda il concetto di nevrosi sul modo di relazionarsi di un soggetto.\nIl nuovo modello relazionale intersoggettivo.\nLa domanda chiave allora \u00e8 cosa distingue l'analista dal paziente. Siccome questo discorso rimanda alla modalit\u00e0 di relazionarsi dell'analista necessariamente non nevrotica che si fa parametro, la risposta che d\u00e0 l'autrice \u00e8 che ci\u00f2 che distingue l'analista dal paziente non sta nell'intensit\u00e0 dei conflitti o nel grado di conoscenza degli stessi ma con l'atteggiamento del soggetto nei confronti del S\u00e9."}
{"id": "498591", "revid": "1226", "url": "https://it.wikipedia.org/wiki?curid=498591", "title": "La favola di Cristo", "text": ""}
{"id": "498597", "revid": "124142841", "url": "https://it.wikipedia.org/wiki?curid=498597", "title": "Consumers International", "text": "Consumers International (CI) \u00e8 una organizzazione non-governativa (ONG) che rappresenta gruppi e agenzie di consumatori in tutto il mondo.\nRaccoglie 250 organizzazioni in qualit\u00e0 di membri in 120 paesi e ha 3 uffici: a Kuala Lumpur in Malaysia, a Londra nel Regno Unito e a Santiago in Cile.\nIl suo obbiettivo \u00e8 di promuovere una societ\u00e0 corretta attraverso la difesa dei diritti di tutti i consumatori attraverso incrementando il numero e le possibilit\u00e0 delle organizzazioni dei consumatori e incrementando di politiche e leggi di governo a favore del consumatore.\nNacque nel 1960 come International Organisation of Consumers Unions (IOCU) da organizzazioni di consumatori a livello nazionale.\nLa Consumers International basa il suo lavoro sull'elenco dei diritti dei consumatori delle Nazioni Unite:"}
{"id": "498599", "revid": "1008732", "url": "https://it.wikipedia.org/wiki?curid=498599", "title": "Francesco Paresce", "text": "Era nipote di Guglielmo Marconi (la madre di Paresce era la figlia primogenita dello scienziato).\nNegli anni ricopr\u00ec incarichi di ricerca nel settore dell'Astronomia presso universit\u00e0 statunitensi e italiane, presso l'Agenzia Spaziale Europea e l'European Southern Observatory (ESO).\nBiografia.\nNacque a Londra, durante le prime fasi della Seconda guerra mondiale. Il padre Gabriele Paresce, siciliano da parte del padre Francesco e russo da parte della madre Lidia Ignatov, lavorava nella capitale inglese presso l'ambasciata d'Italia. La madre di Francesco Paresce era Degna Marconi, figlia primogenita di Guglielmo Marconi e della sua prima moglie Beatrice O\u2019Brien.\nAlla dichiarazione di guerra la famiglia di Francesco Paresce fu imbarcata, come tutte le famiglie dei diplomatici Italiani, su una nave con rotta verso l'Italia dove Francesco rimase fino all'et\u00e0 di nove anni, per poi spostarsi negli Stati Uniti per seguire il padre che fu nuovamente assunto presso il Ministero degli Esteri come consigliere stampa all'ambasciata italiana a Washington D.C.\nDopo 5 anni passati in America, per volere del padre si dovette ambientare in una nuova realt\u00e0 e si trasfer\u00ec alla scuola francese di Washington dove consegu\u00ec il diploma di Baccalaureato in Filosofia. A diciotto anni si trasfer\u00ec di nuovo in Italia iscritto alla facolt\u00e0 di Fisica dell'Universit\u00e0 La Sapienza di Roma, denominata Guglielmo Marconi in onore di suo nonno, cercando per\u00f2 di tenere nascosta l'eccellente parentela.\nDopo la laurea, con tesi finale la costruzione di un prototipo di un rivelatore di luce ultravioletta, il professor Livio Gratton gli offr\u00ec una borsa del CNR per continuare le sue ricerche.\nNel 1967 Francesco Paresce si trasfer\u00ec nuovamente negli USA per prendere una seconda laurea presso l'Universit\u00e0 di Berkeley nella facolt\u00e0 di astronomia. Ottenne anche il Ph.D. in Astronomia, il massimo grado accademico americano, nel 1972.\nA Berkeley lavor\u00f2 per varie missioni spaziali della NASA. Nel 1975 un suo progetto venne inserito nel lancio dell'Apollo-Sojuz: un telescopio sensibile all'EUV () e in grado finalmente di rilevare le possibili sorgenti EUV cosmiche.\nFrancesco Paresce era astrofisico associato all'Istituto Nazionale di Astrofisica (INAF) svolgendo le sue ricerche presso l'Istituto di Astrofisica Spaziale e Fisica Cosmica a Bologna. Era anche consulente dell'Agenzia Spaziale Europea (ESA) per il progetto congiunto ESA/NASA per il Hubble Space Telescope (HST). Si occupava in particolare della formazione stellare in ammassi giovani nelle nubi di Magellano. Lavor\u00f2 per l'ESA come responsabile scientifico della Faint Object Camera su HST e per il European Southern Observatory come responsabile scientifico del Very Large Telescope Interferometer (VLTI). Fu anche astronomo ordinario a Torino e membro del consiglio di amministrazione dell'INAF. \nFu autore di un libro intitolato \"Tra Razzi e Telescopi\", DiRenzo editore, 2005; lasci\u00f2 anche pi\u00f9 di 180 articoli, ampiamente pubblicati in molte riviste scientifiche; inoltre ricevette diversi premi dalla NASA."}
{"id": "498600", "revid": "1013865", "url": "https://it.wikipedia.org/wiki?curid=498600", "title": "Canterbury (Nuova Zelanda)", "text": "La regione di Canterbury (in inglese \"Canterbury Region\"; m\u0101ori \"Waitaha\") \u00e8 una delle 16 regioni della Nuova Zelanda situata nella parte orientale dell'Isola Meridionale.\nGeografia fisica.\nCanterbury \u00e8 la regione pi\u00f9 estesa della Nuova Zelanda, \u00e8 costituita dalle pianure di Canterbury e dalle montagne circostanti.\nA nord \u00e8 delimitata dal fiume Conway e a ovest dalle Alpi Neozelandesi, il confine meridionale \u00e8 costituito dal fiume Waitaki.\nCaratteristiche della regione sono due aree vinicole, la zona di Waipara e la zona intorno al capoluogo Christchurch. Sono stati prodotti vini anche nella zona di Kurow situata pi\u00f9 a sud."}
{"id": "498601", "revid": "121174230", "url": "https://it.wikipedia.org/wiki?curid=498601", "title": "Fuffa", "text": "La fuffa \u00e8 la tipica lanetta che si forma nei tessuti e che in genere si rimuove poich\u00e9 anti-estetica. Proprio questa connotazione ha fatto s\u00ec che venisse usato lato sensu per indicare un \"eccesso inutile\". Pu\u00f2 indicare anche l'accumulo di peli che si verifica negli animali o l'accumulo di polvere in batuffoli.\nOrigini del termine.\nL'origine del termine \"fuffa\" \u00e8 da ricercarsi, secondo il dizionario \"De Mauro\", nel sostantivo maschile \"fuffigno\", di area toscana, che indica un \u00abingarbugliamento dei fili di una matassa o di un tessuto\u00bb. Secondo il \"Grande dizionario della lingua italiana\" di Salvatore Battaglia, invece, la parola deriverebbe dalla voce onomatopeica (non attestata e, in realt\u00e0, fonosimbolica, pi\u00f9 che onomatopeica) \"foff\" (cosa leggera), \u00abpresente nei dialetti d'Italia e in diverse lingue romanze occidentali\u00bb.\nUso corrente.\nIl dizionario Devoto-Oli riporta: fuffa \u2039f\u00f9f\u00b7fa\u203a s.f., region. \nETIMO: Voce onomat. [Rectius: fonosimbolica] di origine lombarda&lt;br&gt;\nDATA: secolo XX.\nIl termine \u00e8 molto pi\u00f9 usato nel nord Italia, soprattutto nel milanese, ma, grazie anche alla veicolazione del mezzo televisivo, della carta stampata e del web, in particolare nell'ambito dei blog, la sua diffusione si \u00e8 espansa notevolmente anche nel resto della penisola. Si noti l'assonanza con il termine Inglese fluff (lanugine).\nLe situazioni pi\u00f9 comuni nel quale \u00e8 usato, oltre quelle legate al significato proprio, si possono ricondurre essenzialmente a:\nNell'ascolano, il termine \u00e8 usato nel significato di \"caso\" o \"fortuna\" cio\u00e8 \"in caso fortuito\"."}
{"id": "498607", "revid": "322321", "url": "https://it.wikipedia.org/wiki?curid=498607", "title": "Forum (programma televisivo)", "text": "Forum \u00e8 un programma televisivo trasmesso da Canale 5 e Rete 4. La trasmissione ha esordito il 29 settembre 1985 venendo trasmesso da allora con continuit\u00e0, diventando uno dei programmi di maggior successo delle reti Mediaset.\nNel programma viene mostrato un processo giudiziario con figuranti che ricostruiscono casi giudiziari; una piccola parte delle ricostruzioni trae origine da vere sentenze emesse dallo Stato italiano, altre invece derivano dalla richiesta dei telespettatori che vogliono partecipare al programma al fine di risolvere una questione personale; nella ricostruzione in studio, generalmente, prende parte solo il richiedente, mentre le altre parti sono figuranti che vengono selezionati con un casting i quali poi devono attenersi a un copione.\nAlla conduzione del programma si sono alternate nel corso degli anni solo donne: Catherine Spaak, Rita dalla Chiesa, Paola Perego, Barbara Palombelli. Inizialmente il ruolo del giudice fu ricoperto unicamente da Santi Licheri; successivamente vennero aggiunti altri giudici, alternati fra loro, come Tina Lagostena Bassi, Ferdinando Imposimato, Maretta Scoca, Francesco Foti e Nino Marazzita.\nProgrammazione.\nDopo le prime otto stagioni in differita, a partire dalla nona stagione (1993-1994) il programma va in onda in diretta permettendo una maggiore interazione con il pubblico da casa, inizialmente attraverso un numero di fax, ed in seguito con l'utilizzo delle e-mail, e dei profili su Facebook, Twitter e Instagram. Dal 2012 al 2018 le ultime puntate della stagione venivano registrate per abbattere i costi di produzione. \nFormat.\nIl programma utilizza la formula dell'arbitrato rituale per risolvere controversie tra due parti in materia di questioni condominiali, sinistri stradali, problematiche familiari. I fatti trattati sono selezionati tra quelli inviati tramite corrispondenza alla redazione della trasmissione, ricostruiti e impersonati da dei figuranti. Non si tratta di sentenze ufficiali (che possono essere emesse solo dalla magistratura giudicante), ma di lodi arbitrali; i contendenti sono invitati prima della trasmissione a firmare un atto di compromesso, che permetter\u00e0 al giudice di decidere in merito alle questioni a lui sottoposte. Ogni causa viene analizzata tramite il dibattimento tra le parti diretto dal giudice. Alla conclusione dell'udienza, il giudice si ritira per deliberare e la conduttrice intervista il pubblico e legge i commenti inviati dai telespettatori. In ogni puntata (fatta eccezione di quelle andate in onda tra il 2008 e il 2013) viene richiesto un giudizio anche al pubblico in studio, che si esprime attraverso l'uso di sassolini da apporre dentro due diversi contenitori, uno per ognuno dei contendenti della causa, che vengono poi posizionati sui piatti di una bilancia (la bilancia \u00e8 anche simbolo del programma stesso). Nelle puntate in onda dal 2008 al 2011 viene richiesto un giudizio anche ai telespettatori da casa, i quali potevano votare attraverso l'utilizzo di una bilancia virtuale disponibile nel sito del programma.\nLa storia del programma.\nLe prime edizioni (1985-1997).\nDal settembre 1985 al giugno 1997 \"Forum\" va in onda in esclusiva su Canale 5 ottenendo progressivamente elevati livelli di ascolto e diventando uno dei programmi di maggior successo della Fininvest (poi Mediaset). Il programma inizia il 29 settembre 1985 all'interno del contenitore \"Buona Domenica\", con la conduzione di Catherine Spaak (subentrata in extremis a Maurizio Costanzo scelto inizialmente come conduttore). Fin da quella puntata sono presenti nel cast il giudice Santi Licheri, ex magistrato ed ex avvocato nonch\u00e9 Presidente Aggiunto Onorario della Corte di cassazione, Pasquale Africano nelle vesti di guardia giurata e co-conduttore e i collaboratori Fabiano Lo Faro e Roberta Orlandi. Visto il successo il programma torna anche nella stagione successiva sempre all'interno del contenitore \"Buona domenica\". All'appuntamento domenicale viene inoltre aggiunta nel 1987 una speciale versione estiva di 9 appuntamenti in seconda serata. Nella stagione 1987/1988 il programma, giunto alla sua terza edizione e condotto ancora una volta dalla Spaak, mantiene l'appuntamento alla domenica, questa volta all'interno del contenitore \"La giostra\". \nIl 23 settembre 1988 inizia la quarta edizione, caratterizzata da due sostanziali novit\u00e0: a Catherine Spaak subentra Rita Dalla Chiesa, mentre il programma,che si distacca diventando una trasmissione autonoma, si sposta nella seconda serata del venerd\u00ec. Il programma ottiene un successo crescente di pubblico e viene riproposto in replica dal luned\u00ec al venerd\u00ec alle 11:15 dal 31 luglio al 31 agosto 1989. La quinta stagione prende il via il 13 settembre dello stesso anno, sempre in seconda serata, ma il mercoled\u00ec. Nel luglio del 1990, come avvenuto nell'estate precedente, le repliche della stagione appena conclusa vanno in onda quotidianamente nella fascia del mattino della rete. La sesta stagione del programma, in onda nella stagione 1990/1991, non presenta particolari novit\u00e0 e mantiene la collocazione oraria dell'anno precedente. Il 16 settembre 1991 i consensi ottenuti spingono Canale 5 a promuovere la trasmissione come appuntamento quotidiano del primo pomeriggio. \nDal 24 febbraio del 1992 dalle 12:40 alle 13:00 nasce anche un breve spin off del programma intitolato \"Affari di famiglia\", che tratta esclusivamente cause di famiglia. Visto il buon riscontro l'esperimento di \"Affari di famiglia\" torna nell'estate del 1992 e in tutta la stagione 1992/1993 nella prima serata del mercoled\u00ec. Nella stessa stagione, iniziata il 14 settembre, \"Forum\" anticipa l'orario di messa in onda alle 13:30 sostituendo \"Non \u00e8 la RAI\" (promosso su Italia 1).. Dal 20 settembre 1993 \"Forum\" passa nella fascia oraria mattutina, conquista la diretta e trasloca nel pi\u00f9 ampio studio 1 del Centro Safa Palatino. Nel 1994 \u00e8 la volta di \"Forum di sera\", appuntamento in prima serata nel quale la conduttrice \u00e8 protagonista anche di un salotto vip e affronta cause insolite. Il 12 settembre 1994 prende il via una nuova edizione, alla quale prendono parte con una rubrica, dal titolo \"Dice lui, dice lei\", Maurizio Costanzo e Maria De Filippi. Il 15 giugno del 1995 si festeggia la puntata numero 2000. Nell'estate dello stesso anno viene realizzata una seconda edizione di \"Forum di Sera\", che per\u00f2 viene sospesa per bassi ascolti dopo due sole puntate. I restanti appuntamenti, precedentemente registrati, vanno in onda la domenica pomeriggio con il titolo \"Speciale Forum\". A partire dal 1996 il programma passa gradualmente su Rete 4: dal 28 maggio, infatti, Rita dalla Chiesa conduce la nuova serie di \"Forum di sera\" proprio sulla terza rete Mediaset. Il 16 settembre 1996 comincia la 12\u00aa edizione che si conclude il 14 giugno 1997.\nIl passaggio su Rete 4 (1997-2007).\nData per anacronistica dall'allora direttore di Canale 5, Giampaolo Sodano, il quale aveva pensato alla soppressione di \"Forum\", l'8 settembre del 1997 (13\u00aa edizione) il programma si sposta su Rete 4 con la conduzione di Paola Perego, ottenendo per anni ottimi risultati. Dal 1998 il giudice Licheri viene affiancato nel suo ruolo dall'avvocato Tina Lagostena Bassi e nel 2001 i giudici diventano tre con l'arrivo del magistrato Ferdinando Imposimato. La stagione 1998/1999 viene anticipata da una speciale prima serata intitolata \"Il gal\u00e0 di Forum\". Alla serata, in onda il 13 settembre, prendono parte personaggi, assistenti e inviati che, durante i tredici anni di programmazione, hanno contribuito alla crescita e al consolidamento della trasmissione. Paola Perego rimane alla guida del programma per altre quattro edizioni, lasciando il programma alla fine della stagione 2002/2003.\nDall'8 settembre 2003 (19\u00aa edizione) la conduzione torna in mano a Rita dalla Chiesa, storica conduttrice del programma, mentre l'anno successivo il programma giunge alla 20\u00aa edizione e l'anniversario viene celebrato con una prima serata il 16 settembre del 2004 alla quale partecipano tutti i personaggi che hanno collaborato al programma negli anni di attivit\u00e0. Proprio in quella serata la storica guardia giurata del programma Pasquale Africano, personaggio tra i pi\u00f9 longevi e caratteristici della trasmissione insieme al giudice Licheri poich\u00e9 presente dalla prima stagione, annuncia di volersi ritirare dal suo incarico. Al suo posto torna Fabrizio Bracconeri, gi\u00e0 aiutante nei primi anni novanta, che affianca cos\u00ec la conduttrice e Marco Senise. Nel giugno del 2005, lo stesso gruppo autoriale sperimenta in prima serata il pilot \"Il Verdetto\", che per\u00f2 ottiene scarsi risultati. La 22\u00aa stagione (2006-2007), inizia il 4 settembre e si rivela ricca di cambiamenti. Il programma, che nel frattempo si \u00e8 arricchito di spazi dedicati ai quesiti veloci giunti in redazione tramite lettere o video-messaggi, perde la sua \"staticit\u00e0\" venendo trasmesso un'ora in pi\u00f9 al giorno, dalle 14 dopo il TG4, con il nome di \"Sessione pomeridiana\" con inizio dal luned\u00ec 13 novembre alle 14.10 e a tal proposito si aggiunge una nuova personalit\u00e0 al team di giudici arbitri: l'avvocato Luigi Di Majo. Dall'11 al 29 giugno 2007 \"Forum\" viene trasmesso in replica nell'access prime time (con il titolo di \"Forum Preserale\"). Il 10 settembre 2007 il programma viene confermato per la 23\u00aa stagione, sempre su Rete 4, allo storico orario mattutino ed \u00e8 confermata anche la sessione pomeridiana delle 14. Si aggiunge un nuovo giudice, Maretta Scoca.\nIl doppio appuntamento quotidiano tra Canale 5 e Rete 4 (dal 2008).\nDa luned\u00ec 7 gennaio 2008 i vertici Mediaset decidono di promuovere il programma spostandolo (nuovamente) su Canale 5, che lo trasmette dalle 11:00 alle 13:00, dal luned\u00ec al sabato. Con il ritorno sulla rete ammiraglia vi sono alcuni cambiamenti scenografici, nella grafica e di sigla, quest'ultima rinnovata. Su Rete 4 rimane la \"Sessione pomeridiana\" in onda dalle 14.00 alle 15:30/45. Dal 24 gennaio 2008 si aggiunge un nuovo giudice, l'avvocato Beatrice Dalia, in sostituzione di Tina Lagostena Bassi che, ritiratasi dal 19 febbraio per una malattia, si spegner\u00e0 poi il 4 marzo 2008. Il 6 marzo 2008 viene intitolata una sessione pomeridiana a Tina Lagostena Bassi in occasione del suo funerale con il titolo \"Ciao Tina\". Il 19 marzo dello stesso anno fa la sua comparsa l'avvocato Stefano Marzano. Dal 2 giugno al 6 settembre vanno in onda le repliche. Il programma rimane su Canale 5 anche per la 24\u00aa edizione, mantenendo gli stessi orari ma saltando il sabato. Da questa stagione la trasmissione viene prodotta oltre che dalla societ\u00e0 RTI, anche dalla Cor\u00ecma. Un altro lutto colpisce il programma prima dell'inizio della nuova stagione televisiva: il 30 agosto 2008, infatti, scompare dopo una breve malattia Pasquale Africano, gi\u00e0 guardia giurata e figura storica della trasmissione. L'8 settembre 2008 inizia una nuova stagione con uno studio completamente rinnovato, molto pi\u00f9 grande del precedente, una nuova scenografia. Confermata anche la sessione pomeridiana su Rete 4, in onda con gli stessi orari e stessi giorni dell'anno precedente. Nel programma fanno il loro ingresso il notaio Francesco Riccio e il giudice Raffaello Ciardi, in sostituzione di Luigi Di Majo e Ferdinando Imposimato che hanno lasciato la trasmissione. All'inizio di questa stagione la sessione pomeridiana va in onda anche il sabato con puntate inedite e prende il titolo di \"Forum: Sessione Pomeridiana del Sabato\". Tuttavia dopo un mese dall'inizio della messa in onda, senza alcun preavviso, il sabato vengono mandate in onda le repliche. In questa stagione partecipa alla \"Sessione Pomeridiana Tribunale di Forum\" Il fondatore della Casa del consumatore, Roberto Arnoldi, che elargisce consigli alle persone che da casa inviano i quesiti giudiziari tramite mail. La stagione televisiva 2008-2009 si chiude con le puntate del 29 maggio 2009 (mattina e pomeriggio) con i giudici Santi Licheri (che presiedette la sua ultima causa), Beatrice Dalia e Stefano Marzano, dando appuntamento al pubblico a luned\u00ec 7 settembre 2009, giorno d'inizio della nuova stagione. Dal 1\u00ba giugno al 4 settembre 2009 vanno in onda le repliche.\nDal 7 settembre 2009 va in onda la 25\u00aa edizione di \"Forum\" (per la prima volta in 16:9). Come le precedenti stagioni \"Forum\" va in onda dal luned\u00ec al venerd\u00ec dalle 11:00 alle 13:00 su Canale 5, mentre la \"Sessione pomeridiana\" va in onda su Rete 4 dalle 14:00 alle 15:30. Dal 1\u00ba marzo 2010, in seguito alla soppressione dell'edizione delle 13:30 del TG4, la \"Sessione pomeridiana\" viene anticipata intorno alle 13:50 dove viene trattato un breve caso o trattato un argomento con il pubblico ed esperti. In questa stagione si registra l'assenza, dopo 24 anni di presenza ininterrotta, dello storico giudice Santi Licheri, ormai novantunenne (morir\u00e0 alcuni mesi dopo, il 4 aprile del 2010); il 6 aprile la \"Sessione pomeridiana\" di quel giorno verr\u00e0 dedicata alla sua memoria, facendo anche rivedere una sua vecchia causa. Anche il giudice Raffaello Ciardi, dopo una sola stagione, abbandona il programma. Nel cast giuridico fanno il loro ingresso quindi l'avvocato Francesco Foti e il giudice Giovanni Flauti. La stagione televisiva 2009-10 si chiude con le puntate del 28 maggio 2010 dove per festeggiare i 25 anni del programma, la mattina prendono il posto del pubblico tutte le persone che lavorano dietro le quinte del programma, mentre la \"Sessione Pomeridiana\" ha per causa una diatriba tra Marco e Fabrizio e si conclude con un balletto sotto le note della canzone \"Mamma Mia\" degli ABBA. \nLa 26\u00aa edizione \u00e8 cominciata il 6 settembre 2010, con la conferma di tutti i giudici e della scaletta del programma. Inoltre da novembre 2010, per soli due mesi, va in onda il sabato alle 13:25 per 25 minuti, prima di \"Forum: sessione pomeridiana del sabato\", \"Forum Bau\", uno spazio che si occupa del mondo degli animali, fortemente voluto dalla conduttrice Rita dalla Chiesa. Da settembre del 2010 fino a dicembre del 2011 nella sessione pomeridiana del venerd\u00ec, verso le 15:00 per un quarto d'ora oppure nell'anteprima, partecipa l'avvocato Massimiliano Dona (Unione nazionale consumatori) che risponde alle e-mail che inviano i telespettatori di Forum da casa. La 26\u00aa stagione si chiude con le puntate del 3 giugno 2011 dove vengono fatte vedere numerose clip che riguardano i giudici ed i conduttori del programma. Parteciparono a questa puntata tutti i giudici seduti nelle poltrone del pubblico, tranne Beatrice Dalia. Nella stagione 2011-2012 \"Forum\" su Canale 5 giunge alla sua 27\u00aa edizione e la \"Sessione pomeridiana\" su Rete 4 con la sua sesta edizione dal 5 settembre 2011, con una nuova grafica e una scenografia leggermente rivisitata: nella puntata mattutina lo studio \u00e8 azzurro, mentre in quella pomeridiana diventa giallo. Fanno parte del cast giuridico di Forum i giudici arbitri: Maretta Scoca unicamente per la \"Sessione Pomeridiana\", Beatrice Dalia, Stefano Marzano, Francesco Riccio, Francesco Foti e Italo Ormanni. Da questa stagione, nella \"Sessione Pomeridiana\" del venerd\u00ec va in onda il \"minestrone\" dove vengono riproposti i momenti pi\u00f9 divertenti della settimana. Dal 10 gennaio \u00e8 possibile interagire con il programma oltre che con la mail anche tramite Twitter, ma dal 13 marzo 2012 il programma perde la diretta in seguito a un pesante taglio del budget e vengono cos\u00ec meno le interazioni con il pubblico a casa. La stagione si chiude con le puntate di venerd\u00ec 1\u00ba giugno 2012 dove vengono fatte vedere numerose clip e nelle quali Italo Felici, storico ideatore del programma, annuncia che dopo 27 anni andr\u00e0 in pensione. \nNella stagione 2012-2013 \"Forum\" torna su Canale 5 con la sua 28\u00aa edizione e la \"Sessione pomeridiana\" in onda su Rete 4 diventa \"Lo sportello di Forum\", inizialmente previsto come una sorta di spazio consulenza. Dopo la registrazione di due puntate pilota, per\u00f2, la formula non convince la rete; pertanto, a pochi giorni dall'avvio della nuova edizione, vengono registrate le prime puntate con una formula rivista in cui Rita Dalla Chiesa \u00e8 seduta su un divano rosso da cui presenta e commenta da sola le cause proposte, senza il supporto degli assistenti del mattino e del pubblico. Il programma va in onda alle 14:35, dal 3 settembre 2012. I giudici della 28\u00aa edizione di Forum sono Beatrice Dalia, Stefano Marzano, Francesco Foti, Maretta Scoca e Italo Ormanni. \"Forum\" in questa stagione part\u00ec con puntate registrate dove mancava l'interazione con il pubblico da casa; il programma sub\u00ec un grosso calo degli ascolti e cos\u00ec dal 9 ottobre la parte mattutina torna in diretta. Per l'anno 2012 l'ultima puntata in diretta di Forum e l'ultima puntata nuova de \"Lo sportello di Forum\" sono andate in onda il 14 dicembre lasciando il posto alle repliche natalizie. Dal 7 gennaio Forum torna in diretta con la prima puntata del 2013; anche la versione pomeridiana torna con le nuove puntate. Il 20 febbraio 2013 il programma torna in onda registrato anche al mattino con tutte le puntate registrate da settembre a febbraio, secondo la strategia di risparmio Mediaset, fino alla fine di quest'edizione. Il 31 maggio 2013 va in onda l'ultima puntata della 28\u00aa edizione di \"Forum\" su Canale 5 mentre l'ultima puntata de \"Lo Sportello di Forum\" su Rete 4 va in onda il giorno successivo. Nell'ultima puntata vengono proposte numerose clip tra cui una in cui si rivedevano tutti i saluti di tutte le edizioni condotte da Rita dalla Chiesa.\nL'abbandono improvviso di Rita dalla Chiesa, l'arrivo di Barbara Palombelli e il ritorno alla diretta (dal 2013).\nNell'estate del 2013 avviene una vera e propria rivoluzione: Rita dalla Chiesa, dopo aver condotto in totale ben 19 edizioni di \"Forum\", abbandona il programma, per approdare nel pomeriggio di LA7 con una nuova trasmissione (che per\u00f2 non vedr\u00e0 mai la luce); anche Fabrizio Bracconeri, dopo aver partecipato a 13 edizioni complessive, e Marco Senise, che ha preso parte a 15 stagioni, escono di scena.\nDa luned\u00ec 9 settembre 2013 comincia la 29\u00aa edizione di \"Forum\" su Canale 5 e un'altra edizione de \"Lo Sportello di Forum\" (la seconda con tale nome) su Rete 4. La novit\u00e0 principale riguarda la conduzione, affidata alla giornalista Barbara Palombelli, che promette un'edizione dal taglio pi\u00f9 giornalistico e meno volta all'intrattenimento. Al posto di Marco Senise e Fabrizio Bracconeri ci sono tre nuovi assistenti: due donne, Giada Massara (gi\u00e0 nel gruppo dei redattori del programma nelle precedenti edizioni) e Valeria Altobelli, e un uomo, Antonio Frascadore (alla postazione web). Nel programma fa il suo ingresso nel cast giuridico l'avvocato Nino Marazzita, mentre lascia la trasmissione il giudice Italo Ormanni. Fanno parte quindi del cast giuridico della 29\u00aa edizione i giudici Beatrice Dalia, Stefano Marzano, Francesco Foti, Maretta Scoca e Nino Marazzita. Dopo alcuni anni di assenza, viene ripristinata la diretta per l'edizione mattutina. Anche \"Lo Sportello di Forum\", inizialmente in onda registrato, dall'11 novembre 2013 riacquista la diretta. Dal 7 gennaio 2014 \"Lo Sportello di Forum\" anticipa il suo inizio alle 14:00, al posto dell'edizione pomeridiana del TG4, soppressa per bassi ascolti gi\u00e0 dal 23 dicembre 2013. L'ultima puntata in diretta di \"Forum\" e de \"Lo Sportello di Forum\" va in onda marted\u00ec 8 aprile, il giorno seguente si registrano le ultime due puntate della stagione, come accadde la scorsa edizione; dal giorno successivo vanno in onda delle nuove puntate registrate nel periodo settembre-marzo dopo la diretta giornaliera, secondo la strategia di risparmio Mediaset, fino alla fine di questa stagione. Il 30 maggio 2014 vanno in onda le ultime puntate di \"Forum\" e \"Lo Sportello di Forum\" dove vengono trattate cause divertenti presiedute da tutti i giudici, vengono mostrate numerose clip e si d\u00e0 appuntamento per la 30\u00aa edizione del programma. Dal 2 giugno al 5 settembre 2014 vanno in onda le repliche. Dal 14 luglio \"Lo Sportello di Forum\" \u00e8 anticipato da un'anteprima della durata di 15 minuti dove viene fatta rivedere una causa e la relativa sentenza della scorsa edizione, e va in onda fino al 9 agosto.\nPer festeggiare la 30\u00aa edizione del programma domenica 7 settembre 2014 dalle 15:45 alle 19:55 su Canale 5 \u00e8 andata in onda una puntata speciale in diretta, nella quale \u00e8 stato ospite Maurizio Costanzo e dove sono stati trattati tre temi: scambio di provette, religione e mediazione familiare. All'inizio della puntata sono stati ricordati i personaggi pi\u00f9 importanti di questi 30 anni. La 30\u00aa edizione di \"Forum\" e la 3\u00aa edizione de \"Lo Sportello di Forum\" sono cominciate in diretta luned\u00ec 8 settembre 2014 sia su Canale 5 che su Rete 4. Lo studio e la scaletta del programma sono rimasti invariati; il giudice Stefano Marzano dopo pi\u00f9 di 6 anni lascia il programma. In questa edizione gli ascolti della trasmissione sono cresciuti arrivando a toccare nella puntata mattutina il 20% di share e nella pomeridiana l'8,97%, riportando il programma ad ottimi livelli di ascolto e superando la concorrenza. Nella puntata di \"Forum\" del 7 novembre presiede la causa l'avvocato Maria Giovanna Ruo in qualit\u00e0 di difensore dei diritti del minore. La diretta del programma per il 2014 \u00e8 terminata gioved\u00ec 11 dicembre e dal giorno seguente vanno in onda le repliche natalizie fino a marted\u00ec 6 gennaio 2015; il giorno successivo riprende la diretta della trasmissione per entrambe le \"versioni\" del programma. Il giudice Beatrice Dalia, dopo quasi 7 anni, annuncia nel suo profilo Facebook di aver lasciato la trasmissione; tuttavia la si vedr\u00e0 in alcune puntate de \"Lo Sportello di Forum\" che ha registrato precedentemente all'addio; a sostituirla dal 14 gennaio \u00e8 il giudice Maria Giovanna Ruo, gi\u00e0 introdotta nel cast dei giudici alcune settimane prima. Mercoled\u00ec 15 aprile va in onda l'ultima puntata in diretta de \"Lo Sportello di Forum\"; il giorno seguente va in onda l'ultima puntata in diretta di \"Forum\" e nello stesso pomeriggio sono state registrate le ultime puntate della trasmissione. Da gioved\u00ec 16 aprile, per il quarto anno consecutivo, secondo la strategia di risparmio Mediaset, il programma va in onda con delle puntate inedite registrate nel periodo settembre-aprile dopo le dirette giornaliere. Le ultime puntate inedite della trasmissione di questa stagione, sia della versione mattutina che di quella pomeridiana, sono andate in onda venerd\u00ec 12 giugno 2015. Dal 15 giugno, per tutta l'estate, vanno in onda le repliche della stagione appena conclusa. Il 25 luglio vengono stoppate le repliche su Rete 4; dal 27 luglio vanno in onda solo quelle su Canale 5.\nLa nuova stagione del programma si \u00e8 aperta con una puntata speciale domenica 6 settembre 2015 dalle 15:40 alle 20:00 dedicata alla famiglia; si sono trattate 3 cause giudiziarie che hanno raccontato i cambiamenti avvenuti nelle famiglie dai primi anni del \u2018900 ad oggi.\nIl 7 settembre invece sono iniziati i normali appuntamenti in diretta della nuova edizione del programma, confermato sia su Canale 5 alle 11:00 che su Rete 4 alle 14:00 con la conduzione di Barbara Palombelli. \u00c8 affiancata da Valeria Altobelli, presente fin dal 2013, e da tre nuovi volti: Enrico Cimolai al posto di Giada Massara, tornata dietro le quinte del programma, Giulia Giorgi e Claudio Giambene, che sostituiscono Antonio Frascadore, e rappresentano la redazione giornalistica di \"Forum\". Cambiamenti anche nel cast giuridico: si aggiunge ai confermati Francesco Foti, Nino Marazzita, Maretta Scoca, Maria Giovanna Ruo, la nuova giudice Giovanna Carla De Virgiliis. Marted\u00ec 24 novembre, oltre ai normali appuntamenti quotidiani, \"Forum\" va in onda con uno speciale intitolato \"Forum presenta: Libere dalla violenza?\", in seconda serata su Canale 5, in occasione della \"Giornata internazionale contro la violenza sulle donne\". La trasmissione, dalla durata di quasi 2 ore, \u00e8 stata incentrata in alcuni racconti di donne che hanno subito violenze, con la partecipazione di numerosi esperti in studio e numerosi servizi; partecipa alla trasmissione l'avvocato Nino Marazzita.\nLe nuove puntate del programma per il 2015 sono terminate venerd\u00ec 11 dicembre e dal giorno seguente vanno in onda le repliche natalizie intitolate \"Il meglio di Forum Natale\" fino a mercoled\u00ec 6 gennaio 2016; gioved\u00ec 7 gennaio riprende la diretta della trasmissione per entrambe le \"versioni\" del programma. Luned\u00ec 18 aprile va in onda l'ultima puntata in diretta de \"Lo Sportello di Forum\"; il giorno seguente va in onda l'ultima puntata in diretta di \"Forum\" e nello stesso pomeriggio sono state registrate le ultime puntate della trasmissione. Da marted\u00ec 19 aprile, per il quinto anno consecutivo, secondo la strategia di risparmio Mediaset, il programma va in onda con delle puntate inedite registrate nel periodo settembre-aprile dopo le dirette giornaliere. Il 25 maggio e il 3 giugno su Canale 5 vengono riproposte delle repliche in quanto c'\u00e8 stato un errore sul conteggio delle puntate da registrare, due in meno del necessario, su Rete 4, invece, sono andate in onda normalmente puntate registrate de \"Lo Sportello di Forum\". Le ultime puntate inedite della trasmissione di questa stagione, sia della versione mattutina che di quella pomeridiana, sono andate in onda venerd\u00ec 10 giugno 2016 con la partecipazione di tutti i giudici del programma, sono state mostrate svariate clip e ringraziati tutti i collaboratori della trasmissione; dal giorno successivo partono le repliche estive della trasmissione per entrambi gli appuntamenti in attesa della 32\u00aa edizione. L'1 e il 2 settembre vanno in onda due puntate inedite di \"Forum\" della stagione appena conclusa non andate in onda durante l'anno.\nIl 5 settembre 2016 sono iniziate le nuove edizioni del programma, alle 11:00 su Canale 5 con \"Forum\" e alle 14:00 su Rete 4 con \"Lo Sportello di Forum\" sempre con la conduzione di Barbara Palombelli, con uno studio completamente rinnovato e ad affiancare la conduttrice in studio ci sono quattro assistenti: Paolo Ciavarro, figlio di Massimo Ciavarro ed Eleonora Giorgi; Camilla Ghini, figlia di Massimo Ghini; Sofia Odescalchi, figlia del principe Carlo Odescalchi; e Camilla Tedeschi, figlia di Corrado Tedeschi (non saranno presenti tutti insieme ma faranno i turni) ed i riconfermati Giulia Giorgi e Claudio Giambene. Da questa edizione \u00e8 stata introdotta una nuova figura che affianca il giudice di turno in aula: l\"'assistente legale\"; questo ruolo \u00e8 ricoperto da Marina Spoletini e Daniele La Valle (il quale arriva il 20 settembre in sostituzione di Manuel Paroletti), gi\u00e0 assistenti legali della trasmissione negli anni precedenti dietro le quinte. Domenica 11 settembre va in onda uno speciale intitolato \"Forum presenta I Nuovi diritti\", dalle 14:00 alle 18:50 su Canale 5; Le cause, seguite da approfondimenti in studio con numerosi servizi e ospiti (la senatrice Monica Cirinn\u00e0, Imma Battaglia, leader del movimento LGBT, Francesco Montecchi, neuropsichiatra infantile, monsignor Mauro Cozzoli, teologo e scrittore, Alberto Villani, Direttore dell'Unit\u00e0 Operativa Complessa di Pediatria Generale dell'Ospedale Pediatrico \"Bambin Ges\u00f9\" di Roma), hanno trattato di unioni civili, privacy sul web, alimentazione e svezzamento vegano. In questa puntata le cause sono state esaminate dai giudici Melita Cavallo, ex presidente del Tribunale per i minori di Roma; e Simonetta Agnello Hornby, ex-giudice in Inghilterra, scrittrice e avvocato di fama internazionale. Il 1\u00ba dicembre entra a far parte del cast giuridico di Forum un nuovo giudice: Massimo Brandimarte, per vent'anni magistrato di sorveglianza e Presidente del Tribunale di sorveglianza di Taranto. Il 12 dicembre va in onda l'ultima puntata inedita della trasmissione per entrambi gli appuntamenti. Il giorno seguente partono le repliche natalizie intitolate \"Il meglio di Forum Natale\" senza nessun preavviso al pubblico, fino al 7 gennaio. Il 9 gennaio riprende la diretta della trasmissione sia su Canale 5 che su Rete 4 fino all'11 aprile; il giorno seguente vengono registrate le puntate finali del programma. Dal 2 marzo il giudice Massimo Brandimarte non fa pi\u00f9 parte della trasmissione, per candidarsi come nuovo sindaco a Taranto. Da mercoled\u00ec 12 aprile, per il sesto anno consecutivo, secondo la strategia di risparmio Mediaset, il programma va in onda con delle puntate inedite registrate nel periodo settembre-aprile dopo le dirette giornaliere fino al 16 giugno, quando va in onda l'ultima puntata con i saluti al pubblico. In questa edizione la trasmissione mattutina registra un notevole aumento di ascolti, con puntate che toccano 1.800.000 telespettatori e il 21% di share, superando quotidianamente, per la prima volta, da quando Barbara Palombelli conduce il programma, oltre che \"Tempo &amp; denaro\" anche \"La prova del cuoco\", in onda su Rai 1. Come ogni estate dal 17 giugno al 9 settembre 2017 vanno in onda le repliche di \"Forum\" e \"Lo Sportello di Forum\".\nIl 10 settembre 2017 va in onda una puntata speciale del programma, dalle 14:00 alle 18:50 su Canale 5 dal titolo Forum presenta: Il Diritto alla Vita. Dal giorno dopo, riprende la diretta del programma con la prima puntata della 33\u00aa edizione in entrambi gli appuntamenti. Interamente confermato il cast giuridico ed artistico fatta eccezione per Camilla Tedeschi che lascia la trasmissione dopo una sola stagione; il suo posto \u00e8 stato preso da Edoardo Donnamaria. Lo studio del programma viene in parte rinnovato. Il 1\u00ba dicembre presiede eccezionalmente un nuovo giudice: Gianfranco D'Aietti. Il nuovo giudice non appare poi nelle puntate successive della trasmissione. Dall'11 dicembre entra a far parte del cast artistico del programma Ladislao Liverani, in sostituzione di Paolo Ciavarro nelle sole puntate de Lo Sportello di Forum, in quanto quest'ultimo \u00e8 impegnato con il daily di Amici, in onda su Real Time allo stesso orario della puntata pomeridiana di Forum. Ladislao Liverani sostituisce Paolo Ciavarro anche in alcune puntate di Forum su Canale 5. Il 15 dicembre vanno in onda le ultime puntate inedite di Forum e Lo Sportello di Forum per quanto riguarda il 2017. Dal giorno successivo vanno in onda le repliche della trasmissione per tutto il periodo natalizio. L'8 gennaio Forum torna in diretta in entrambi gli appuntamenti giornalieri con le prime puntate del 2018. Il 25 marzo viene a mancare il giudice Maretta Scoca e il giorno dopo viene ricordata con una clip. Dal 12 aprile entra a far parte del cast giuridico di Forum l'avvocato Simona Napolitani. Il 18 aprile va in onda l'ultima puntata in diretta de Lo Sportello di Forum; il giorno seguente va in onda l'ultima puntata in diretta di Forum e nello stesso pomeriggio vengono registrate le ultime puntate della trasmissione. Dal 19 aprile, per il settimo anno consecutivo, secondo la strategia di risparmio Mediaset, il programma va in onda con delle puntate inedite registrate nel periodo settembre-aprile dopo le dirette giornaliere. L'ultima puntata di questa stagione va in onda l'8 giugno 2018. Dal giorno seguente riprendono le repliche del programma fino a sabato 8 settembre.\nDomenica 9 settembre 2018 va in onda una puntata speciale del programma, dalle 14:00 alle 18:45 su Canale 5 dal titolo Forum Presenta: Genitori e Figli. In questa puntata, entra a far parte del cast artistico del programma la giornalista Elena Testi, in sostituzione di Giulia Giorgi, la quale lascia la trasmissione luned\u00ec 10 settembre per il periodo di maternit\u00e0. Il giudice Giovanna De Virgiliis lascia Forum ed al suo posto arriva il giudice Melita Cavallo. Luned\u00ec 10 settembre il programma inizia la sua 34\u00aa edizione con una sigla graficamente rinnovata, un nuovo logo ed un parziale rinnovo dello studio. Da quest'anno, per consentire alla Palombelli di occuparsi anche di \"Stasera Italia\", il rotocalco dell'access prime time di Rete 4, Forum torna in diretta dal luned\u00ec al venerd\u00ec, consentendo alla conduttrice di fare tutti e due lavori per guadagnare i soldi. La diretta del programma per il 2018 termina venerd\u00ec 14 dicembre e dal giorno seguente vanno in onda le repliche natalizie titolate \"Forum - Il meglio di\", fino a sabato 5 gennaio 2019. Luned\u00ec 7 gennaio 2019 riprende la diretta del programma in entrambi gli appuntamenti fino alla fine di questa edizione. Il 23 gennaio 2019, a seguito di indiscrezioni di stampa relative a un'inchiesta condotta dalla Procura di Catania dove menzionano, tra gli altri, anche l'avvocato Francesco Foti, la societ\u00e0 Cor\u00ecma che cura la produzione esecutiva del programma, ha informato Mediaset di aver sospeso temporaneamente e in via prudenziale il rapporto di collaborazione con l'avvocato Foti, in attesa che venga chiarita la posizione di quest'ultimo. Dal 15 febbraio torna a far parte del cast giuridico di \"Forum\" Gianfranco D'Aietti. Marted\u00ec 30 aprile, nella puntata de \"Lo Sportello di Forum\", debutta il nuovo giudice del programma, Bartolo Antoniolli. Le ultime puntate in diretta della trasmissione, sia della versione mattutina che di quella pomeridiana, vanno in onda gioved\u00ec 30 maggio, lasciando spazio da venerd\u00ec 31 maggio a venerd\u00ec 7 giugno alle puntate di Forum registrate in precedenza. Venerd\u00ec 31 maggio vengono registrate le ultime due puntate; inoltre, nella stessa giornata, senza nessun preavviso al pubblico su Canale 5 viene mandata in onda una replica. Venerd\u00ec 7 giugno va in onda l'ultima puntata di \"Forum\" e de \"Lo Sportello di Forum\" della 34\u00aa edizione e viene annunciato che l'avvocato Marina Spoletini dopo 6 anni lascia la trasmissione. Dal giorno seguente partono le repliche estive che vanno in onda fino al 7 settembre.\nDomenica 8 settembre 2019 alle 14:00 \u00e8 partita la 35\u00aa edizione di \"Forum\"; lo speciale pomeridiano quest'anno \u00e8 stato titolato \"Forum presenta: il diritto all'identit\u00e0\" ed ha avuto tra i numerosi ospiti il nuotatore Manuel Bortuzzo e la conduttrice Alda D'Eusanio. In puntata sono stati introdotti nuovi personaggi che entrano a far parte del cast artistico e giuridico del programma: l'avvocato Giulia Befera, che assister\u00e0 i giudici insieme all'avvocato Daniele La Valle, e Giulia Campesi, che si occuper\u00e0 del web. Il giudice Mariagiovanna Ruo invece lascia la trasmissione dopo aver partecipato a 5 edizioni; anche Elena Testi non far\u00e0 pi\u00f9 parte della squadra dei giornalisti del programma per passare a Tagad\u00e0, il programma di Tiziana Panella, in onda su La7 quasi allo stesso orario, con una sfida differente, per rispettare l'orario sul termine. Il giorno seguente, luned\u00ec 9 settembre, riprendono i quotidiani appuntamenti con \"Forum\", alle 11:00 su Canale 5 e alle 14:00 su Rete 4 con \"Lo Sportello di Forum\".\nDal 6 dicembre rientra nel cast giuridico del programma l'avvocato Francesco Foti. La diretta di \"Forum\" e \"Lo Sportello di Forum\" per il 2019 termina venerd\u00ec 13 dicembre; dal giorno seguente partono le repliche natalizie, titolate \"Forum Natale\", fino a luned\u00ec 6 gennaio 2020. Marted\u00ec 7 gennaio riprendono su Canale 5 e Rete 4 i quotidiani appuntamenti della trasmissione in diretta. Rientra nel cast Ladislao Liverani, in sostituzione di Paolo Ciavarro, impegnato nel Grande Fratello VIP. L'edizione viene interrotta finendo in anticipo venerd\u00ec 13 marzo con le ultime puntate del programma e successivamente va in onda in replica per via dell'emergenza Coronavirus. Luned\u00ec 4 maggio, la conduttrice Barbara Palombelli comunica al pubblico tramite Facebook che la trasmissione sarebbe ripresa ad andare in onda con le nuove puntate in diretta a partire da settembre. \"Forum\" e \"Lo Sportello di Forum\" continueranno comunque ad andare in onda ma con delle repliche. La 35\u00aa edizione di \"Forum\" riprende mercoled\u00ec 2 settembre mentre \"Lo Sportello di Forum\" venerd\u00ec 4 settembre, trasmettendo puntate inedite registrate in precedenza, fino a venerd\u00ec 11 settembre. Con 127 puntate su Canale 5 e 125 su Rete 4, questa \u00e8 l'edizione pi\u00f9 breve da quando il programma \u00e8 in onda quotidianamente.\nLuned\u00ec 14 settembre 2020 il programma torna in diretta con la sua 36\u00aa edizione nel mattino di Canale 5 e nel primo pomeriggio di Rete 4, condotto per l'ottavo anno di fila da Barbara Palombelli. A causa della pandemia da COVID-19, la puntata introduttiva domenicale non viene realizzata per evitare assembramenti. Lo studio del programma viene modificato al fine di rispettare le distanze di sicurezza. A partire da questa stagione esce di scena l'avvocato Nino Marazzita e viene istituita la figura dell'avvocato d'ufficio, interpretato dall'avvocato Adriano Squillante e, a partire dal 22 settembre, anche da Gabriel Frasca, in rappresentanza dei contendenti che a causa della pandemia o, perch\u00e9 impossibilitati, non possono entrare in studio. Il 18 dicembre vanno in onda le ultime puntate di \"Forum\" e \"Lo Sportello di Forum\" del 2020; durante la pausa natalizia vanno in onda le repliche titolate \"Forum Natale\". Gioved\u00ec 7 gennaio 2021 riprendono gli appuntamenti quotidiani su Canale 5 e Rete 4 con le nuove puntate del programma. Venerd\u00ec 2 aprile entra a far parte della squadra degli avvocati d'ufficio l'avvocato Simone Buffardi de Curtis. Per lasciare spazio a delle edizioni speciali del Tg4, \"Lo Sportello di Forum\" durante la stagione ha subito alcune modifiche di palinsesto: il 21 settembre 2020 \u00e8 andato in onda dalle 14:00 alle 14:45, il 12 marzo 2021 dalle 15:50 alle 17:25, il 16 aprile dalle 17:00 alle 18:30 mentre il 27 aprile non \u00e8 andato in onda. Per 6 puntate Valeria Altobelli e Giada Massara tornano come assistenti della conduttrice, sostituendo gli attuali, costretti ad un periodo di quarantena. L'ultima puntata in diretta di \"Forum\" su Canale 5 di questa stagione va in onda luned\u00ec 10 maggio, mentre l'ultima puntata in diretta de \"Lo Sportello di Forum\" su Rete 4 va in onda marted\u00ec 11 maggio; dal giorno successivo entrambe le trasmissioni vanno in onda con puntate registrate in precedenza fino a venerd\u00ec 28 maggio 2021, giorno in cui sono state trasmesse le ultime puntate del programma, registrate venerd\u00ec 14 maggio. Dal 29 maggio sono partite le repliche estive in onda sempre nella stessa fascia oraria, fino all'11 settembre.\nLuned\u00ec 13 settembre 2021 \"Forum\" e \"Lo Sportello di Forum\" tornano in diretta con la 37\u00aa edizione, condotti per il nono anno da Barbara Palombelli. Escono di scena in questa nuova stagione il giudice Gianfranco D'Aietti e l'avvocato d'ufficio Adriano Squillante; viene inoltre istituita una nuova figura giuridica, gli uditori: ragazzi e ragazze, aspiranti magistrati, che in postazioni a loro dedicate assistono al dibattimento, intervengono e poi insieme al giudice di turno elaborano la sentenza. Luned\u00ec 4 ottobre \"Lo Sportello di Forum\" non va in onda per lasciare spazio ad un lungo speciale del Tg4 dedicato ai risultati elettorali delle elezioni amministrative. La diretta di \"Forum\" e \"Lo Sportello di Forum\" per il 2021 termina venerd\u00ec 17 dicembre; l'appendice pomeridiana va in onda con una puntata inedita anche luned\u00ec 20 dicembre. Da sabato 18 dicembre partono le repliche natalizie, titolate \"Forum Natale\", fino a sabato 8 gennaio 2022. Luned\u00ec 10 gennaio riprendono gli appuntamenti quotidiani della trasmissione in diretta. Venerd\u00ec 28 gennaio \"Lo Sportello di Forum\" non va in onda per lasciare spazio ad uno speciale di \"Quarta Repubblica\" dedicato all'elezione del presidente della Repubblica. L'appendice pomeridiana di \"Forum\" non va in onda neanche gioved\u00ec 3 febbraio, sostituita da \"Speciale Tg4 \u2013 La partita del Quirinale\", speciale del Tg4 per seguire l'insediamento e il giuramento del presidente della Repubblica Sergio Mattarella.\nStudi televisivi.\nForum e Lo Sportello di Forum\nForum di sera\nForum 20 Anni\nEdizioni e ascolti.\n1985 - 2006\n2006 - 2007: \"Forum\" e \"Forum Sessione Pomeridiana\" \n2007 - 2012: \"Forum\" e \"Sessione Pomeridiana Tribunale di Forum\" \n2012 - in corso: \"Forum\" e \"Lo Sportello di Forum\" \nPuntate speciali di \"Forum\".\nAscolti\nSigla.\nLa sigla di \"Forum\", composta da Dino Siani, \u00e8 una sola, ma presenta diversi arrangiamenti a seconda della rete. Su Canale 5 per l'edizione mattutina (andata in onda prima su Canale 5, poi su Rete 4 e poi di nuovo su Canale 5) la sigla \u00e8 arrangiata in chiave \"Normale\" da Silvio Amato (dal 2004), mentre nel periodo precedente (dal 1985 al 2004) ci furono diversi arrangiamenti (il primo dal 1985 al 1993 e il secondo dal 1993 al 2004). Quest'ultimo arrangiamento \u00e8 ancora utilizzato come accompagno all'uscita dell'aula del giudice dopo aver letto la sentenza. Su Rete 4, per l'edizione pomeridiana (in onda solo su Rete 4), dal 2006 al 2007 la sigla era la stessa dell'edizione mattutina. Da luned\u00ec 7 gennaio 2008 a venerd\u00ec 1\u00ba giugno 2012, la sigla era arrangiata in chiave \"Carillon\" da Silvio Amato per la \"Sessione pomeridiana\", mentre dal 3 settembre 2012 in poi \u00e8 arrangiata in chiave \"Mandolino\" da Michele Centonze per \"Lo Sportello di Forum\".\nEsportazione del format.\nIl format del programma \u00e8 stato esportato anche in Spagna, prima su Telecinco col nome \"Veredicto\" e poi su Antena 3 che riprese il format col nome \"Veredicto final\", ma lo cancell\u00f2 per bassi ascolti. Successivamente, la tv spagnola di propriet\u00e0 di Mediaset lo ripropose dal 2009 al 2014 col nome \"De buena ley\".\nIn Polonia, il programma \u00e8 andato in onda su Polonia 1 nel 1998 e poi su Tele 5 nel 2002 con il titolo \"Werdykt\" ed \u00e8 stato condotto da Tomasz Tomaszewski che esord\u00ec nella conduzione affiancando Rita dalla Chiesa nell'edizione italiana.\nControversie.\nNel corso degli anni \"Forum\" \u00e8 stato al centro di alcune critiche e controversie, tra cui si ricordano le seguenti."}
{"id": "498608", "revid": "599013", "url": "https://it.wikipedia.org/wiki?curid=498608", "title": "Bih", "text": ""}
{"id": "498611", "revid": "115026028", "url": "https://it.wikipedia.org/wiki?curid=498611", "title": "Erftstadt", "text": "Erftstadt \u00e8 una citt\u00e0 di 50.972 abitanti della Renania Settentrionale-Vestfalia, in Germania.\nAppartiene al distretto governativo (\"Regierungsbezirk\") di Colonia ed al circondario (\"Kreis\") del Reno-Erft (targa BM).\nErftstadt si fregia del titolo di \"Media citt\u00e0 di circondario\" (\"Mittlere kreisangeh\u00f6rige Stadt\").\nGeografia fisica.\nIl nome deriva dal fiume che le percorre: l'Erft. La citt\u00e0, che si trova a sud-est di Colonia, ricopre una superficie di 120 km\u00b2, delle quali 70% sono terreni agricoli e solo 10% sono aree urbane.\nStoria.\nLa citt\u00e0 di Erftstadt fu creata il 1\u00ba gennaio 1969 dalla fusione della citt\u00e0 di Lechenich con i comuni di Bliesheim, Borr, Dirmerzheim, Dorweiler, Erp, Friesheim, Gymnich, Kierdorf, Liblar, Niederberg, Pingsheim e Wissersheim.\nIl 1\u00ba gennaio 1975 le frazioni di Dorweiler, Pingsheim und Wissersheim furono scorporate da Erftstadt e annesse al comune limitrofo di N\u00f6rvenich.\nSuddivisione amministrativa.\nLa citt\u00e0 di Erftstadt \u00e8 divisa in 14 distretti urbani (\"Stadtbezirk\"):\nAmministrazione.\nGemellaggi.\nErftstadt \u00e8 gemellata con:\nErftstadt intrattiene un rapporto di \"collaborazione intercomunale\" (\"Interkommunale Zusammenarbeit\") con:"}
{"id": "498612", "revid": "1982", "url": "https://it.wikipedia.org/wiki?curid=498612", "title": "Teatro Carlo Felice di Genova", "text": ""}
{"id": "498617", "revid": "4506", "url": "https://it.wikipedia.org/wiki?curid=498617", "title": "Ahrem", "text": ""}
{"id": "498618", "revid": "4506", "url": "https://it.wikipedia.org/wiki?curid=498618", "title": "Bliesheim", "text": ""}
{"id": "498619", "revid": "4506", "url": "https://it.wikipedia.org/wiki?curid=498619", "title": "Liblar", "text": ""}
{"id": "498620", "revid": "1369234", "url": "https://it.wikipedia.org/wiki?curid=498620", "title": "New York Red Bulls", "text": "Il New York Red Bulls, conosciuto precedentemente come New Jersey MetroStars, \u00e8 un club calcistico statunitense con sede nella citt\u00e0 di Harrison (New Jersey).\nNella stagione 2021 milita nella Major League Soccer (MLS), vertice della piramide calcistica statunitense.\nFondato nel 1995, ha come colori sociali il rosso e il bianco. Includendo la stagione 2021, ha partecipato a tutti i 26 campionati nazionali della MLS.\nI Red Bulls hanno vinto tre Supporters' Shield; in ambito internazionale il miglior risultato ottenuto \u00e8 stata la semifinale raggiunta in CONCACAF Champions League 2018.\nStoria.\nFondato il 15 giugno 1995, il club era originariamente conosciuto con il nome di New Jersey MetroStars e inizi\u00f2 a giocare nella Major League Soccer (MLS) a partire dalla stagione 1996. Il miglior risultato raggiunto furono le semifinali dei play-off nel 2000, quando la squadra fu eliminata dal Chicago Fire.\nIl 9 marzo 2006 il club fu acquistato per trenta milioni di dollari dalla Red Bull, azienda austriaca produttrice dell\u2019omonima bevanda energetica. A seguito della cessione, la squadra modific\u00f2 i suoi colori sociali in bianco-rosso e pass\u00f2 alla denominazione di New York Red Bulls, scatenando le proteste di gran parte della tifoseria, specialmente i residenti nel New Jersey. Nel 2008 la nuova propriet\u00e0 spese circa settanta milioni di dollari per costruire un nuovo stadio nella citt\u00e0 di Harrison (New Jersey), poi completato nel 2010.\nDal 2006 in poi i New York Red Bulls accolsero l'arrivo di calciatori dal passato glorioso come Thierry Henry, Tim Cahill, P\u00e9guy Luyindula, Rafa M\u00e1rquez e Shaun Wright-Phillips.\nNel 2018 il team newyorchese domin\u00f2 la stagione regolare facendo il record di punti (71) e vincendo il terzo Supporters' Shield della propria storia; arrivati alla fase play-off da favoriti, superarono il Columbus Crew in semifinale di Conference ma vennero eliminati al turno successivo dall'.\nLa stagione successiva vide una discesa rispetto all'anno precedente; in campionato la squadra arriv\u00f2 sesta nella propria conference, dodicesima in assoluto, mentre in coppa perse al quarto turno contro il . In Champions League batt\u00e8 agilmente l' agli ottavi, ma si ferm\u00f2 successivamente ai quarti di finale a causa della doppia sconfitta subita dal .\nLa stagione 2020, segnata da una lunga interruzione dovuta alla pandemia di COVID-19, termin\u00f2 con un anonimo tredicesimo posto in classifica generale e che permise comunque la qualificazione alla fase successiva. Nei play-off i giocatori vennero eliminati al primo turno dal . La stagione successiva conferm\u00f2 le prestazioni altalenanti della squadra, in particolare durante la prima met\u00e0 della stagione in cui persero dieci delle prime venti partite; nelle ultime dodici partite di campionato la squadra conquist\u00f2 25 punti su 36 disponibili, frutto di sette vittorie, quattro pareggi ed una sola sconfitta, riuscendo ad accedere per il dodicesimo anno di fila alla fase play-off.\nCronistoria.\nDi seguito la cronistoria del New York Red Bulls.\nColori e simboli.\nColori.\nI colori del club sono il bianco ed il rosso. Dal 1996 al 1997 erano il bianco e nero, successivamente vennero utilizzati come colori primari il rosso e nero su disposizione dell'allora presidente Charlie Stillitano, il quale volle omaggiare il di cui era tifoso. Nel corso della storia la prima divisa attravers\u00f2 tre distinte fasi cromatiche: durante la prima stagione la maglia fu nera e bianca (1996); in seguito si pass\u00f2 ad un completo a strisce rosso nere (dal 1997 al 2005); a partire dal 2006, la divisa primaria si present\u00f2 infine totalmente bianca con inserti rossi. Per quanto riguarda la seconda maglia, durante il periodo \"MetroStars\" la seconda divisa da gioco fu sempre bianca e nera o soltanto bianca; con forme a serpentina nel '96 e a strisce dal 1997 al 2002 e completamente bianca dal 2003 al 2005; a partire dall'era \"Red Bull\", la seconda divisa mut\u00f2 cromatura nel corso degli anni. Le colorazioni pi\u00f9 frequentemente utilizzate furono il rosso, il blu ed il nero.\nNelle stagioni 2018 e 2019 adott\u00f2 una terza divisa nera con dettagli rispettivamente bianchi nella prima stagione e color ceruleo durante la seconda, mentre nel 2021 venne prodotta una terza maglia completamente bianca con inserti azzurri.\nSimboli ufficiali.\nStemma.\nLo stemma del club \u00e8 uno scudo quadrangolare con la base arrotondata e contornato da un doppio bordo blu: al suo interno sono raffigurati due tori rossi che corrono l'uno verso l'altro, in primo piano c'\u00e8 un pallone mentre sullo sfondo viene rappresentato il sole. Lo stemma si completa con la scritta \"Red Bull\" in rosso all'interno dello stemma e posto in alto e con la scritta \"New York\" in blu messa alla base dello stemma e sempre al suo interno. Il primo stemma, utilizzato dal 1996 al 2001, riprendeva due grattacieli grigi sullo sfondo ed in primo piano era posta una lettera \"M\" fiammeggiante, colorata di rosso al suo interno e con i contorni gialli. Lo stemma successivo, utilizzato dal 2002 al 2005, era uno scudo di stile gotico ed era diviso in quattro parti di cui tre stavano a rappresentare gli stati di New York, New Jersey ed il Connecticut, mentre la quarta porzione di scudo era composta da strisce rosso nere. Il terzo stemma, il primo griffato Red Bull, ha lo stesso concept dell'ultimo stemma, l'unica differenza sta nella rimozione delle \"thin lines\", delle linee sottili, volte a rappresentare la corsa dei due tori. \nIl primo logotipo del club newyorchese risale al 1996: questo era composto dalla scritta \"metrostars\" stilizzata di colore bianco, con lo sfondo e il contorno per met\u00e0 giallo e per met\u00e0 rosso. Tale \"wordmark\" \u00e8 rimasto in uso fino al 1998, anno in cui ne \u00e8 susseguito uno identico nella forma e nel carattere ma con colori diversi, le lettere in bianco su uno sfondo nero con il contorno rosso. Nel 2006, anno dell'aggiornamento della \"brand identity\" della squadra di New York, \u00e8 stato rinnovato il logotipo, scritto in stampatello, e con le parole \"Red Bull\" (in rosso) posizionate sopra a \" New York\" (in blu).\nInno.\nIn un\u2019intervista rilasciata al sito ufficiale della MLS, uno dei capi ultras della curva \"South Ward\" dichiar\u00f2 che non esiste un inno ufficiale ma il gruppo \u00e8 solito intonare canti e cori attraverso canzoni popolari di genere pop estrapolandone alcune parti e adattandole alla squadra.\nStrutture.\nStadio.\nIl primo impianto sportivo utilizzato dal NY MetroStars \u00e8 stato il Giants Stadium, a partire dal 1996 fino al 2009, gi\u00e0 impiegato in precedenza dal e da altri club di altre discipline sportive. Durante questo periodo la squadra ha usufruito di altri impianti per giocare alcune partite di coppa; nel 1997 si gioc\u00f2 al Columbus Soccer Stadium la semifinale del torneo, tra il 1999 ed il 2003 i MetroStars giocarono tre partite allo Yurcak Field di cui una semifinale, sempre nello stesso periodo disputarono altre partite al Mitchel Athletic Complex, un campo sportivo di una base militare, dove si giocarono complessivamente tre turni di coppa.\nIl New York Red Bulls disputa le partite casalinghe al Red Bull Arena a partire dal 2010 e la sua capienza pu\u00f2 raggiungere fino a spettatori. I lavori iniziarono nel settembre 2006 e la conclusione fu programmata per l'anno successivo ma in seguito all'acquisizione del club da parte della Red Bull la fine dei lavori venne posticipata al 2010. La prima partita ufficiale casalinga dei Bulls venne giocata il 27 marzo 2010 contro il . Nel 2019 hanno affrontato il al \"MSU Soccer Park at Pittser Field\", match valido per il quarto turno di coppa nazionale.\nCentro di allenamento.\nSituato nella Contea di Morris, il centro sportivo Red Bull Training Facility \u00e8 costato 6 milioni di dollari ed \u00e8 stato inaugurato nel 2013. L'impianto si estende su 6 ettari, comprende diversi terreni di gioco e nel corso degli anni, la struttura ha visto diversi lavori di ammodernamento, con l'implementazione di una struttura per l'Academy, nuovi spogliatoi, uffici per lo staff tecnico e varie altre strutture.\nNel 2021 la societ\u00e0 annuncia la costruzione di un nuovo centro sportivo esteso su 32 ettari di terreno.\nSociet\u00e0.\nOrganigramma societario.\nDi seguito l'organigramma del New York Red Bulls aggiornato al 30 novembre 2021.\nSponsor.\nDi seguito la cronologia degli sponsor tecnici del New York Red Bulls.\nImpegno nel sociale.\nLa societ\u00e0 newyorchese \u00e8 attiva anche nel sociale: fin dalla sua fondazione il club opera su pi\u00f9 fronti per sostenere le persone meno abbienti della comunit\u00e0 e programma vari eventi con cui far avvicinare i bambini ed i ragazzi allo sport.\nSettore giovanile.\nNel 2015 il New York Red Bulls fond\u00f2 la propria Academy, ovvero il corrispettivo di un settore giovanile, al cui interno vi sono varie squadre in base alle fasce d'et\u00e0. Tutte le giovanili si allenano al centro sportivo Red Bull Training Facility. Nello stesso anno, il club annunci\u00f2 la creazione di una propria squadra riserve con sede a Montclair. Nel dicembre 2021 viene confermata la presenza della squadra riserve nel campionato USL per la stagione 2022, l'ultima nella lega. A partire dalla stagione 2023, la squadra prender\u00e0 parte alla MLS Next Pro.\nDiffusione nella cultura di massa.\nCinema e televisione.\nIn una scena del film di Andy Fickman \"She's the Man\" (2006), viene inquadrata una parete sulla quale \u00e8 appeso un poster di Eddie Gaven con indosso la maglia del New York MetroStars. A pochi mesi dalla chiusura della propria esperienza a New York e del ritiro dal calcio, Thierry Henry appare in un cameo nel film \"Entourage\" in cui scambia una breve conversazione con Ari Gold (Jeremy Piven) mentre passeggia con il proprio cane.\nIn ambito televisivo, la franchigia viene citata in \"Sports Night\" (1998-2000), quando Dan Rydell (Josh Charles) chiede ai suoi amici di citargli almeno cinque squadre della lega in modo tale da non fare una brutta figura con la ragazza con cui deve uscire, dato che lei stessa gioca a calcio.\nAllenatori e presidenti.\nDi seguito l'elenco cronologico dei presidenti del New York Red Bulls.\nDi seguito l'elenco cronologico degli allenatori del New York Red Bulls.\nCalciatori.\nMaglie ritirate.\nDi seguito l'elenco delle maglie ritirate del New York Red Bulls.\nCapitani.\nIn totale sono stati tredici i capitani dei Bulls. Thierry Henry ha guidato la squadra per pi\u00f9 stagioni (quattro tra il 2011 ed il 2014). Nel 2005 la squadra ha avuto due capitani (Youri Djorkaeff e Amado Guevara), nel 2006 sono stati tre (Djorkaeff, Guevara e Tony Meola) e due nel 2008 (Claudio Reyna Juan Pablo \u00c1ngel).\nContributo alle Nazionali.\nNazionale statunitense e giovanili.\nA partire dalla sua fondazione, i Red Bulls ebbero tra le proprie fila diversi calciatori appartenenti agli Stati Uniti. Durante le prime edizioni della Gold Cup, posteriori alla nascita della franchigia newyorchese, vennero convocati Alexi Lalas nel 1998, Clint Mathis e Richie Williams nella vittoriosa spedizione del 2002, di nuovo Mathis nel 2003, Juan Agudelo e Tim Ream nel 2011 ed Aaron Long nel 2019.\nPer quanto riguarda la rassegna mondiale, gli unici calciatori convocati, appartenenti alla franchigia newyorchese, sono stati Tab Ramos e Lalas nel 1998, e Mathis nel 2002.\nA seguito della vittoria in Gold Cup nel 2002, gli Stati Uniti si qualificarono di diritto per la Confederations Cup, cui partecipano Mathis e Tim Howard.\nCi sono stati altri calciatori di rilievo, i quali non parteciparono a tornei internazionali, ad aver vestito la maglia a stelle e strisce durante la loro presenza tra le fila dei MetroStars\\RedBulls, ad esempio, Peter Vermes, Santino Quaranta e Sacha Kljestan.\nA livello giovanile diversi calciatori hanno preso parte a rassegne internazionali di rilievo; Lalas partecip\u00f2 alle Olimpiadi nel 1996 e Jozy Altidore a quelle del 2008. Tyler Adams \u00e8 l'unico calciatore ad aver vinto il Campionato nordamericano di categoria (2017).\nAltre nazionali.\nTra la fine degli anni novanta e dai primi anni duemila diversi calciatori vestirono la maglia della propria nazionale durante il periodo in cui erano a New York, tra i pi\u00f9 rappresentativi: Roberto Donadoni prese parte ad Euro 96, giocando tutte e tre le partite dell' da titolare, Lothar Matth\u00e4us con la gioc\u00f2 da titolare tutte e tre le partite della fase a gironi di Euro 2000, Craig Ziadie e Dane Richards con la i quali parteciparono rispettivamente alla Gold Cup nel 2003 e nel 2009 e 2011, Alfredo Pacheco con il , Rafa M\u00e1rquez con il , vincitore della Gold Cup nel 2011. Per quanto concerne l'area asiatica, Tim Cahill \u00e8 l'unico calciatore ad aver giocato con una nazione del continente mentre era di propriet\u00e0 dei Bulls, l', con cui conquist\u00f2 nel 2015 la Coppa d'Asia. Andrew Boyens arriv\u00f2 a New York nel maggio 2008 e, dopo aver giocato 21 partite nell'arco della stagione, a novembre dello stesso anno vinse la Coppa delle nazioni oceaniane con la ; altri calciatori degni di nota furono Eduardo Hurtado con l', Giovanni Savarese con il , Dwayne De Rosario e Karl Ouimette con il , Roy Miller con la , Kemar Lawrence con la con cui partecip\u00f2 alla Gold Cup nel 2015 e nel 2017 arrivando fino alla finale in entrambe le occasioni, alla Copa Am\u00e9rica nel 2015 e nel 2016.\nStatistiche e record.\nPartecipazione ai campionati.\nDi seguito la partecipazione del New York Red Bulls ai campionati.\nNegli Stati Uniti non esiste un sistema di promozioni e retrocessioni fra le leghe, quindi la distinzione in livelli delle leghe va intesa in base all'importanza commerciale del campionato e alla ratifica da parte della federazione.\nPartecipazione alle coppe.\nDi seguito la partecipazione del New York Red Bulls alle coppe.\nStatistiche di squadra.\nIncludendo la stagione 2021, il club ha partecipato a 26 campionati nazionali, giocati tutti in MLS, e alla US Open Cup a partire dall'edizione 1997. Per quanto riguarda le competizioni continentali, ha disputato in cinque occasioni la CONCACAF Champions League, arrivando in semifinale nel 2018. Dalla sua fondazione, ha raggiunto per 22 volte i play-off di cui dodici volte consecutivamente (2010-2021).\nLa vittoria casalinga con il maggior numero di reti di scarto avvenne contro il nel 2006 (6-0) mentre quella in trasferta avvenne nel 2016 (New York Red Bulls- 7-0). Le peggiori sconfitte sono arrivate entrambe, negli Stati Uniti, nel 2008 da parte del in tutte e due le occasioni (5-1) e (2-5). L'8 maggio 2004 si registra il pareggio in trasferta con il pi\u00f9 alto numero di gol (10): -New York MetroStars 5-5. Dal 10 luglio 2016 all'11 marzo 2017 realizz\u00f2 una striscia di 18 gare consecutive senza perdere (undici vittorie e sette pareggi).\nStatistiche individuali.\nIl giocatore che detiene il maggior numero di presenze con la maglia dei Bulls \u00e8 Luis Robles, con 281 apparizioni. Bradley Wright-Phillips \u00e8 il miglior marcatore della storia dei newyorchesi (140 reti) ed \u00e8 anche il miglior marcatore stagionale con 27 reti segnate nella stagione 2014. Mike Grella realizz\u00f2 la rete pi\u00f9 veloce della Major League Soccer segnando dopo appena sette secondi contro il Philadelphia Union, match valido per la 33\u00aa giornata di campionato.\nDi seguito i record di presenze e reti dei giocatori dei Bulls:\nCapocannonieri per singola stagione.\nIn competizioni nazionali.\nDi seguito i capocannonieri in competizioni nazionali dei calciatori del New York Red Bulls.\nTifoseria.\nStoria.\nIIl primo gruppo di tifoseria organizzata furono gli Empire Supporters Club: fondato nel 1995, il loro motto \u00e8 \"Soy del Metro\" che richiama l'influenza ispanica e, pi\u00f9 in generale, variegata che caratterizza il gruppo ultras. Esistono altri gruppi ultras riconosciuti il cui scopo \u00e8 di sostenere i giocatori in campo per tutta la partita: The Viking Army e Torcida 96. Questi tre gruppi nei match casalinghi occupano i settori 101, 102 e 133. A partire dalla stagione 2020, il club annunci\u00f2 l'intenzione di assegnare un'area, all'interno dello stadio, per far s\u00ec che la tifoseria organizzata pi\u00f9 calda potesse stare in piedi ed in totale sicurezza; i settori interessati furono il 101, 102 e 133, generalmente conosciuto come South Ward.\nRivalit\u00e0 e gemellaggi.\nI Red Bulls rientrano tra i club interessati dalle \"I-95 soccer rivalries\", ovvero le rivalit\u00e0 calcistiche riguardanti le citt\u00e0 attraversate dalla Interstate 95. La principale inimicizia riguarda l'Atlantic Cup, ovvero la sfida al D.C. United. I due club si incontrarono per la prima volta il 12 maggio 1996 e al termine dei tempi regolamentarsi il punteggio rimase fermo sull'1-1; non essendo ancora previsto il pareggio, il match termin\u00f2 agli shootout e vide la vittoria dell'allora MetroStars.\nLa principale rivalit\u00e0 del City \u00e8 quella del derby contro il , fin dall'annuncio di una seconda franchigia nella citt\u00e0 di New York la rivalit\u00e0 ebbe modo di accendersi. Il 12 luglio 2019, le tifoserie organizzate dei due club crearono una fondazione no profit che gestisse questo particolare evento con l\u2019assegnazione di una coppa alla squadra vincitrice per ogni derby giocato.\nIl primo incontro risale al 15 maggio 2015 alla Red Bull Arena dove i \"Bulls\" vinsero il primo derby per 2-1 ed anche i successivi tre incontri, di cui l'ultimo incontro, disputatosi il 21 maggio 2016, termin\u00f2 con un sonoro 7-0.\nUn'altra rivalit\u00e0 storica vede interessato il , altro club fondatore della MLS e facente parte della \"I-95 rivalries\". Mentre nell'ultimo decennio si \u00e8 sviluppato un acceso confronto con il data la stretta vicinanza geografica (le due citt\u00e0 distano poco meno di due ore di macchina l'una dall'altra), sin dai primi anni dieci degli Union ci sono stati diversi scontri incandescenti tra le due squadre. In particolare, gli Union hanno battuto tre volte su quattro i Bulls in coppa nazionale portandosi dietro anche strascichi polemici, in un match del 2016, a causa di alcune scelte arbitrali aspramente criticate dall'allora allenatore dei Bulls, Jesse Marsch.\nOrganico.\nStaff tecnico.\nDi seguito lo staff tecnico del NY Red Bulls aggiornato al 25 febbraio 2022."}
{"id": "498622", "revid": "6923", "url": "https://it.wikipedia.org/wiki?curid=498622", "title": "Aem (azienda)", "text": "La Aem S.p.a. era un'azienda energetica che originariamente aveva sede legale ed amministrativa a Milano ed operava direttamente e con societ\u00e0 controllate nella distribuzione di energia elettrica e gas principalmente nella Provincia di Milano.\nDal 1\u00ba gennaio 2008 \u00e8 diventata operativa come A2A S.p.A., in seguito alla fusione per incorporazione di AMSA e ASM.\nGeneralit\u00e0.\nAem si serve di una centrale turbogas a cogenerazione a Cassano d'Adda, di impianti idroelettrici posti principalmente in Valtellina e di impianti di distribuzione di energia elettrica situati nell'interland milanese e negli aeroporti di Malpensa e Linate. L'Azionista di maggioranza relativa, con circa il 43%, era il Comune di Milano.\nStoria.\nAlla fine dell'Ottocento fu costruita a Milano la centrale termoelettrica di Santa Redegonda, prima in Europa e seconda nel mondo. La sua gestione fu affidata nel 1884 all'allora \"Societ\u00e0 generale italiana di elettricit\u00e0 sistema Edison\", partecipata con grandi investimenti da diverse personalit\u00e0 della Milano finanziaria. In seguito il Comune di Milano affid\u00f2 a questa societ\u00e0 la gestione dell'illuminazione elettrica di alcune strade. Ma la \"Union des Gaz\" che aveva allora una posizione monopolista sulla citt\u00e0 nel settore dell'illuminazione stradale fece ricorso al Comune contro questa decisione; il contenzioso si risolse nel 1887, anno in cui si stipul\u00f2 la prima convenzione quinquennale con la Edison per l'illuminazione pubblica a elettricit\u00e0 della citt\u00e0.\nNel 1893 la Edison ebbe anche la convenzione per l'elettrificazione delle linee tranviarie, poi sempre la stessa fece centrali idroelettriche. Ma le tariffe applicate dalle Edison erano ritenute troppo alte rispetto alla media italiana, e cos\u00ec inizi\u00f2 a maturare l'idea di trovare un'alternativa a quella societ\u00e0 e nel 1903 fu varata una legge per la municipalizzazione del servizi pubblici aprendo nel 1905 la nascita della prima centrale comunale in Piazza Trento.\nNel 1910 nacque l\"'Azienda Elettrica Municipale\" (da cui Aem) di Milano, che inizi\u00f2 il suo primo esercizio il 1\u00ba gennaio dell'anno successivo. Ma c'era sempre la Edison che protestava perch\u00e9 si vedeva non rispettati i diritti, contenzioso che si risolse cinque anni dopo con una convenzione che determin\u00f2 un concordato sia sulle tariffe che sulla divisione delle future utenze con scadenza della convenzione al 1931.\nMa l'azienda aveva riportato danni economici dalla seconda guerra mondiale, che furono sanati da forti investimenti negli anni cinquanta, soprattutto con la costruzione di impianti idroelettrici in Alta Valtellina (dighe di San Giacomo di Fraele e di Cancano II), per le cui realizzazioni venne allestita la \"Filovia dello Stelvio\" impiegando alcuni filocarri per il trasferimento dei materiali da costruzione; cos\u00ec facendo, nel 1963, si era raddoppiata la capacit\u00e0 produttiva rispetto al periodo anteguerra, dando anche tale azienda il suo contributo al boom economico iniziato in quegli anni.\nDal luglio 1981 rileva dalla Edison la gestione del servizio gas per Milano e alcuni comuni vicini. Con l'occasione si avvia nel 1984 il programma di conversione a metano della rete gas terminando l'operazione nel 1994.\nNel corso degli anni '90 si avvia il progetto di teleriscaldamento, iniziando dalle zone sud-ovest e Bicocca oltre alla citt\u00e0 di Sesto San Giovanni.\nNel rispetto della Legge 142/90 l'azienda \u00e8 trasformata in Societ\u00e0 per Azioni (Aem S.p.A, appunto), nel 1996 e il 15 luglio 1998 con il 49% del capitale \u00e8 quotata alla Borsa di Milano.\nNel 2000 entra anche nelle telecomunicazioni, dando a Milano una rete in fibra ottica per l'accesso integrato di Voce, Internet e Video. Nel 2001 stringe alleanze con altre societ\u00e0 europee dando vita a nuove societ\u00e0 come Electrone, Italpower e Plurigas.\nNell'ottobre 2007 l'assemblea della societ\u00e0 ha approvato la fusione con Asm, l'omologa utility bresciana, che \u00e8 diventata operativa a partire dal 1\u00ba gennaio 2008. La nuova societ\u00e0 \u00e8 stata chiamata A2A. La fusione tra AEM e Asm \u00e8 stata preceduta dall'incorporazione di AMSA in AEM.\nAzionariato.\nL'azionariato di Aem prima della fusione con AMSA era:\nL'azionariato AEM post-Fusione AEM/AMSA era:\nL'azionariato A2A post-Fusione AEM/ASM Brescia \u00e8:"}
{"id": "498624", "revid": "628767", "url": "https://it.wikipedia.org/wiki?curid=498624", "title": "Gisborne (regione)", "text": "Gisborne \u00e8 una delle autorit\u00e0 unitarie della Nuova Zelanda, essendo infatti nel contempo un distretto e una regione neozelandese, accentrando entrambi i livelli di suddivisione amministrativa. Capoluogo dell'autorit\u00e0 unitaria \u00e8 la citt\u00e0 di Gisborne.\nIl nome deriva dal segretario coloniale neozelandese William Gisborne.\nCollegamenti esterni.\n \n "}
{"id": "498626", "revid": "767487", "url": "https://it.wikipedia.org/wiki?curid=498626", "title": "Torgeir Wethal", "text": "Biografia.\nAderisce giovanissimo ad una compagnia teatrale, prima di trasferirsi in Danimarca all'et\u00e0 di 17 anni, quando incontra Eugenio Barba, regista e fondatore dell'Odin Teatret, cui si aggrega diciottenne e del quale da allora ha partecipato a tutti gli spettacoli. Celebre il suo film sul training con Ryszard Cieslak, attore di Jerzy Grotowski. Collabora con Barba rivestendo il ruolo di direttore di produzione. Ha diretto numerosi film interpretati dagli attori della compagnia. Con Else Marie Laukvik e Iben Nagel Rasmussen \u00e8 uno dei tre componenti del nucleo originario dell'Odin Teatret ad essere rimasto nella compagnia fino alla sua morte."}
{"id": "498628", "revid": "287204", "url": "https://it.wikipedia.org/wiki?curid=498628", "title": "Maestro di Ambrass", "text": "Con questo nome si designa l'anonimo autore di una raccolta di studi e soggetti (databili all'inizio del XV secolo), impiegati come modelli in botteghe di pittori. Tra i soggetti dell\"album\" sono: busti del Cristo, della Vergine, di santi, di Crocifissione e di Annunciazioni. I disegni, raccolti in gruppi di quattro, sono racchiusi entro quattordici piccole tavole incorniciate. Tre disegni indipendenti raffiguranti: un \"Filosofo e Astronomo\", una \"Sibilla\" ed un \"San Giovanni Evangelista\", (Biblioteche di Dessau e di Erlangen), e il disegno con i \"Tre Magi\" (1370-80 circa: Biblioteca di Braunschweig), sono probabilmente anch'essi parte dell\"album\".\nIl marcato realismo dei disegni, se ha fatto pensare da una parte ad un contatto dell'anonimo maestro con la coeva scuola franco-fiamminga, ha d'altra parte messo in luce la vicinanza dell'anonimo al cosiddetto Maestro del Martiriologio di Gerona ed al Maestro dell'Altare di Rajhrad. All'artista, a cui viene accostato l'altare di P\u00e4hl e l\"'Epitaffio di Jean de Je\u0159e\u0148e\" (1395: Praga, Nardonie Gallerie), \u00e8 attribuita molto dubitativamente anche una \"Annunciazione\" (Cambridge, Fogg Art Museum)."}
{"id": "498630", "revid": "339392", "url": "https://it.wikipedia.org/wiki?curid=498630", "title": "1964/1985 Affinit\u00e0-divergenze fra il compagno Togliatti e noi. Del conseguimento della maggiore et\u00e0", "text": ""}
{"id": "498631", "revid": "92723", "url": "https://it.wikipedia.org/wiki?curid=498631", "title": "Piero Scaruffi", "text": "Svolge le professioni di giornalista \"freelance\", storico della musica, del cinema e poeta. Ha scritto inoltre saggi divulgativi sulle scienze cognitive. Negli anni 2000, anche grazie alla risonanza mondiale del suo sito e della sua attivit\u00e0, Scaruffi inizia a scrivere saggi in inglese, auto-pubblicando su iUniverse. \"A History of Rock Music 1951-2000\" (2003, rivista e ampliata nel 2008), \"A History of Jazz Music 1900-2000\" (2007) e \"A History of Popular Music before Rock Music\" (2007), tutto anche auto-pubblicato su azienda personale di Scaruffi \"Omniware\". La maggior parte del materiale \u00e8 stato successivamente pubblicato a stampa in italiano da Arcana editrice.\nBiografia.\nI primi anni di carriera: dalla Olivetti alla e-zine \"Musica\".\nPiero Scaruffi nasce a Trivero, allora provincia di Vercelli, nel 1955. Dopo essersi laureato in Matematica con indirizzo in Fisica Teorica all'Universit\u00e0 di Torino e aver lavorato in ambito informatico, nel 1983 si trasferisce in California, dove lavora come ricercatore presso il Centro di Intelligenza Artificiale dell'Olivetti a Cupertino.\nNel 1983 inizia a spedire mail periodiche con articoli e recensioni musicali, alcune delle quali accumulate e digitalizzate negli anni precedenti. La rete, allora appena trasformatasi da ARPANET ad internet, aveva ancora scarsit\u00e0 di accesso e la diffusione di questo prototipo di e-zine si limitava ad una quindicina di persone. Soltanto molto pi\u00f9 tardi, nel 1992 la e-zine, distribuita in italiano ed inglese, fu battezzata \"Musica\". Grazie al suo lavoro alla Olivetti ed alla facilit\u00e0 di accesso al mondo telematico che questo comportava, cre\u00f2 nella seconda met\u00e0 degli anni ottanta un database di testi musicali sul server \"Olivea\" scaricabile via FTP.\nNel 1984 inizia a frequentare l'Universit\u00e0 di Harvard in veste di visiting scholar, cura la rubrica \"Qui Silicon Valley\" per la rivista italiana ZeroUno e pubblica il suo primo libro: \"L'intelligenza artificiale\" (Muzzio, 1987).\nNella seconda met\u00e0 degli anni '80 Scaruffi inizia a scrivere per alcune riviste e fanzine musicali statunitensi, tra cui Option.\nNel 1991 pubblica per la casa editrice pugliese \"Il Salice\", la sua prima opera di sillogi poetiche dal titolo \"L'Ultimo\".\nGli anni '90 e la critica musicale: Da \"Storia della musica\" a scaruffi.com.\nDopo la chiusura del centro di Cupertino a met\u00e0 degli anni novanta Scaruffi si dedica da un lato alla consulenza informatica con la sua Omniware, dall'altro all'insegnamento e alla ricerca universitaria, alla Stanford University (1995-1996) e a Berkeley (dal 1997 al 2004).\nIntanto, nel 1988 aveva conosciuto Riccardo Bertoncelli, critico musicale e responsabile editoriale della Arcana editore, che lo aveva introdotto nella casa editrice permettendogli di pubblicare i 6 volumi \"Storia della rock\" tra il 1989 e il 1997. Questa vasta opera editoriale, in cui confluirono molti dei testi scritti precedentemente per la e-zine degli anni '80 e per le riviste a cui aveva precedentemente collaborato, gener\u00f2 negli anni a venire numerose polemiche per le stroncature di artisti acclamati come Elvis Presley, Beach Boys, David Bowie, Radiohead, Queen, U2, e persino i Beatles in una scheda cos\u00ec famosa da essere diventata un internet meme. Grande importanza veniva invece attribuita ad artisti come Captain Beefheart, Robert Wyatt, Red Crayola, Faust, Pere Ubu e Foetus che seppur molto meno conosciuti, vengono qui ritenuti precursori di grande rilevanza.\nNel 1995 Piero Scaruffi d\u00e0 vita al suo sito internet www.scaruffi.com, nel quale raccoglie i materiali scritti negli anni precedenti e riguardanti gli argomenti pi\u00f9 disparati. Oltre alle recensioni di dischi ed alle schede di autori e musicisti di musica rock, jazz, classica e contemporanea, vi sono sezioni dedicate al Cinema, ai suoi viaggi in 130 paesi nel mondo, alla Politica, alla Storia, all'Arte, alla Filosofia ed alla Scienza. Pi\u00f9 tardi aprir\u00e0 poi un sito totalmente dedicato alle Scienze cognitive chiamato \"www.thymos.com.\" Questo sterminato database precorre di diversi anni fenomeni quali i blog, l'editoria telematica e il giornalismo cognitivo. Il sito \u00e8 oggi considerato uno dei pi\u00f9 longevi siti italiani ed il primo ad avere come dominio il nome del suo autore; la veste grafica non \u00e8 mai cambiata nel tempo, mantenendo volutamente una struttura scarna, leggera e facilmente consultabile.\nNel 1996 pubblica per Feltrinelli un saggio sui costumi della societ\u00e0 americana dal titolo \"Il terzo secolo. Almanacco della societ\u00e0 americana alla fine del millennio\". Il libro scritto per voci come un dizionario, fotografa fenomeni sociali e personaggi della contemporaneit\u00e0 americana a tre secoli dalla sua nascita.\nNel 1998 pubblica la sua seconda raccolta di sillogi con Piero Lacaita Editore dal titolo \"Dialogo degli Amanti\".\nGli anni 2000.\nNegli anni 2000 inizia a scrivere in inglese, pubblicando \"A History of Rock Music 1951-2000\" (2003, rivista e ampliata nel 2008), \"A History of Jazz Music 1900-2000\" (2007) e \"A History of Popular Music before Rock Music\" (2007).\nTra il 2000 e il 2003 \u00e8 stato uno dei direttori della rivista d'arte \"Leonardo\".\nNel 2003 pubblica \"Thinking about Thought: A Primer on the New Science of Mind\".\nAttualmente vive e lavora in California, nella San Francisco Bay Area.\nCritico musicale.\nLa sua impostazione critica \u00e8 stata influenzata da alcune teorie marxiste molto diffuse nell'Italia degli anni '70, riscontrabili peraltro in altri autori della sua generazione (tra cui Riccardo Bertoncelli, apertamente citato da Scaruffi tra i suoi riferimenti).\nControversie.\nAppunti critici a Piero Scaruffi sono stati rivolti da Federico Guglielmi ed Eddy Cil\u00eca. Se il primo considera la pubblicazione dei volumi \"Storia del rock\" da parte di Arcana editore come \"una delle poche, pochissime macchie nella carriera di responsabile editoriale di Riccardo Bertoncelli\", contemporaneamente sostiene le tesi del secondo, che in un articolo comparso nel 1990 su Velvet denunciava una lunga serie di commenti e giudizi a suo dire avventati presenti nei primi tomi. Nel 1997, scrivendo del sesto volume sulle pagine de \"Il Mucchio Selvaggio\", Guglielmi, pur riconoscendo a Scaruffi che \"pi\u00f9 di una critica \u00e8 pertinente\", metteva poi in dubbio la sua credibilit\u00e0 soprattutto per la monumentalit\u00e0 della sua opera e l'impossibilit\u00e0 di aver ascoltato interamente un numero di dischi tanto enorme da dovergli dedicare a tempo pieno circa vent'anni della sua esistenza, senza praticamente lasciar spazio ad altre attivit\u00e0 (studi, carriera, scrittura e altro). Sulla stessa linea sono poi le critiche di Franco Fabbri \"\"al mitico sito di Piero Scaruffi (www.scaruffi.com) dove si pu\u00f2 trovare una \"History of Rock Music (Based on the Truth)\", insieme a un\u2019infinit\u00e0 di altro materiale sulla popular music, che presupponendo che il curatore e autore abbia ascoltato e recensito praticamente ogni album mai uscito negli ultimi cinquant\u2019anni, ovviamente abbonda (inopinatamente e incontrollabilmente celate in mezzo a informazioni esatte) di imprecisioni o di bufale complete\"\".\nA queste critiche rispose indirettamente lo stesso Scaruffi a un suo lettore nel suo sito che gli diceva: \"\"Una celebre rivista italiana fece il conto di quanti dischi dovresti aver ascoltato, concludendo che \u00e8 impossibile che tu sia riuscito ad ascoltare tutti quei dischi. i tuoi libri sono semplicemente \"un allucinato e delirante lavoro di taglia e cuci su materiale della pi\u00f9 diversa provenienza\"\". A questo Scaruffi rispose: \"I libri a cui ti riferisci vennero da me pubblicati fra il 1991 e il 1996. (...) Poi dipende dai periodi. Ci sono mesi in cui viaggio e non ascolto musica. Ci sono mesi in cui non lavoro all'universit\u00e0 e ascolto musica tutto il giorno (ma non solo rock...). Talvolta mi mantengo soltanto con le recensioni, per cui ne devo recensire pi\u00f9 del normale (molti pi\u00f9 di quanti ne vorrei recensire). (...) viene fuori una media di tre dischi al giorno, molto inferiore a quella del critico professionista. (...) Io scrivo dal 1970 (...). Quindi quei libri che tu non hai mai letto erano il frutto di 25 anni di ascolti (9mila giorni). Il grosso dei 5000 musicisti erano degli anni '90, quindi in realt\u00e0 \u00e8 nei primi anni '90 che, finanziato dall'editore, io passai quasi tutto il tempo ad ascoltare dischi (...). Ho sempre ammesso di aver scritto delle banalit\u00e0, quindi non ho nulla da rispondere all'accusa del \"taglia e cuci\" (mi domando quale storico non fa del \"taglia e cuci\" quando scrive (sic) storia di qualcosa).\"\"\nSe alcuni simpatizzanti di Piero Scaruffi ammirano spesso opere come \"Storia del rock\" (oppure \"History of Rock Music\" o lo stesso sito internet pieroscaruffi.com) \"per la sua sterminata completezza e per le sue valutazioni, a volte illuminanti, a volte discutibili, sempre stimolanti\" e per la dichiarata parzialit\u00e0 dell'opera fin dalla prefazione che recita \u00ab\"questa \u00e8 UNA e non LA storia del rock\u00bb\", altri ne ammirano l'ironia e la capacit\u00e0 di fare non \"\u00absemplici recensioni, ma analisi approfondite, taglienti, con giudizi netti e motivati\u00bb\". Altri ancora ne ammirano poi l'\u00ab\"interessamento verso le qualit\u00e0 artistiche, che prescinde i gusti imposti dalla cultura mainstream, che traspare anche dai numerosi approfondimenti su gruppi e musicisti del tutto sconosciuti, molto sottovalutati e appartenenti alle scene underground\u00bb\". Un articolo di Vice, dedicato a scaruffi.com, sostiene che \u00aba distanza di 20 anni \u00e8 ancora un capolavoro\u00bb, sottolineandone il valore precursore di \"uno dei primi siti internet e probabilmente il primo in assoluto a portare il nome del suo autore\" che ad oggi \u00e8 \"il sito internet italiano pi\u00f9 antico ancora in attivit\u00e0\", descrivendo anche l'attitudine dell'autore che nel corso del tempo non ha mai cambiato grafica facendolo oggi apparire come un oggetto di archeologia del web. Traccia poi una similitudine con Wikipedia per la vocazione del sito a \"catalogare tutto lo scibile umano\" e parlando della caoticit\u00e0 e della vastit\u00e0 di informazioni di ogni genere ivi presenti, lo paragona, con vena poetica e forse non senza ironia, allo \"spaesamento\" che si prova di fronte alla vastit\u00e0 della biblioteca di Babele di borgesiana memoria."}
{"id": "498632", "revid": "35813", "url": "https://it.wikipedia.org/wiki?curid=498632", "title": "Tommaso Aniello", "text": ""}
{"id": "498635", "revid": "339392", "url": "https://it.wikipedia.org/wiki?curid=498635", "title": "Nazionale di calcio italiana under-21", "text": ""}
{"id": "498637", "revid": "124758981", "url": "https://it.wikipedia.org/wiki?curid=498637", "title": "Jens Johansson", "text": "Biografia.\nFiglio del famosissimo pianista jazz svedese Jan Johansson,\u00e8 anche il fratello del batterista del gruppo Hammerfall, Anders Johansson.Sin da giovane diventa fan di tutte quelle band che avevano un tastierista nella formazione,tra questi Jon Lord dei Deep Purple, Don Airey dei Rainbow,ed Eddie Jobson.\nNel 1982 entra con il fratello nei \"Silver Mountain\",un gruppo heavy metal svedese con cui incide il suo primo disco \"Shakin' Brains\" (1983).Un anno dopo i due abbandonano la Svezia per recarsi in California dove si uniscono al gruppo di Yngwie J.Malmsteen,i Rising Force,col quale collaborano dal 1983 al 1989 pubblicando album che daranno vita al Neoclassical metal.\u00c8 proprio grazie a Malmsteen che Jens Johansson mette in mostra tutte le sue abilit\u00e0 alla tastiera,creando spesso assoli o accompagnamenti per il virtuoso chitarrista.\nTra il 1989 e il 1990 Jens suona anche con Ronnie James Dio,partecipando al disco \"Lock up the Wolves\" e al relativo tour.Nel 1993,col fratello Anders,forma la band metal \"The Johansson Brothers\",registrano tre album:\"The Johansson Brothers\" (1994)\",Sonic Winter\" (1996)\",The Last Viking\" (1999).Questi dischi hanno visto la partecipazione del chitarrista Michael Romeo,del cantante G\u00f6ran Edman e di Malmsteen come special guest.\nNel 1994 Jens venne scartato all'audizione per i Dream Theater dopo che Kevin Moore lasci\u00f2 il gruppo,in seguito nel 1995 si \u00e8 unito agli Stratovarius.\nHa realizzato anche dischi da solista come \"Fj\u00e4derl\u00f6sa Tv\u00e5fotingar,Ten Seasons\" (un album solista di piano improvvisato nella galleria di New York di Mark Kostabi ), \"Heavy Machinery\" (con Anders e Allan Holdsworth) e \"Fission\" (con Anders, Shawn Lane e Mike Stern).\nNel 2016 e 2017 ha partecipato alla reunion dei \"Ritchie Blackmore's Rainbow\" per una serie di concerti,in queste occasioni ha suonato all'organo e tastiere,eseguendo il repertorio di Rainbow,Deep Purple e di Blackmore. Il concerto di Birmingham \u00e8 stato pubblicato nel 2017 come \"Live In Birmingham 2016\" in doppio CD.\nPersonalit\u00e0 e Stile.\nMolto rapido e tecnico,con parecchi richiami classicheggianti,specie quando usa la tastiera a mo' di clavicembalo.Ha uno stile fortemente personale che tende nella maggior parte dei casi a essere influenzato dalla sua istintivit\u00e0 e dal suo senso della melodia.Molto apprezzato da tante metal band,col suo sound inconfondibile ha partecipato come ospite in molti album metal (\"vedi discografia\").Negli anni di maggior successo degli Stratovarius i suoi assoli erano intrecciati con quelli del chitarrista Timo Tolkki,mentre con Malmsteen era solito ad accompagnare gli assoli del chitarrista.\nJens ha un carattere molto esuberante e istintivo a discapito del suo aspetto tranquillo,ma nello stesso tempo possiede acume,senso dell'umorismo ed una grande intelligenza,che lo rendono un impareggiabile elemento.\nEquipaggiamento.\nDurante la sua carriera ha usato molti tipi di tastiere e sintetizzatori.Tra le sue favorite ci sono le tastiere \"Korg Polysix\" (introdotta nel periodo Malmsteen e fino ai due primi album incisi con gli Stratovarius) e la Yamaha DX7 come controller midi per il modulo Roland JV-1080. Utilizza dall'album Destiny degli Stratovarius in poi, un pedale Morley JD-10 per l'inconfondibile lead sound utilizzato in fase solistica. Negli ultimi anni ha rimpiazzato la Yamaha DX7 con un controller midi Roland A-800 Pro.Jens \u00e8 anche un appassionato di organi Hammond.Utilizza il computer con vari programmi come Cubase;Esempi al riguardo sono incisi in \"Fission\",con sperimentazioni di suoni ed effetti."}
{"id": "498638", "revid": "104485", "url": "https://it.wikipedia.org/wiki?curid=498638", "title": "Lega peloponnesiaca", "text": "La Lega peloponnesiaca fu l'alleanza militare costituitasi verso la met\u00e0 del VI secolo a.C. tra le \"p\u00f3leis\" del Peloponneso, con a capo Sparta alla quale spettava il comando in guerra e la presidenza dell'assemblea degli alleati, che erano tenute all'invio di contingenti militari. A differenza della successiva Lega delio-attica, costituitasi intorno ad Atene, la lega peloponnesiaca non prevedeva il versamento di alcun tributo da parte degli alleati alla citt\u00e0 egemone.\nStoria.\nDopo la liberazione di Corinto (582 a.C.) e la conquista di Tegea (560 a.C.), Sparta intraprese una politica di sostegno ai regimi oligarchici delle citt\u00e0 greche, prefiggendosi l'obiettivo di esautorare le tirannidi e di salvaguardare i propri confini.\nIn seguito alla sconfitta di Argo, Sparta consolid\u00f2 il proprio potere ed intraprese una politica antipersiana e interventista a favore delle fazioni moderate delle varie citt\u00e0. Nel 510 la Lega intervenne contro Ippia, tiranno di Atene, cacciandolo dalla citt\u00e0. Poco dopo (507), Sparta tent\u00f2 di convincere la Lega ad intervenire contro Clistene, il quale stava costituendo la democrazia ad Atene, ma la Lega si oppose ad ogni intervento.\nDopo aver nuovamente sconfitto Argo nella battaglia di Sepeia (494 a.C.), la Lega rafforz\u00f2 la propria egemonia nel Peloponneso ed in seguito svolse un ruolo decisivo nella battaglia di Salamina (480 a.C.) contro i Persiani.\nIl V secolo a.C. fu caratterizzato da una profonda rivalit\u00e0 tra la Lega peloponnesiaca da un lato e quella delio-attica dall'altro, i cui contrapposti interessi economici e politici portarono alla guerra del Peloponneso. La sconfitta di Atene nel 404 determin\u00f2 un breve periodo di egemonia spartana nel continente greco (Atene entr\u00f2 persino a far parte della Lega come stato satellite), presto interrotto dalla battaglia di Cnido e dalle successive guerre contro Atene e Tebe. Nel IV secolo, tuttavia, l'ascesa di Tebe e la reazione persiana causarono il declino di Sparta e della Lega peloponnesiaca, che subirono una durissima sconfitta a Leuttra (371). La Lega fu sciolta nel 366. Fu ricostituita all'inizio del III secolo a.C. dal re di Sparta Areo I, ma fu sconfitta dalla Lega etolica nel 281-280 a.C."}
{"id": "498640", "revid": "1013865", "url": "https://it.wikipedia.org/wiki?curid=498640", "title": "Baia di Hawke (regione)", "text": "Baia di Hawke (; ) \u00e8 una delle 16 regioni della Nuova Zelanda situata sulla costa orientale dell'Isola del Nord. Il capoluogo \u00e8 la citt\u00e0 di Napier.\nGeografia fisica.\nLa regione \u00e8 situata sulla costa orientale dell'Isola Settentrionale, il nome deriva dall'antico nome di quella che attualmente \u00e8 chiamata baia di Hawke, un'ampia baia semicircolare che si estende per circa 100\u00a0km da nord-est a sud-ovest tra la penisola di Mahia fino a Cape Kidnappers.\nLa regione comprende l'area collinare della costa intorno alla parte settentrionale e centrale della baia, le pianure alluvionali del fiume Wairoa, le fertili pianure di Heretaunga intorno ad Hastings e l'entroterra collinoso che si estende fino ai monti Kaweka e Ruahine."}
{"id": "498641", "revid": "86599", "url": "https://it.wikipedia.org/wiki?curid=498641", "title": "Cratere Fauth", "text": "Fauth \u00e8 un cratere lunare di 11,94 km situato nella parte nord-occidentale della faccia visibile della Luna, sulle pendici dei frastagliati bastioni meridionali del cratere Copernico. Si trova nel Mare Imbrium, a nordest del cratere Reinhold.\nQuesta formazione \u00e8 composta dal cratere principale Fauth e dal pi\u00f9 piccolo 'Fauth A'. Il cratere minore e pi\u00f9 recente passa attraverso l'orlo meridionale di Fauth, estendendosi per circa 9,6\u00a0km. Fauth \u00e8 probabilmente un cratere secondario formatosi nell'impatto che gener\u00f2 il vicino Copernico.\nIl cratere \u00e8 dedicato al selenografo tedesco Philipp Fauth.\nCrateri correlati.\nAlcuni crateri minori situati in prossimit\u00e0 di Fauth sono convenzionalmente identificati, sulle mappe lunari, attraverso una lettera associata al nome."}
{"id": "498642", "revid": "6066", "url": "https://it.wikipedia.org/wiki?curid=498642", "title": "Lega del Peloponneso", "text": ""}
{"id": "498647", "revid": "1543377", "url": "https://it.wikipedia.org/wiki?curid=498647", "title": "Plymouth Barracuda", "text": "La Barracuda \u00e8 una vettura prodotta dalla sezione Plymouth della Chrysler dal 1964 al 1974 facente parte delle Vetture Pony car.\n1964-1966.\nLa prima serie di Barracuda venne costruita a partire da un telaio molto comune a varie automobili Chrysler, come la famosa Dodge Dart.\nLa vettura \u00e8 considerata la prima \"Pony Car\" visto che precedette di sole due settimane il lancio della Ford Mustang, con la Barracuda la Plymouth voleva sostituire la Valiant della quale per\u00f2 la nuova nata mont\u00f2 nella prima serie gli stessi propulsori.\nQuesti erano due sei cilindri in linea da 2800 cm\u00b3 (101 CV) e da 3700 cm\u00b3 (145 CV) accompagnati da un V8 da 4500 cm\u00b3 di cilindrata capace di sviluppare 180 CV.\nIl motore meno potente venne per\u00f2 abbandonato presto e ritirato dal mercato, il prezzo base dell'auto si attestava sui 2500 dollari.\nNel 1965 la gamma si arricch\u00ec per\u00f2 di un motore V8 identico a quello gi\u00e0 montato ma potenziato fino a 235 CV (V8 Commando) e di un pacchetto sportivo, denominato \"Formula S\" che comprendeva oltre al motore Commando anche sospensioni, cerchioni, pneumatici e tachimetro sportivi.\n1967-1969.\nNel 1967 la Barracuda venne ridisegnata ma conserv\u00f2 il telaio di derivazione Chrysler.\nL'auto venne fornita di motori molto pi\u00f9 potenti, un 6300 cm\u00b3 nel 1967 ed un 7200 cm\u00b3 nel 1969.\nCi fu anche la produzione di 50 vetture estreme per uso non stradale (le Super-Stock) e altre 50 Darts pensate per le gare di accelerazione.\n1970-1974.\nIl 1970 vide un altro restyling della vettura, che venne accorciata e munita di un nuovo telaio nonch\u00e9 del famoso 7000 cm\u00b3 Chrysler.\nCos\u00ec ammodernata la Barracuda era capace di prestazioni eccellenti, e corse anche nella Trans-Am Series sebbene senza successi, guidata da Swede Savage e Dan Gurney. Essi ottennero 3 pole position e il miglior risultato ottenuto fu un secondo posto alla Road America.\nNel 1971 venne eseguito un leggero restyling, in quanto vennero cambiati i sedili, fu aggiunta una nuova calandra, nuovi fanali posteriori e i fari passarono da due a quattro. Di questo modello furono venduti 11 milioni di esemplari, di cui 7 solo negli Stati Uniti D'America."}
{"id": "498650", "revid": "86599", "url": "https://it.wikipedia.org/wiki?curid=498650", "title": "Cratere Faye", "text": "Faye \u00e8 un cratere lunare di 38,02 km situato nella parte sud-orientale della faccia visibile della Luna, confinante con il bordo nordorientale del cratere Delaunay. A pochi chilometri di distanza a nordest sorge il cratere Donati. Faye \u00e8 parte di una catena di crateri, di dimensioni sempre crescenti, disposta a partire da sudovest, che prosegue con il cratere La Caille e termina al cratere Purbach.\nL'orlo di Faye \u00e8 notevolmente danneggiato, soprattutto lungo la met\u00e0 occidentale, e copre buona parte del fondo sudovest del cratere. Nella parte nordovest l'orlo \u00e8 praticamente inesistente, e l'interno \u00e8 collegato al terreno circostante. Ci\u00f2 che rimane della parte interna \u00e8 piatto, con un picco centrale nel punto di mezzo. Nella parte nordorientale del fondo si trovano due piccoli crateri, di cui uno quasi scomparso.\nIl cratere \u00e8 dedicato all'astronomo francese Herv\u00e9 Faye.\nCrateri correlati.\nAlcuni crateri minori situati in prossimit\u00e0 di Faye sono convenzionalmente identificati, sulle mappe lunari, attraverso una lettera associata al nome."}
{"id": "498651", "revid": "1865216", "url": "https://it.wikipedia.org/wiki?curid=498651", "title": "Sh\u014dji Gat\u014d", "text": ""}
{"id": "498652", "revid": "6923", "url": "https://it.wikipedia.org/wiki?curid=498652", "title": "Voivodato di Brze\u015b\u0107 Kujawski", "text": "Il voivodato di Brze\u015b\u0107 Kujawski (in polacco: \"wojew\u00f3dztwo brzesko-kujawskie\") fu un'unit\u00e0 di divisione amministrativa e governo locale del Regno di Polonia dal XIV secolo fino alla spartizione della Polonia del 1772-1795. Comprendeva parte della regione di Cuiavia e della Grande Polonia.\nLa sede del Governatorato era Brze\u015b\u0107 Kujawski.\nVoivodi.\nLa sede del Consiglio regionale (sejmik) era Brze\u015b\u0107 Kujawski."}
{"id": "498655", "revid": "287204", "url": "https://it.wikipedia.org/wiki?curid=498655", "title": "Voivodato di Brzesc Kujawski", "text": ""}
{"id": "498656", "revid": "287204", "url": "https://it.wikipedia.org/wiki?curid=498656", "title": "Maestro di Amiens", "text": "L'anonimo artista deve il suo nome a quattro dipinti, commissionati dalla Confraternita dei Poeti del Puy de Notre-Dame di Amiens ed offerti ognuno dal rispettivo \u00abPrincipe della Confraternita\u00bb nel corso degli anni 1518-21, oggi tutti conservati al Museo di Amiens.\nLa magniloquente fantasia decorativa delle tavole, estranea alla pittura francese dell'epoca, ha fatto ipotizzare un artista straniero strettamente legato ai manieristi di Anversa; ma il talento di ritrattista dell'anonimo consente di supporre che si tratti piuttosto di un olandese che abbia soggiornato ad Anversa.\nNel 1937 Max Jacob Friedl\u00e4nder accost\u00f2 ai quattro dipinti: una \"Morte della Vergine\" (Anversa, Museum Mayer van den Bergh) ed una \"Presentazione della Vergine\", gi\u00e0 sul mercato d'arte di Monaco di Baviera."}
{"id": "498658", "revid": "35813", "url": "https://it.wikipedia.org/wiki?curid=498658", "title": "Maestro dei Puys di Amiens", "text": ""}
{"id": "498659", "revid": "1305772", "url": "https://it.wikipedia.org/wiki?curid=498659", "title": "Gabbia", "text": ""}
{"id": "498660", "revid": "666668", "url": "https://it.wikipedia.org/wiki?curid=498660", "title": "Autorit\u00e0 territoriali della Nuova Zelanda", "text": "Autorit\u00e0 territoriale (in inglese \"Territorial authority\") \u00e8 la definizione formale del secondo livello di suddivisione amministrativa della Nuova Zelanda (il primo livello \u00e8 costituito dalle 16 regioni).\nVi sono 74 autorit\u00e0 territoriali: 16 di esse sono citt\u00e0 (\"city councils\"), 58 sono distretti (\"district councils\") ai quali si aggiunge il distretto delle isole Chatham.\nCinque autorit\u00e0 territoriali (Nelson, Gisborne, Tasman, Marlborough e le isole Chatham) ricoprono anche la funzione di consiglio regionale, sono pertanto chiamate autorit\u00e0 unitarie (\"unitary authorities\").\nLe autorit\u00e0 territoriali non sono delle suddivisioni delle regioni, il territorio di alcune di esse \u00e8 compreso in regioni diverse. Il Distretto di Franklin, ad esempio, \u00e8 situato nel territorio delle regioni di Auckland e di Waikato.\nTra i compiti delle regioni vi sono l'amministrazione dei trasporti e dell'ambiente, le autorit\u00e0 territoriali si occupano della manutenzione delle strade, dei permessi di costruzione e altre materie locali.\nAutorit\u00e0 territoriali.\nAltre isole.\nCi sono 8 isole in cui il \"Ministro delle autorit\u00e0 locali\" funge da autorit\u00e0 territoriale; tre di queste isole possiedono una 'popolazione significativa e/o edifici e strutture permanenti', e precisamente:\nLe riforme del 1989.\nFino alla riforma delle autorit\u00e0 locali del 1989, qualunque distretto elettorale con pi\u00f9 di abitanti poteva essere proclamato citt\u00e0. I confini di questi distretti seguivano perlopi\u00f9 i limiti delle aree edificate, cos\u00ec non esisteva praticamente distinzione fra l'area urbana e l'autorit\u00e0 locale vera e propria.\nTutto ci\u00f2 cambi\u00f2 nel 1989, quando una profonda riforma del governo riorganizz\u00f2 le circa 700 autorit\u00e0 locali esistenti per creare le odierne 86: 12 regioni, 70 autorit\u00e0 territoriali e 4 autorit\u00e0 unitarie (cio\u00e8 che sono contemporaneamente regioni e autorit\u00e0 territoriali).\nIn genere i nuovi distretti (o autorit\u00e0 territoriali) sono decisamente pi\u00f9 grandi di quanto non fossero precedentemente e coprono sia l'area urbana che quella rurale nei dintorni di una citt\u00e0. Molti luoghi che avevano un consiglio municipale ora sono amministrati da un consiglio distrettuale. Una diretta conseguenza \u00e8 il fatto che il termine inglese \"city\" cominci\u00f2 ad avere due significati distinti.\nLa parola \"city\" cominci\u00f2 ad essere usata in modo meno formale per descrivere una grande area urbana, indipendentemente dai confini tra le varie localit\u00e0 che la compongono (l'area urbana di Auckland, per esempio, \u00e8 formata dalla citt\u00e0 di Auckland e dalle citt\u00e0 di North Shore, Waitakere e Manukau)."}
{"id": "498668", "revid": "466539", "url": "https://it.wikipedia.org/wiki?curid=498668", "title": "Jennie Garth", "text": "Biografia.\nSorella minore di sei fratelli, Jennie ha passato l'infanzia vicino ad un ranch di Illinois. A 13 anni, si trasferisce con la famiglia a Phoenix, dove studia danza e in seguito inizier\u00e0 a sfilare come modella. A 17 anni durante uno spettacolo, incontra un agente che la consiglia di intraprendere la strada dello spettacolo e cos\u00ec, piena di speranza nonostante la giovane et\u00e0, inizia assiduamente a fare audizioni. Nel 1989, dopo un'apparizione nel telefilm \"Genitori in blue jeans\", e dopo aver sostenuto un provino per il ruolo di Kelly Kapowsky in \"Bayside School\", Jennie ottiene la vera opportunit\u00e0 grazie alla serie targata Disney \"A Brand New Life\", dove per diversi episodi interpreta Ericka McCray. Sempre per la Disney lavora in un film tv e nella serie \"Just Perfect\" all'interno del programma The Mickey Mouse Club.\nNon passa nemmeno un anno, quando Aaron Spelling le affida il ruolo di Kelly Taylor in \"Beverly Hills 90210\", personaggio che interpreta fino alla fine della serie, per ben 10 anni, e che le ha fatto guadagnare un Young Artist Awards, (premio dei giovani artisti). Pare che l'attrice che interpretava Brenda, Shannen Doherty, sia uscita dal cast perch\u00e9 sul set c'erano violente liti con Jennie. Tuttavia le attrici hanno fatto pubblicamente pace, dopo molti anni, prima delle riprese di 90210, spin-off di Beverly Hills, andato in onda su Rai 2 durante l'estate 2009. Nel 1992, durante la seconda stagione di Beverly Hills, Jennie gira la videocassetta per il fitness dal titolo \"Jennie Garth's Body in Progress,\" vendendo milioni di copie in tutto il mondo. Sempre nel 1992, esce la versione Barbie della Mattel del suo personaggio Kelly Taylor, insieme ai personaggi Brandon, Brenda, Dylan e Donna.\nNel dicembre 1993, Jennie approda in Italia dove promuove una linea di abbigliamento \"Romance2000\" e prende parte ad un fotoromanzo per il famoso magazine \"Cio\u00e8\". Nel frattempo viene ospitata in numerosi locali di Milano, Firenze, Roma e altre citt\u00e0. Durante la sua permanenza in Italia, prende parte alla trasmissione di Canale 5 \"Buona Domenica\". Si \u00e8 fatta notare anche in ruoli drammatici ed impegnativi, come nel film televisivo \"La mia piccola donna\", trasmesso in Italia su Rai 1, dove interpreta la vera storia di Laura Kellogg, accusata di aver istigato alcuni suoi amici ad uccidere il marito, colpevole di averla ripetutamente picchiata, seviziata e molestata; oppure nel film \"Un amore per sempre\", tratto dal romanzo \"Star\" di Danielle Steel e trasmesso su Canale 5, dove interpreta una ragazza di nome Crystal dal passato difficile ma che riuscir\u00e0 ad affermarsi come cantante e a trovare il suo vero amore.Jennie ha lavorato poco per il cinema, possiamo trovarla in \"Power 98\", in cui ha recitato a fianco di Eric Roberts, fratello della pi\u00f9 famosa Julia Roberts (inedito in Italia), e in \"Flashpoint\" di e con James Brolin (uscito in Italia direttamente in VHS). \nUn altro film televisivo degno di nota \u00e8 \"Bionda e pericolosa\", uno dei ruoli maggiormente erotici dell'attrice. Sul set Jennie Garth ha conosciuto il suo secondo marito Peter Facinelli. Jennie, oltre ad essere apparsa nei primi tre episodi di \"Melrose Place\", ha diretto due episodi di \"Beverly Hills 90210\" e doppiato cartoni animati come \"American Dad!\", dove presta la voce a Trudy, e il film d'animazione \"La vita segreta di Stewe Griffin\", in cui doppia s\u00e9 stessa. \nDal 2002 al 2006 \u00e8 la protagonista della sit-com \"Le cose che amo di te\", dove interpreta il ruolo di Valerie Tyler, sorella maggiore di Holly (Amanda Bynes). La sit-com \u00e8 uno dei maggiori successi del venerd\u00ec sera del canale The WB ed \u00e8 ideata dallo sceneggiatore di \"Friends\", Wil Calhoun. La serie non viene rinnovata per la quinta stagione a causa della fusione dei canali The WB e tv UPN, che danno vita al nuovo canale The CW, modificando il palinsesto. \nHa rivesitito di nuovo i panni di Kelly Taylor nel terzo spin off di Beverly Hills, 90210, dal titolo 90210. Il suo personaggio ha avuto un discreto spazio nella prima serie e uno piccolissimo nella seconda, lasciando poi la serie alla terza stagione. Kelly in 90210 \u00e8 una donna alle prese con il suo bambino, avuto da Dylan (ma Luke Perry nella serie non si vede), \u00e8 la consulente scolastica del West Beverly e nel corso della serie si prender\u00e0 cura di sua sorella Silver, liceale della scuola e protagonista della serie insieme agli altri attori principali, affronter\u00e0 la morte della madre Jackie, e riabbraccer\u00e0 Brenda e Donna.\nNel 2005 ha partecipato al primo episodio della serie \"Celebrity Poker Showdown\". Nel 2007 prende parte al programma \"Dancing with the Stars\", arrivando in semifinale. Nel 2012 esce il reality sulla sua vita, intitolato \"\".\nNel 2018, Jennie Garth e Tori Spelling decidono di riportare sul piccolo schermo Beverly Hills, 90210, riunendo parte del cast originale: Jason Priestley, Shannen Doherty, Luke Perry, Ian Ziering, Gabrielle Carteris e Brian Austin Green. A febbraio 2019, la Fox annuncia il sequel di 6 episodi da titolo \"BH90210\". Il nome di Perry esce per\u00f2 di scena nella maniera pi\u00f9 tragica, infatti il 4 marzo 2019 l'attore muore all'et\u00e0 di 52 anni a causa di un ictus. Nel mese di maggio esce il primo trailer che fa impazzire tutto il web e la programmazione viene fissata per agosto. Purtroppo il sequel non riprendere le storie dei loro personaggi, ma gli attori interpretano una versione esagerata e stereotipata di se stessi, andando cos\u00ec a creare un mokumentary, ovvero un finto documentario; il tutto raccontato in chiave ironica. Il pubblico non apprezza e la serie non viene rinnovata per una seconda stagione. \nVita privata.\nDal 1994 al 1996 \u00e8 stata sposata con Daniel Clark, un musicista conosciuto nel 1992 in un locale di Los Angeles. Nel 2001 sposa l'attore Peter Facinelli, dal quale ha avuto tre figlie: Luca Bella (1997), Lola Ray (2002) e Fiona Eve (2006). Nel marzo 2012 la coppia annuncia il divorzio, divenuto effettivo nel giugno 2013. Nell'aprile 2015 si fidanza con Dave Abrams, per poi convolare a nozze l'11 luglio dello stesso anno. Nell'aprile 2018 la coppia ha annunciato la separazione, per poi riconciliarsi qualche mese dopo.\nPrima del suo matrimonio con Facinelli, si \u00e8 convertita al cattolicesimo ed \u00e8 diventata vegetariana. Fa parte dell'associazione PETA. Nel 2013 ha condotto per la NBC un programma culinario, nel quale ha presentato esclusivamente ricette vegetariane.\nDoppiatrici italiane.\nNelle versioni in italiano dei suoi film, Jennie Garth \u00e8 stata doppiata da:"}
{"id": "498670", "revid": "1318658", "url": "https://it.wikipedia.org/wiki?curid=498670", "title": "Cuiavia", "text": "La Cuiavia (talvolta scritto \"Cuyavia\" o \"Kuiavia\", in polacco: \"Kujawy\"; nel latino medioevale: \"Cuiavia\" o pi\u00f9 spesso, con la grafia medioevale: \"Cujavia\") \u00e8 una regione storica della Polonia. \u00c8 la parte pi\u00f9 a nord della Grande Polonia, e si trova ad ovest della Masovia e ad est della Pomerania, e giace tra i fiumi Vistola, Note\u0107 e Kr\u00f3wka.\nInizialmente, nei primi anni del Medioevo, la regione aveva come confini la terra di Kruszwica e politicamente faceva parte della Grande Polonia. Col tempo, nel XII secolo, l'influenza politica dei duchi locali fu estesa in gran parte della Masovia. A causa delle terre fertili e degli abbondanti fiumi, la regione si stava sviluppando rapidamente e insieme allo sviluppo, cresceva la popolazione.\nLa storia politica della Cuiavia \u00e8 complessa come quella della vicina Masovia. Nel X secolo, fu stabilito un vescovado a Kruszwica (il primo vescovo fu un vescovo missionario Lucidus (egli, tra l'altro fond\u00f2, nel 980, la parrocchia a Petricovia in Cuiavia (oggi: Piotrk\u00f3w Kujawski), che fu quasi subito abolito, ma ancora reintrodotto nel 1123 o 1124, e la capitale della regione fu spostata a W\u0142oc\u0142awek (in latino, quindi anche in italiano: Vladislavia).\nNel 1186 la regione fu conquistata da Mieszko III il Vecchio, che instaur\u00f2 un ducato per uno dei figli, Boles\u0142aw (in italiano: Boleslao). Dopo la morte di quest'ultimo, avvenuta nel 1195, il ducato fu reicorporato nella Masovia. All'incirca nel 1231, il duca Corrado I di Masovia ristabil\u00ec il ducato come propriet\u00e0 del figlio Casimiro I di Cuiavia. Dopo la sua morte nel 1267, il ducato fu ulteriormente diviso in due possedimenti separati, governati dai suoi successori, con capitali in Inowroc\u0142aw e Brze\u015b\u0107 Kujawski.\nNel 1332 la regione di Cuiavia fu conquistata dai Teutoni, che la controllarono fino al 1343. Infatti, il loro dominio sulla regione fu giudicato fuorilegge dalla corte papale ed entro il 1364 la Polonia riconquist\u00f2 tutti i territori.\nAnche una volta parte della Polonia, la regione mantenne la sua tradizionale divisione in due parti separate: Voivodato di Inowroc\u0142aw e Voivodato di Brze\u015b\u0107 Kujawski, che condividevano il Parlamento. Dopo la prima spartizione della Polonia del 1772, la parte settentrionale della Cuiavia fu annessa alla Prussia. L'annessione del resto della regione segu\u00ec nel 1793, dopo la quale tutta la Cuiavia divent\u00f2 parte della Prussia, come nuova provincia della \"Nuova Prussia Orientale\".\nTra il 1807 e il 1815, la regione entr\u00f2 a far parte del Ducato di Varsavia, ma dopo la caduta di Napoleone Bonaparte, fin\u00ec di nuovo sotto dominazione straniera. La maggior parte dell'area, con le citt\u00e0 pi\u00f9 grandi come Bydgoszcz, Inowroc\u0142aw e Kruszwica fu di nuovo annessa alla Prussia, mentre la parte a estremo oriente con Radziej\u00f3w, Piotrk\u00f3w Kujawski e Vladislavia fu annessa all'Impero Russo e pass\u00f2 al Regno di Polonia. Dal 1918 la regione \u00e8 tornata nuovamente a far parte della Polonia, e dal 1999 la maggior parte della regione appartiene al Voivodato della Cuiavia-Pomerania.\nCitt\u00e0.\nL'elenco completo delle citt\u00e0 della Cuiavia:"}
{"id": "498675", "revid": "92723", "url": "https://it.wikipedia.org/wiki?curid=498675", "title": "Pietro Alessandro Guglielmi", "text": "Biografia.\nPietro Alessandro Guglielmi apparteneva a una famiglia di musicisti attivi a Massa tra il XVI e il XIX secolo. Ricevette la sua prima educazione musicale dal padre Jacopo (1690-1740), che era maestro di cappella, dal quale inoltre apprese l'arte di suonare il fagotto e la viola. Successivamente fu allievo anche del fratello Domenico (1713-1790), abate e futuro organista e maestro di cappella del duomo di Massa, che gli diede lezioni di tastiera. Grazie alle raccomandazioni di Alderano Cybo, duca di Massa, e successivamente della sua vedova, Ricciarda Gonzaga, nel 1746 inizi\u00f2 a studiare sotto la guida di Francesco Durante al Conservatorio di Santa Maria di Loreto a Napoli, dove divenne \"maestrino\" nel 1750.\nLasci\u00f2 l'istituto probabilmente nel 1754 e decise d'intraprendere la carriera di compositore d'opera. Il suo primo lavoro teatrale fu una commedia in napoletano, il dramma giocoso \"Lo solachianello 'mbroglione\", data al Teatro dei Fiorentini di Napoli nell'inverno del 1757. In accordo con quanto affermato da Piovano, in quanto \u00e8 il suo primo lavoro a noi sicuramente noto; secondo Florimo, invece, il debutto nel mondo dell'opera di C.A. Guglielmi sarebbe da stabilire nel 1739 con il \"Don Chichibio\". Due anni dopo ricevette la sua prima commissione, l'intermezzo \"La ricca locandiera\", che venne rappresentato al Teatro Capranica di Roma. Fino al 1763, anno in cui compose e mise in scena la sua prima opera seria, \"Tito Manlio\", per il Teatro Argentina di Roma, visse soprattutto a Napoli e a Roma, dove scrisse diverse opere buffe e intermezzi per i teatri delle due citt\u00e0.\nNegli anni successivi fu attivo nell'Italia settentrionale, soprattutto a Venezia. Grazie ai suoi numerosi successi si impose sulla scena musicale italiana, ma ben presto la sua fama si estese anche oltre i confini della penisola e si diffuse in tutta Europa. Nell'autunno 1767 su richiesta di Felice Alessandri si rec\u00f2 a Londra per condividere con costui i posti di compositore e di direttore musicale del King's Theatre, dove il 27 ottobre vi fu il suo debutt\u00f2 londinese con il pasticcio \"Tigrane\". Nello stesso periodo in Germania i suoi lavori incontrarono un grande successo: in particolare a Dresda dal 1769 al 1785 parecchi suoi lavori comici furono popolari e a Eszterh\u00e1za dal 1778 al 1790 risultano essere state rappresentate diverse sue opere provenienti da Brunswick. Ci\u00f2 permetterebbe di ipotizzare una probabile presenza a Brunswick.\nLasci\u00f2 Londra nel 1772, citt\u00e0 dove consegu\u00ec i suoi pi\u00f9 grandi successi, per ritornare in Italia. Per quattro anni produsse nuove opere per i teatri di Venezia, Roma, Torino e Milano e nell'autunno del 1776 torn\u00f2 a Napoli, dove rimase fino al 1793, dove scrisse dalle due alle cinque opere, sia serie che comiche, all'anno. In questo periodo diverse sue opere giunsero anche in Russia, dove risultano esser state allestite tra il 1778 e il 1800.\nNegli anni che seguirono Guglielmi, forse anche per il suo carattere, forse un po' per l'et\u00e0 che avanzava, forse per la combattivit\u00e0 delle nuove generazioni di operisti, accett\u00f2 l'incarico di Maestro di Cappella della celebre Cappella Giulia in San Pietro, in Vaticano per la quale scrisse, fino a pochi giorni dalla morte, brani sacri di ogni genere (Messe, Mottetti ecc.) Fu forse l'essersi ritirato in questo esilio dorato anche la causa dell'oblio in cui cadde il suo nome dopo la morte, a discapito dei pi\u00f9 famosi, ma non pi\u00f9 geniali, Paisiello e Cimarosa.\nConsiderazioni sull'artista.\nL'opera seria.\nNonostante sia particolarmente menzionato dagli storici per le sue opere comiche, egli nella sua epoca fu molto ammirato anche per le proprie opere serie, tant'\u00e8 che veniva considerato alla stregua dei pi\u00f9 celebri compositori del suo tempo, i quali si tenevano a passo con il mutare del gusto musicale, rimanendo cos\u00ec ugualmente innovativi. Egli inoltre contribu\u00ec significativamente allo sviluppo del genere, ponendosi in questo modo tra i compositori pi\u00f9 innovativi: introdusse nei drammi brani d'assieme espansi, come il duetto e il trio, i quali dal 1765 vennero da lui collocati alla fine del primo e del secondo atto, ampli\u00f2 l'importanza dei personaggi secondari, la partecipazione drammatica dell'orchestra, introdusse scene pi\u00f9 complesse mediante l'integrazione di cori, danzatori e recitativi accompagnati.\nGuglielmi impieg\u00f2 un'ampia variet\u00e0 di forme di aria. A partire dagli anni sessanta nei suoi lavori operistici sostitu\u00ec la tradizionale aria da capo con la pi\u00f9 moderna aria da segno, la quale venne sostituita intorno al 1770 dall'aria con forma binaria.\nL'opera comica.\nL'opera comica \u00e8 il genere operistico che port\u00f2 al massimo livello il talento compositivo di Guglielmi, nel quale egli segu\u00ec le mode formali della sua epoca. Negli anni sessanta e settanta del Settecento i suoi lavori erano per lo pi\u00f9 composti da tre atti, mentre negli anni successivi dominava l'impostazione in due atti.\nLa musica strumentale.\nA fianco della sua copiosissima produzione vocale, Guglielmi, come gli altri compositori coevi, non poteva non cimentarsi anche nell'ambito della musica strumentale. Osservando la sua musica da camera, scritta soprattutto durante il periodo londinese, e la sua musica da tastiera \u00e8 possibile collocarlo stilisticamente nella tarda scuola musicale napoletana, quindi a fianco di Giovanni Marco Rutini, Mattia Vento, Domenico Cimarosa e Giovanni Paisiello. In particolare i suoi lavori tastieristici erano composti da due movimenti, un movimento iniziale veloce seguito da un minuetto o rond\u00f2.\nDi certo le sonate per clavicembalo non possono competere con i lavori coevi di altri autori come i citati Vento, Cimarosa: sono spesso prolisse e mancano di originalit\u00e0, cosa che invece non si pu\u00f2 affermare per i quartetti per clavicembalo, 2 violini e violoncello, che li ha fatti diventare dei veri e propri concerti da camera, sull'esempio dei coevi concerti di Johann Christian Bach, che, guarda caso, risiedeva a Londra proprio nel periodo del soggiorno londinese di Guglielmi. Questi ultimi sono stati incisi per la prima volta nel 1996, per la Casa discografica Bongiovanni di Bologna, da Filiberto Pierami, che, nel 2000, ha diretto la prima esecuzione (seppure parziale) in tempi moderni del dramma sacro \"Debora e Sisara\".\nFonti.\nData la sua sterminata produzione e il suo grande successo internazionale, copie di suoi lavori sono sparsi in ogni angolo del mondo. Purtroppo, l'omonimia tra Pietro Alessandro e suo figlio Pietro Carlo, entrambi indicati \"Pietro Guglielmi\", costituisce una difficolt\u00e0 immensa per l'attribuzione delle loro opere, soprattutto dei lavori sacri. Di alcuni pezzi \u00e8 tutt'oggi impossibile giungere all'effettiva paternit\u00e0.\nAutografi.\nLe problematiche di attribuzione si riversano ovviamente anche sull'identificazione degli autografi. Sono segnalati 8 autografi di \"Pietro Guglielmi\", di cui per\u00f2 \u00e8 difficile discernere tra quelli di Pietro Carlo e quelli di Pietro Alessandro. Sicuramente di quest'ultimo sono gli stralci di \"Debora e Sisara\" contenuti in una antologia appartenuta a Domenico Dragonetti, oggi alla British Library di Londra, e si presume che un'aria di \"Tamerlano\", contenuta in una miscellanea di 7 arie e 5 duetti (tutti di Pietro Alessandro tranne una canzone di Luigi Caruso), appartenuta a Vincenzo Bovio (forse uscita dalla copisteria dell'editore napoletano Luigi Marescalchi) e oggi conservata nell'Abbazia di Montecassino, possa essere di mano di Pietro Alessandro. Gli altri 6 autografi, a cui si aggiungono i pi\u00f9 di 35 autografi parziali o possibili, sono tutti affetti dall'inestricabile ambiguit\u00e0 con Pietro Carlo. Pi\u00f9 di 30 di questi documenti sono alla Santini-Bibliothek di M\u00fcnster, e sono pezzi di musica sacra. La dicitura sul frontespizio di uno di essi, un \"Dixit a Quattro Concertato con tutti li Strumenti del Sigr Pietro Guglielmi di Massa di Carrara\" copiato da Francesco Faffi ma con stralci di altra mano, potrebbe indicare la paternit\u00e0 di Pietro Alessandro, effettivamente nato a Massa (Pietro Carlo era nato a Londra): forse \u00e8 sua la calligrafia diversa da quella di Faffi presente nel documento, ma non ci sono prove ulteriori per confermarlo. A Montecassino ci sono arie teatrali segnate come autografe e forse sono di Pietro Alessandro, e una intera opera, in una partitura in due volumi appartenuta a Vincenzo Bovio, intitolata \"La Quakera spiritosa\" (segnata come rappresentata al Teatro dei Fiorentini di Napoli nel 1783), indicata semplicemente come di \"Guglielmi\", potrebbe essere l'unico autografo pervenutoci di un'opera completa di Pietro Alessandro. Pezzi teatrali ritenuti autografi di un \"Guglielmi\" sono anche alla Bayerische Staatsbibliothek di Monaco di Baviera, e in San Giovanni in Laterano a Roma, luogo dove Pietro Alessandro pass\u00f2 la vecchiaia, c'\u00e8 una sonata per cembalo, segnalata come possibile autografo. Infine, alla De Bellis Collection di San Francisco, un \"Credo a 4\", indicato come possibile autografo, \u00e8 segnato come di \u00abP.C. Guglielmi\u00bb, ma reca le date di nascita e morte di Pietro Alessandro.\nCopie manoscritte.\nIl maggiore numero di copie manoscritte coeve di opere attribuite a Pietro Alessandro sono all'Abbazia di Montecassino, che conserva pi\u00f9 di 200 pezzi. Possiede pi\u00f9 di 100 copie la Library of Congress di Washington e poco meno di un centinaio la Santini-Bibliothek di M\u00fcnster. Circa 70 copie sono in possesso della De Bellis Collection di San Francisco, della British Library di Londra e del Musikabteilung del Preu\u00dfischer Kulturbesitz della Staatsbibliothek zu Berlin. Tra le 40 e le 50 copie si conservano presso la Staats- und Universit\u00e4tsbibliothek Carl von Ossietzky di Amburgo, il Koninklijk Conservatorium di Bruxelles, il Musik- och teaterbiblioteket di Stoccolma, la S\u00e4chsische Landesbibliothek/Staats- und Universit\u00e4tsbibliothek (SLUB) di Dresda. Meno di 30 copie si segnalano presso l'Archivio Doria Pamphilj di Roma, il Kloster Einsiedeln (Canton Svitto), l'Accademia Filarmonica di Torino, la Bayerische Staatsbibliothek di Monaco di Baviera, la Biblioteca Privata dei Principi Massimo a Roma, il Conservatorio di Roma, la Jean Gray Hargrove Music Library di Berkeley (California). Questo per elencare le istituzioni con pi\u00f9 copie, poich\u00e9, come detto all'inizio, le copie manoscritte dei lavori di Pietro Alessandro sono sparse in gran numero in ogni angolo d'Europa e d'America. Nella sola Italia si segnalano quasi 700 copie manoscritte dei pezzi di Pietro Alessandro.\nEdizioni a stampa.\nPer quel che riguarda le edizioni a stampa delle opere di Pietro Alessandro, il risultato non cambia, e suoi lavori si trovano conservati in gran numero in tutto il mondo, con l'Abbazia di Monteccassino a conservare il numero di copie stampate pi\u00f9 ingente (circa 40 esemplari). La sua permanenza a Londra ha fatto s\u00ec che molte opere siano state pubblicate da editori inglesi (Birchall, Napier, Welcker, Skillern, Corri &amp; Dussek ecc.), e per questo una delle istituzioni che oggi ospita la maggior parte di edizioni \u00e8 la British Library di Londra.\nComposizioni.\nOpere.\nGuglielmi fu un autore estremamente prolifico: scrisse pi\u00f9 di cento opere, 9 oratori, un Requiem, un Miserere, mottetti, sinfonie, musica da camera, sonate, pezzi per clavicembalo e pianoforte. Nelle sue opera buffa vi \u00e8 una vena di umorismo e leggerezza pari, se non superiori, a quelli dello stesso Domenico Cimarosa. I titoli dei suoi lavori pi\u00f9 famosi sono:\nIncisioni discografiche.\nIl lungo oblio della musica di Guglielmi che solo nel recente passato \u00e8 stato interrotto da incisioni discografiche ad opera dei maestro Filiberto Pierami (che ha inciso in prima assoluta per la Casa discografica \"Bongiovanni\" di Bologna i Sei Concerti da camera Op.1 e il maestro Paolo Biancalana,(che ha inciso in prima assoluti alcuni suoi lavori sacri, come il \"Credidi\" per soli, coro e orchestra, scritto durante gli anni romani). Inoltre, sempre a Filiberto Pierami, il merito della prima pubblicazione del dramma sacro \"Debora e Sisara\" (OTOS, Lucca, 2000), i Salmi 112 e 115, la Sinfonia in Mi Maggiore e gli stessi Concerti da camera Op.1, sempre per il tipi della Casa editrice OTOS di Lucca.\nI Quartetti per clavicembalo, 2 violini e violoncello, proprio nella trascrizione in Concerti da camera sono stati diretti, incisi e pubblicati da Filiberto Pierami, musicologo, compositore e direttore d'orchestra. Nel 1996, infatti, la Casa Discografica ha lanciato sul mercato discografico i 6 Concerti da camera Op.1 del compositore, che hanno avuto un notevole successo di pubblico e critica (cfr. la recensione su \"Amadeus\" n\u00ba100, che ha classificato la qualit\u00e0 nell'incisione e dell'interpretazione \"ottima\"). Nel 2000, sempre ad opera di Filiberto Pierami, i 6 Concerti da Camera Op.1 sono stati pubblicati dalla Casa Editrice OTOS di Lucca."}
{"id": "498680", "revid": "78273", "url": "https://it.wikipedia.org/wiki?curid=498680", "title": "Jennifer Garth", "text": ""}
{"id": "498681", "revid": "71433", "url": "https://it.wikipedia.org/wiki?curid=498681", "title": "Jenny Garth", "text": ""}
{"id": "498686", "revid": "1318658", "url": "https://it.wikipedia.org/wiki?curid=498686", "title": "Grande Polonia", "text": "La Grande Polonia (in polacco: \"Wielkopolska\", in tedesco: \"Gro\u00dfpolen\", in latino: \"Polonia Maior\") \u00e8 una regione storica della Polonia centro-occidentale.\nNome della regione.\n\"Wielkopolska\" era il nome di uno Stato polacco del primo Medioevo, a cui ci si riferisce spesso come la \"culla della Polonia\", e a volte \u00e8 stato semplicemente chiamato \"Polonia\". Il nome di Grande Polonia \u00e8 stato citato per la prima volta in lingua latina, nella forma \"\"Polonia Maior\", nel 1257 e in polacco come \"w Wielkej Polszcze\"\" nel 1449. Il nome della regione pu\u00f2 essere spiegato pensando alla vecchia Polonia, opposta alla nuova Polonia, la Piccola Polonia (in lingua polacca: \"Ma\u0142opolska\"; in latino: \"Polonia Minor\"), una regione della Polonia sudorientale la cui capitale \u00e8 Cracovia.\nGeografia.\nLa Grande Polonia comprende la maggior parte dell'area in cui scorrono il fiume Warta e il suoi affluenti, incluso il fiume Note\u0107. Ci sono due principali regioni geografiche: nel nord c'\u00e8 il distretto dei laghi, ricco di laghi post-glaciali e colline; nel sud sono maggiormente presenti le pianure.\nAmministrativamente, la regione storica \u00e8 divisa nei voivodati della Grande Polonia, di Lubusz, della Cuiavia-Pomerania e di \u0141\u00f3d\u017a."}
{"id": "498692", "revid": "174925", "url": "https://it.wikipedia.org/wiki?curid=498692", "title": "Minian", "text": "Minian (ebraico: \u05de\u05e0\u05d9\u05d9\u05df) \u00e8 il quorum di dieci ebrei per la preghiera pubblica ebraica.\nPer gli ebrei ortodossi, affinch\u00e9 ci sia il minian, devono essere presenti dieci ebrei di sesso maschile e di et\u00e0 adulta (vedi Bar mitzvah).\nPer l'Ebraismo riformato, conservativo e ricostruzionista non c'\u00e8 invece alcuna differenza tra uomini e donne per avere un minian.\nEtimologia.\nRadice ebraica: MN, \u05de\u05e0 (Mem-Nun)"}
{"id": "498693", "revid": "1565034", "url": "https://it.wikipedia.org/wiki?curid=498693", "title": "Collegio cardinalizio", "text": "Il collegio cardinalizio (definito anche sacro collegio cardinalizio, o pi\u00f9 semplicemente sacro collegio), secondo l'Annuario pontificio, \u00e8 l'insieme dei cardinali della Chiesa cattolica.\nAssolve a tre compiti principali:\nIl collegio cardinalizio ha al suo interno un decano, eletto dai cardinali vescovi e confermato dal Papa.\nStruttura del Collegio cardinalizio.\nNel 1150 fu istituita la carica di Camerlengo del Collegio, con funzioni di amministrazione del patrimonio del Collegio, soppressa poi nel 1997.\nElenco dei cardinali viventi.\nL'elenco \u00e8 aggiornato al 16 febbraio 2022, data dell'ultima variazione.\nLista dei cardinali elettori (in ordine di et\u00e0).\nIl numero dei cardinali elettori \u00e8 limitato a 120 dalla costituzione apostolica \"Romano Pontifici Eligendo\" (II, I, 33) di papa Paolo VI (1\u00ba ottobre 1975), confermato su questo punto dalla costituzione apostolica \"Universi Dominici Gregis\" (II, I, 33) di papa Giovanni Paolo II (22 febbraio 1996), tuttavia sia lo stesso Giovanni Paolo II che i suoi successori hanno spesso derogato alla norma.\nLista dei cardinali non elettori (in ordine di et\u00e0).\nNon sono elettori i cardinali che hanno compiuto l'80\u00ba anno di et\u00e0 il giorno precedente l'inizio della Sede vacante.\nEvoluzione nella composizione dal 1846.\nPontificato di Pio IX.\nDopo l'elezione del cardinale Giovanni Maria Mastai Ferretti, il collegio dei cardinali era costituito da 61 cardinali.\nPio IX ha creato 123 cardinali.\nDurante il suo pontificato sono deceduti 120 cardinali.\nPontificato di Leone XIII.\nDopo l'elezione del cardinale Vincenzo Gioacchino Pecci, il collegio dei cardinali era costituito da 63 cardinali.\nLeone XIII ha creato 147 cardinali.\nDurante il suo pontificato 146 cardinali sono deceduti.\nPontificato di Pio X.\nDopo l'elezione del cardinale Giuseppe Sarto, il collegio dei cardinali era costituito da 63 cardinali.\nPio X ha creato 50 cardinali.\nDurante il suo pontificato 48 cardinali sono deceduti.\nPontificato di Benedetto XV.\nDopo l'elezione del cardinale Giacomo della Chiesa, il collegio dei cardinali era costituito da 64 cardinali.\nBenedetto XV ha creato 32 cardinali.\nDurante il suo pontificato 35 cardinali sono deceduti; 1 cardinale \u00e8 deceduto durante la sede vacante.\nPontificato di Pio XI.\nDopo l'elezione del cardinale Achille Ratti, il collegio dei cardinali era costituito da 59 cardinali.\nPio XI ha creato 76 cardinali.\nDurante il suo pontificato 72 cardinali sono deceduti e 1 si \u00e8 dimesso.\nPontificato di Pio XII.\nDopo l'elezione del cardinale Eugenio Pacelli, il collegio dei cardinali era costituito da 61 cardinali.\nPio XII ha creato 56 cardinali.\nDurante il suo pontificato, 62 cardinali sono deceduti; 2 cardinali sono deceduti durante la sede vacante.\nPontificato di Giovanni XXIII.\nDopo l'elezione del cardinale Angelo Giuseppe Roncalli, il collegio dei cardinali era costituito da 52 cardinali.\nGiovanni XXIII ha creato 52 cardinali.\nDurante il suo pontificato 22 cardinali sono deceduti.\nPontificato di Paolo VI.\nDopo l'elezione del cardinale Giovanni Battista Montini, il collegio dei cardinali era costituito da 81 cardinali.\nPaolo VI ha creato 143 cardinali.\nDurante il suo pontificato 45 cardinali hanno superato l'80\u00ba anno di et\u00e0 perdendo quindi il diritto di voto in conclave e 94 sono deceduti (64 elettori).\nPontificato di Giovanni Paolo I.\nDopo l'elezione del cardinale Albino Luciani, il collegio dei cardinali era costituito da 128 cardinali di cui 113 elettori.\nDurante il suo breve pontificato Giovanni Paolo I non ha creato alcun cardinale.\n2 cardinali elettori sono morti, 1 durante il suo pontificato e 1 durante la successiva sede vacante.\nPontificato di Giovanni Paolo II.\nDopo l'elezione del cardinale Karol Wojty\u0142a, il collegio dei cardinali era costituito da 125 cardinali di cui 110 elettori.\nGiovanni Paolo II ha creato 231 cardinali di cui 210 elettori (al momento della nomina).\nDurante il suo pontificato 136 cardinali hanno superato l'80\u00ba anno di et\u00e0 perdendo quindi il diritto di voto in conclave e 173 sono deceduti (67 elettori).\nPontificato di Benedetto XVI.\nDopo l'elezione del cardinale Joseph Ratzinger, il collegio dei cardinali era costituito da 182 cardinali di cui 116 elettori.\nBenedetto XVI ha creato 90 cardinali di cui 74 elettori (al momento della nomina).\nDurante il suo pontificato 65 cardinali hanno superato l'80\u00ba anno di et\u00e0 perdendo quindi il diritto di voto in conclave e 65 sono deceduti (8 elettori).\nPontificato di Francesco.\nDopo l'elezione del cardinale Jorge Mario Bergoglio, il collegio dei cardinali era costituito da 206 cardinali di cui 115 elettori.\nFrancesco finora ha creato 101 cardinali di cui 79 elettori (al momento della nomina).\nDurante il suo pontificato 65 cardinali hanno superato l'80\u00ba anno di et\u00e0 perdendo quindi il diritto di voto in conclave, 93 sono deceduti, di cui 8 elettori, e 3 si sono dimessi, di cui 2 elettori (aggiornamento al 16 febbraio 2022)."}
{"id": "498695", "revid": "1060", "url": "https://it.wikipedia.org/wiki?curid=498695", "title": "Collegio dei cardinali", "text": ""}
{"id": "498696", "revid": "6066", "url": "https://it.wikipedia.org/wiki?curid=498696", "title": "Templi", "text": ""}
{"id": "498697", "revid": "1060", "url": "https://it.wikipedia.org/wiki?curid=498697", "title": "Collegio Cardinalizio", "text": ""}
{"id": "498699", "revid": "125678740", "url": "https://it.wikipedia.org/wiki?curid=498699", "title": "Vittorio Guerrieri", "text": "\u00c8 sposato con la collega doppiatrice Roberta Greganti.\nBiografia.\nDebutta giovanissimo come attore, recitando nel 1968 la parte del protagonista nel teleromanzo \"Lazarillo\", tratto dal romanzo \"Lazarillo de Tormes\", con la regia di Andrea Camilleri. Nel 1977, dopo essersi diplomato come operatore e cameraman all'Istituto di Stato per la Cinematografia e la Tv Roberto Rossellini, Ettore Scola lo sceglie per interpretare il personaggio di Umberto nel film \"Una giornata particolare\", al fianco di Sophia Loren, Alessandra Mussolini e Marcello Mastroianni (mai incontrato sul set per sua confessione). Il film vinse il Golden Globe come miglior film straniero nel 1978, e ottenne la candidatura all'Oscar nello stesso anno.\nPer la televisione ha doppiato Matthew Fox nella serie televisiva \"Lost\", Jason Bateman nelle tre stagioni di \"Arrested Development - Ti presento i miei\", Misha Collins in \"Supernatural\", Steve Carell in \"The Office\" e \"Space Force\", il personaggio di Harm nella serie TV \"JAG - Avvocati in divisa\", Scott Baio in \"Baby Sitter\" e Wesley Windham Pryce in \"Buffy l'ammazzavampiri\" e nel relativo spin-off \"Angel\".\nHa doppiato nel passato anche cartoni animati e anime come \"Animaniacs\" doppiando Squit, \"Freakazoid\" dando la voce al protagonista omonimo nel \"cartone animato omonimo\", \"Mila &amp; Shiro, due cuori nella pallavolo\", doppiando il protagonista Shiro, Goemon Ishikawa XIII in alcuni media di \"Lupin III\", \"Holly &amp; Benji\", dando la voce a Mark Lenders, Kamina in \"Sfondamento dei cieli Gurren Lagann\", il Prof. Palladium in \"Winx Club\" e Kondo in \"Gintama\"."}
{"id": "498702", "revid": "729019", "url": "https://it.wikipedia.org/wiki?curid=498702", "title": "Plymouth (azienda)", "text": "Plymouth \u00e8 stato un marchio automobilistico statunitense appartenente alla Chrysler dal 1928 e attivo fino al 2001.\nPer un buon lasso di tempo la Plymouth fu tra i pi\u00f9 grandi costruttori americani, insieme a Chevrolet e Ford, superando addirittura quest'ultima negli anni quaranta.\nIn questi anni la Plymouth aveva fama di produrre vetture robuste e raffinate tecnicamente.\nDal 1960 in poi la casa fu per\u00f2 destinata a perdere rapidamente terreno nei confronti delle avversarie, rimanendo per\u00f2 in gioco grazie ad una stretta collaborazione con la Dodge con la quale lanci\u00f2 il modello Dodge Dart dai prezzi contenuti. Fra il '71 ed il '75 la casa riconquist\u00f2 il terzo posto nel mercato americano soprattutto con i modelli Plymouth Valiant e Duster.\nAlla fine del 1999 dal management della appena nata DaimlerChrysler venne annunciata la dismissione del marchio a partire dal 2001 ed infatti, alla fine di giugno di quell'anno, usc\u00ec dalle catene di montaggio l'ultima autovettura con il marchio Plymouth, una Neon."}
{"id": "498704", "revid": "1060", "url": "https://it.wikipedia.org/wiki?curid=498704", "title": "Collegio dei Cardinali", "text": ""}
{"id": "498714", "revid": "767487", "url": "https://it.wikipedia.org/wiki?curid=498714", "title": "Nate James", "text": "Biografia.\n\u00c8 nato nella base militare statunitense Lakenheath da padre americano e madre britannica.\nIl suo album di debutto, \"Set the Tone\", risente dell'influenza di altri musicisti soul come Marvin Gaye, Prince e Stevie Wonder e ha dato a James un'approvazione condivisa da parte della critica mondiale, come confermano le due nomination ai MOBO per il Miglior Esordiente e il Migliore Artista Rhythm and Blues e quella di quest'anno per il Miglior Artista Maschile Inglese. L'album, scritto quasi interamente da James, comprende una vasta gamma di generi musicali, dal basso Rhythm and Blues di \"Set the Tone\" al pop energico di \"Universal\", fino alle influenze rockeggianti di \"I'll Decline\", un duetto con Dawn Robinson delle En Vogue.\nCon il brano \"The Message\", lanciato nel maggio 2006 in tutta Europa, ha ricevuto il premio \"Miglior Artista Internazionale\" e \"Rivelazione Straniera\" al \"Festivalbar 2006\". Nell'ottobre dello stesso anno esce il suo secondo singolo \"Justify Me\".\nAl Festival di Sanremo 2007, nella terza giornata dedicata ai duetti, canta insieme a Paolo Meneguzzi, in gara con \"Musica\".\nNel marzo del 2009 pubblica \"Revival\", un album composto interamente da cover in cui rende omaggio alla musica soul/R&amp;B degli anni settanta e ottanta. Il primo singolo estratto \u00e8 \"Because I Love You\" di Stevie B.\nNel 2013 partecipa come concorrente a \"The Voice UK\" nel team di Jessie J."}
{"id": "498718", "revid": "1598666", "url": "https://it.wikipedia.org/wiki?curid=498718", "title": "Lakenheath", "text": "Lakenheath \u00e8 un paese di 8.200 abitanti della contea del Suffolk, in Inghilterra. \u00e8 situato nel distretto di Forest Heath, vicino al confine tra il Norfolk e il Cambridgshire, ed \u00e8 il punto d'incontro tra le zone naturali del Fens e del Breckland. Inoltre \u00e8 sede della base militare statunitense nel Regno Unito, la RAF Lakenheath. Nelle vicinanze si trova la riserva naturale del Lakenheath Fen, creata nel 1996.\nOrigine del nome.\nIl nome Lakenheath \u00e8 una corruzione dell'anglo-sassone \"Lyking-hythe\", che indicava un luogo di sbarco degli abitanti del Fens. Tutta questa zona, infatti, un tempo era paludosa, come l'attuale Fens.\nStoria.\nScavi effettuati tra il 1997 e il 2002 presso tre cimiteri anglo-sassoni, oggi situati nella base della RAF, hanno riportato alla luce 394 tombe e 17 fosse con resti di cremazione, inclusa una tomba del VI secolo in cui \u00e8 sepolto un uomo accanto a un cavallo interamente armato.\nLakenheath \u00e8 famosa per la sua chiesa medievale di St Mary, costruita attorno all'XI secolo. Originariamente in legno, poi ricostruita in pietra con la selce locale. L'interno della chiesa \u00e8 ricca di dipinti medievali che hanno per soggetto Sant'Edmondo, angeli, uccelli e molto altro. Li si data a partire dal XIII secolo. Grazie alla Heritage Lottery Fund (HLF) questi affreschi, prima non tutelati, adesso sono ufficialmente protetti.\nRAF Lakenheath.\nGli statunitensi sono presenti nella base sin dalla Seconda guerra mondiale, quando vi stazionarono i bombardieri. La base ha una popolazione di circa 7.000 membri del personale di servizio, escluse le famiglie e il personale combattente.\nInfrastrutture e trasporti.\nA circa 5\u00a0km dal villaggio si trova la stazione ferroviaria di Lakenheath, una delle meno usate in tutto il Regno Unito. Tra il 2016 e il 2017 il totale dei viaggianti, infatti, \u00e8 stato di soli 518. Il villaggio \u00e8 fornito regolarmente da bus che portano nelle citt\u00e0 di vicine di Brandon, Mildenhall e Thetford."}
{"id": "498719", "revid": "110157", "url": "https://it.wikipedia.org/wiki?curid=498719", "title": "Oberbipp", "text": "Oberbipp (toponimo tedesco) \u00e8 un comune svizzero di 1\u00a0733 abitanti del Canton Berna, nella regione dell'Emmental-Alta Argovia (circondario dell'Alta Argovia).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nOberbipp \u00e8 servito dall'omonima stazione sulla ferrovia Soletta-Niederbipp.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "498720", "revid": "113152183", "url": "https://it.wikipedia.org/wiki?curid=498720", "title": "Laccio d'amore", "text": "In araldica il termine laccio d'amore indica un ornamento esteriore dello scudo, formato da due cordoni di seta attorcigliati ed intrecciati nello stesso modo dei nodi savoia. \nL'ornamento deriva dall'usanza delle dame, che assistevano ai tornei cavallereschi, di donare ai cavalieri delle sciarpe o fusciacche con i loro colori; tali doni erano custoditi come pegno d'amore ed erano annodati al fianco del cavaliere o sulla sua spada.\nIl laccio d'amore contorna abitualmente lo scudo a losanga delle dame ed \u00e8 normalmente di colore bianco (non argento), quasi mai di nero.\nL'Ordine della Cordelliera, istituito dalla regina Anna di Bretagna nel 1498, era contraddistinto proprio da un laccio d'amore di seta bianca. \nL'Ordine di Cipro (o di Lusignano), istituito da Guido di Lusignano, re di Gerusalemme e di Cipro, nel 1195, portava un cordone di seta bianca annodato in laccio d'amore e con le lettere S e R intrecciate (dalle parole \"Securitas Regni\").\nIl laccio d'amore \u00e8 anche usato al posto dei lambrecchini nello scudo della dama vedova, anche quando accollato a quello del marito defunto.\nCome simbolo viene utilizzato in Massoneria per indicare l'elemento di unione fra i Fratelli in loggia."}
{"id": "498728", "revid": "287204", "url": "https://it.wikipedia.org/wiki?curid=498728", "title": "Autopalpazione del testicolo", "text": "Lautopalpazione del testicolo \u00e8 una metodica diagnostica per la presenza di noduli a livello dello scroto, nell'ottica di screening del tumore del testicolo nella popolazione maschile.\nDescrizione.\nL'esame andrebbe eseguito almeno una volta al mese, preferibilmente dopo una doccia o un bagno caldo, che rilassano lo scroto e facilitano la rilevazione di eventuali anomalie:\nNel caso vengano rilevate formazioni, pi\u00f9 frequentemente nella parte posteriore che in quella anteriore del testicolo, chiedere subito parere a un medico. Anche nel caso non venga rilevato nulla \u00e8 opportuno effettuare una visita andrologica una volta l'anno."}
{"id": "498730", "revid": "1305772", "url": "https://it.wikipedia.org/wiki?curid=498730", "title": "Darkness", "text": "Darkness (oscurit\u00e0 in lingua inglese) pu\u00f2 riferirsi:"}
{"id": "498732", "revid": "99421359", "url": "https://it.wikipedia.org/wiki?curid=498732", "title": "Vincenzo Pietrosanti", "text": "Frate laico, intraprese la vita religiosa a 15 anni. Gli sono attribuite diverse opere presenti nei conventi francescani del Lazio ed \u00e8 noto in particolare per i suoi Crocefissi lignei, nei quali il Cristo \u00e8 rappresentato a dimensioni naturali e, secondo le caratteristiche della scultura barocca, con un'accentuata espressivit\u00e0 che mira a coinvolgere lo spettatore (viso emaciato e dall'espressione sofferente, posizione contratta del corpo, sparso di sangue). Mor\u00ec nel convento della basilica di Santa Maria in Aracoeli a Roma."}
{"id": "498733", "revid": "1272592", "url": "https://it.wikipedia.org/wiki?curid=498733", "title": "Nicola Sartor", "text": "Biografia.\nResidente a Verona, dopo la laurea in economia e commercio conseguita all'Universit\u00e0 Ca' Foscari di Venezia ottiene una borsa di studio dalla Banca d'Italia e prosegue gli studi presso l'Universit\u00e0 di York. Dal 1981 al 1983 lavora presso la Banca d'Italia mentre dal 1988 al 1990 passa alla OCSE dove si occupa dell'evoluzione delle politiche di bilancio e fiscali internazionali.\nTra il 1992 ed il 1993 \u00e8 stato consigliere economico del Ministro del Bilancio durante i mandati di Beniamino Andreatta e Luigi Spaventa mentre dal 1992 al 1997 \u00e8 stato membro di tre Commissioni di studio e di lavoro istituite dal Ministro delle Finanze su temi della tassazione. Ha fatto anche parte, dal 1994 al 1998, del \"Consiglio Tecnico Scientifico per la Programmazione Economica\".\nDal 1993 lavora nell'Universit\u00e0 di Verona e dal 2000 \u00e8 professore ordinario di scienza delle finanze; \u00e8 stato rettore vicario e preside della facolt\u00e0 di economia. In questo periodo \u00e8 stato autore di saggi ed articoli economici, approfondendo in particolar modo i rapporti tra finanza pubblica ed evoluzione demografica.\n\u00c8 stato eletto rettore dell'universit\u00e0 di Verona il 28 maggio 2013 succedendo nella carica ad Alessandro Mazzucco. Il suo mandato alla guida dell'universit\u00e0 di Verona \u00e8 terminato il 30 settembre 2019, succeduto nella carica da Pier Francesco Nocini.\nIndipendente di centrosinistra, dal 9 giugno del 2006 ha fatto parte del secondo governo Prodi in qualit\u00e0 di sottosegretario al Ministero dell'Economia."}
{"id": "498740", "revid": "122748111", "url": "https://it.wikipedia.org/wiki?curid=498740", "title": "Lolth", "text": "Lolth \u00e8 una divinit\u00e0 immaginaria appartenente al pantheon del gioco di ruolo \"Dungeons and Dragons\". Lolth (o Lloth nella lingua drow), la Regina Demone dei Ragni, \u00e8 la dea matrona degli elfi Drow. \u00c8 anche conosciuta come la Regina Ragno o Regina delle Fosse delle Ragnatele Demoniache. Lolth fu creata da Gary Gygax per l'ambientazione del Mondo Di Greyhawk, pi\u00f9 tardi apparsa nell'ambientazione dei Forgotten Realms e ora un membro del pantheon standard degli dei di D&amp;D. In queste varie ambientazioni il pantheon degli dei drow consiste nella leader Lolth accompagnata dagli dei Kiaransalee, Vhaeraun, Zinzerena e anche dalla dea buona Eilistraee. Altri dei drow possono essere rappresentati in differenti ambientazioni. Lolth fu anche nominata dalla rivista \"Dragon\" come una dei pi\u00f9 grandi malvagi della storia di D&amp;D.\nStoria editoriale.\nLolth fu creata da Gary Gygax.\nAdvanced Dungeons &amp; Dragons Prima Edizione (1977-1988).\nLolth fu menzionata per la prima volta nel modulo Descent into the Depths of the Earth (1978) e descritta pi\u00f9 approfonditamente nel Vault of the Drow (1978). Fu anche la principale antagonista del modulo Queen of the Demonweb Pits (1980). Questi moduli furono poi ristampati come parte del Queen of the Spiders collection nel 1986.\nIl ruolo di Lolth come divinit\u00e0 fu introdotto per la prima volta nel volume Dei e Semidei (1980). Le sue statistiche di gioco furono ristampate nel Fiend Folio (1981).\nAdvanced Dungeons &amp; Dragons 2nd edition (1989-1999).\nIl ruolo di Lolth nell'ambientazione Forgotten Realms fu delineato nel volume Drow of the Underdark di Ed Greenwood (1991).\nLolth fu rappresentata come una divinit\u00e0 nel volume Monster Mythology (1992), includendo dettagli sul suo clero.\nIl suo ruolo nella cosmologia dell'ambientazione Planescape fu descritto nel libro On Hallowed Grounds (1996).\nLolth ricevette una descrizione pi\u00f9 dettagliata del suo ruolo nei Forgotten Realms nel volume Demihumans Deities (1998).\nDungeons &amp; Dragons Terza edizione (2000-2002).\nLolth fu dettagliata nel libro Difensori della Fede (2000) e in Dei e Semidei (2002). Il suo ruolo nei Forgotten Realms fu rivisitato in Fedi e Pantheon (2002).\nDungeons &amp; Dragons 3.5 (2003-2007).\nLa chiesa di Lolth fu delineata per questa edizione in Complete Divine (2004) e il suo ruolo nell'Abisso fu dettagliato nel Codex Immondo I: Orde dell'Abisso (2006).\nLolth e i drow sono anche trattati sia in Drow del sottosuolo (2007) sia nell'avventura Expedition to the Demonweb Pits (2007).\nNel numero 359 della rivista Dragon (Settembre 2007), l'ultima stampa del magazine, Lolth \u00e8 descritta come uno dei 20 antagonisti malvagi pi\u00f9 memorabili del gioco di ruolo Dungeons&amp;Dragons.\nDungeons &amp; Dragons Quarta edizione (2008-/).\nLolth appare in questa edizione come una delle divinit\u00e0 descritte nella Guida del Dungeon Master (2008).\nDescrizione.\nLolth \u00e8 una divinit\u00e0 intermedia Caotica e Malvagia. Il suo simbolo \u00e8 un ragno nero con la testa di una donna drow (nei Forgotten Realms appeso ad una ragnatela). \u00c8 comunemente conosciuta come l'incarnazione del male assoluto tra i Drow. Spesso mette i suoi fedeli l'uno contro l'altro, godendo delle loro infinite lotte per il potere; I suoi stessi seguaci la odiano e la venerano solo perch\u00e9 la temono e per ottenere il potere nella loro societ\u00e0. Lolth richiede spesso sacrifici di esseri senzienti ai suoi fedeli, talvolta il sangue dei fedeli stessi. Se la divinit\u00e0 \u00e8 in collera o insoddisfatta potrebbe non rispondere alle sue sacerdotesse o addirittura inviare qualche demone minore (yochlol) ad attaccarle. Astuta e spietata, si aspetta che i suoi fedeli siano scaltri, crudeli e superiori alle altre razze e che non diano spazio a sentimenti come l'amore e la piet\u00e0.\nReame.\nLolth risiede nel suo reame divino noto come le Fosse delle Ragnatele Demoniache, interamente formato da un'immensa ragnatela ripiegata su s\u00e9 stessa. L\u00e0, nella sua fortezza mobile di ferro a forma di ragno, \u00e8 servita da legioni di potenti schiavi. Nella cosmologia standard di \"Dungeons &amp; Dragons\" le Fosse delle Ragnatele Demoniache sono collocate nel 66\u00b0 strato dell'Abisso (sebbene nel supermodulo Queen of Spiders l'autore David C. Sutherland collochi il suo reame nel 65\u00b0 strato). Nella corrente edizione dell'ambientazione Forgotten Realms le Fosse sono un piano a s\u00e9 stante. In ogni caso ci sono alcune controversie riguardanti lo stato delle Fosse in quella particolare campagna: la Terza edizione parla delle Fosse come di un piano separato, ma nel romanzo Estinzione di Lisa Smedman se ne parla esplicitamente come facenti parte dell'Abisso, nominate \"il 66\u00b0 strato\" (come nella cosmologia standard). Ma, come mostra la fine della saga La Guerra della Regina Ragno, mentre Lolth stava \"evolvendo\" le fosse vennero separate e divennero un piano a s\u00e9 stante.\nNemici e Rivali.\nLolth ha giurato vendetta contro Corellon Larethian e la sua gente. Ha le sue rivalit\u00e0 con i demoni signori dell'Abisso e specialmente con Zuggtmoy, la Demonessa signora di Fungi. La re-ascensione di Lolth a divinit\u00e0 l'ha sostanzialmente elevata al di l\u00e0 della competizione con la Signora di Fungi, ma le due covano ancora odio l'una per l'altra. Lolth si oppone ad ogni azione degli dei elfici della superficie e prova un odio per Corellon senza paragoni. \u00c8 odiata da Fenmarel Mestarine e da Tarsellis Meunniduin, che lei sedusse (secondo vari miti) per entrare nel pantheon elfico. Considera anche tra i suoi maggiori nemici Vhaeraun, Gruumsh e Ilsensine. Le si oppongono Zinzarena e il suo culto. La Regina Ragno uccise Abrogard, il dio del male Guldor, ed assume correntemente il suo aspetto in quel mondo.\nServi e Favoriti.\n\u00c8 servita da Keptolo, troppo pigro per opporsi a lei, e da Kiaransalee, sebbene lei e Lolth si odino a vicenda e questo dissenso si sia acuito quando Kiaransalee rub\u00f2 alcuni adoratori di Lolth, specialmente nella citt\u00e0 di Maerimydra. Le si oppongono Zinzarena e il suo culto. La Regina Ragno uccise Abrogard, il dio del male Guldor, ed assume correntemente il suo aspetto in quel mondo.\nLolth \u00e8 personalmente servita da una razza di creature demoniache chiamate Yochlol. Nella loro forma naturale gli yochlol somigliano a gocce di cera fusa con larghi occhi rossi lucenti. Subito sotto gli yochlol ci sono i Myrlochar o ragni dell'anima, demoni aracnidi che ardono di una luce verdastra. Tra i pi\u00f9 grandi servitori di Lolth, le Incarnazioni di Lolth, mostruosit\u00e0 aracnidi con la testa di una bella fanciulla drow. Hanno poteri semidivini.\nL'Oscura Seldarine.\nLolth \u00e8 la guida dell'Oscura Seldarine, il pantheon degli dei drow ma un pantheon solo di nome. La Regina Ragno domina tutti gli altri poteri dell'Oscura Seldarine, non tollera nessuna sfida alla sua suprema autorit\u00e0 e persino i membri pi\u00f9 potenti, Kiaransalee e Selvatarm, riconoscono Lolth come la guida del loro pantheon, un inequivocabile testimonianza del grande potere della Regina Ragno. I membri dell'Oscura Seldarine sono i seguenti: Eilistraee la Vergine Oscura, Ghaunadaur o Ci\u00f2 che si Nasconde, Kiaransalee la vendicatrice, Selvetarm il Campione di Lolth e Vhaeraun il Signore Mascherato, che \u00e8 anche il padre di Selvetarm (Selvetarm \u00e8 il risultato di una sfortunata unione tra Vhaeraun e la dea Zandilar la Danzatrice, un aspetto di Sharess, una dea dell'edonismo adorata dagli elfi Yuir). Lolth \u00e8 odiata all'unanimit\u00e0 dagli altri membri dell'Oscura Selderine. Tutti cercano di usurpare la Regina Ragno e porsi a capo del pantheon oscuro eccetto Eilistraee: la Vergine Oscura cerca ti porre fine alla tirrannia malvagia della madre sui drow e di aiutarli a tornare a camminare sulla superficie dei Reami in pace e redenzione. Sebbene la casa dell'Oscura Seldarine sia posta nelle Fosse delle Ragnatele Demoniache, il 66\u00b0 strato dell'abisso, Eilistraee preferisce risiedere ad Arvandor con suo padre. Ci\u00f2 ha cambiato la posizione di Lolth nel pantheon di D&amp;D, portandola da un potere Intermedio ad uno Minore.\nStoria.\nLolth fu esiliata nell'Abisso da Corellon Larethian, che sar\u00e0 per sempre suo nemico.\nForgotten Realms.\nMolto prima che gli elfi giungessero ad Abeir-Toril dalla loro patria originale Tintageer nel magico mondo di Faerie, Lolth era conosciuta come Araushnee, la \"Tessitrice dei Destini\", una divinit\u00e0 minore della Seldarine, il pantheon degli dei elfici. Poich\u00e9 era la dea che tesseva e filava il fato, il destino dei Ssri-Tel'Quessir (elfi oscuri) fu posto nelle sue mani da Corellon Larethian, creatore degli Elfi a capo della Seldarine(suo consorte). L'unione tra Corellon e la Tessitrice dei Destini gener\u00f2 due bambini: la divinit\u00e0 minore Vhaeraun (il Signore Mascherato) e Eilistraee, la Vergine Oscura.\nA dispetto del profondo amore che Corellon provava per lei, Araushnee era una gelosa cospiratrice che lo invidiava e segretamente tramava di prendere il suo posto come Primo della Seldarine e Signore di Arvandor. Alleandosi con Gruumsh, signore del pantheon orchesco e arcinemico di Corellon, Araushnee cerc\u00f2 di avvelenare il consorte col suo veleno, sfruttando l'amore che Corellon provava per lei. Il suo tentativo di uccidere il Primo della Seldarine fall\u00ec e infine queste congiure vennero scoperte da Sehanine Moonbow, la pi\u00f9 potente dea della Seldarine, che gi\u00e0 sospettava la verit\u00e0 su Araushnee. Dopo un confronto con la Tessitrice dei Destini, Sehanine Moonbow fu imprigionata dalla dea traditrice. Vedendo un'opportunit\u00e0, Araushnee si mise in azione e suggell\u00f2 una grande alleanza tra divinit\u00e0 maggiori e minori degli orchi (Gruumsh il pi\u00f9 rilevante), goblinoidi, colboldi, giganti e ogri e svariate altre divinit\u00e0 malvagie (Vhaeraun e altri cospiratori del suoi complotti). A questa armata di dei si un\u00ec anche Malar, dio delle bestie selvagge, Auril la vergine del ghiaccio e Ghaunadaur o \"Ci\u00f2 che sta in agguato\", una primordiale diavolo e futuro membro dell'Oscura Seldarine.\nL'armata degli dei marci\u00f2 su Arvandor, affrontando Corellon Larethian e il resto della Seldarine (eccettuata Sehanine Moonbow, ancora imprigionata) inclusa Eilistraee, inconsapevole del tradimento della madre. Durante la battaglia che segu\u00ec Araushnee e Vhaeraun finsero di combattere per la Seldarine mentre aiutavano l'armata avversaria, Araushnee addirittura ridirigendo una freccia scagliata da sua figlia per colpire Corellon. Nel mezzo del corso della battaglia Sehanine Moonbow riusc\u00ec a scappare dalla sua prigione e rivel\u00f2 il tradimento di Araushnee a Corellon. La battaglia per Arvandor non era ancora stata vinta, l'armata malvagia degli dei bestiali infine fu scacciata dalle forze combinate della Seldarine e delle divinit\u00e0 di Arborea. A battaglia finita, Corellon affront\u00f2 il tradimento.\nAraushnee ancora una volta tent\u00f2 di assassinare il suo sposo ma l'intervento di tre divinit\u00e0 elfiche lo imped\u00ec. Sehanine Moonbow, Hanali Celanil e Aerdrie Faenya diedero battaglia alla Tessitrice e coalizzando il loro potere in una nuova forma crearono la dea Angharradh, una nuova consorte per Corellon e del suo stesso potere. Araushnee fu subito sconfitta da Angharradh. Corellon, con il cuore straziato dal dolore, trasform\u00f2 gli sconfitti resti della sua traditrice, madre dei suoi bambini e un tempo da lui amata, Prima della Seldarine e colei che infranse il suo cuore, nella forma di uno spaventoso [tanar'ri] dal corpo di ragno, spogliandola della sua divinit\u00e0 e bandendola con il nome di Lolth nell'Abisso, senza ritorno. Corellon band\u00ec anche Vhaeraun, saputo dai suoi figli della sua falsit\u00e0 e partecipazione ai complotti della madre. Sebbene Corellon sapesse dell'innocenza di sua figlia, Eilistraee scelse di seguire il fato di sua madre e suo fratello. La Vergine Oscura non aveva dubbi che un giorno gli elfi oscuri avrebbero avuto bisogno di redimersi dal sentiero dell'odio e del male; e lei li avrebbe aiutati seguendo la sua oscura dea, la Regina Ragno.\nClero.\nIl suo clero \u00e8 esclusivamente femminile: le sue sacerdotesse sono imparentate tra loro e governano le casate nobiliari che compongono la societ\u00e0 drow attraverso una gerarchia gerontocratica.\nIl suo simbolo \u00e8 un ragno nero con la testa di una drow femmina che penzola da una ragnatela.\nLa sua arma preferita \u00e8 un ragno (pugnale)."}
{"id": "498741", "revid": "71155", "url": "https://it.wikipedia.org/wiki?curid=498741", "title": "Lloth", "text": ""}
{"id": "498743", "revid": "2207516", "url": "https://it.wikipedia.org/wiki?curid=498743", "title": "Luigi Meduri", "text": "Biografia.\nLaureato in giurisprudenza, giornalista pubblicista, \u00e8 stato funzionario dello Stato prima e della Regione poi.\nMilita nella Democrazia Cristiana e nel 1975 diviene consigliere comunale a Reggio Calabria, ricoprendo la carica ininterrottamente fino al 1990 e rivestendo pi\u00f9 volte l'incarico di Assessore comunale alla Pubblica Istruzione ed alla Cultura.\nEletto nel 1990 consigliere regionale per la Democrazia Cristiana, ricopre prima l'incarico di Segretario e in seguito quello di assessore regionale della Giunta presieduta da Donato Veraldi, con deleghe al Lavoro, alla Formazione professionale ed alla Pubblica Istruzione.\nRiceve altres\u00ec diversi incarichi amministrativi di partito. In seguito aderisce al Partito Popolare Italiano.\nNelle elezioni regionali del 1995 diviene nuovamente consigliere tra le file del PPI e risulta eletto segretario dell'Ufficio di Presidenza del Consiglio regionale.\nPresidente della Regione Calabria.\nIl 22 gennaio del 1999 diventa presidente della Regione Calabria, a seguito di un \"ribaltone\" che determina la sostituzione della maggioranza di centrodestra e l'istituzione di un nuovo governo regionale di centrosinistra, guidato proprio dal popolare Meduri e sostenuto dai partiti de L'Ulivo.\nAlle successive elezioni regionali del 2000, diviene nuovamente Consigliere regionale.\nLascia l'incarico nel 2001, quando viene eletto nelle liste de L'Ulivo alla Camera dei deputati, nel collegio uninominale di Locri.\nAderisce alla Margherita, nelle cui liste si candida al Senato della Repubblica nel 2006, non risultando eletto.\nSottosegretario di governo.\nNel corso di quella legislatura ha, tuttavia, ricoperto il ruolo di Sottosegretario al Ministero delle Infrastrutture, nel Governo Prodi II.\nAderisce poi al Partito Democratico, della cui Assemblea nazionale \u00e8 attualmente membro.\nVicende giudiziarie.\nIl 22 ottobre 2015 Meduri \u00e8 stato coinvolto nell'ambito di un'indagine riguardante Anas. \nRinviato a giudizio, il 9 novembre 2018, il politico calabrese difeso dagli avv.ti Antonio Manago\u2019 e Marco Gemelli, \u00e8 stato assolto dal Giudice dell'udienza preliminare di Roma per non aver commesso il fatto."}
{"id": "498747", "revid": "30753", "url": "https://it.wikipedia.org/wiki?curid=498747", "title": "Blade job", "text": ""}
{"id": "498748", "revid": "110157", "url": "https://it.wikipedia.org/wiki?curid=498748", "title": "Bannwil", "text": "Bannwil (toponimo tedesco) \u00e8 un comune svizzero di 681 abitanti del Canton Berna, nella regione dell'Emmental-Alta Argovia (circondario dell'Alta Argovia).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nBannwil \u00e8 servito dall'omonima stazione sulla ferrovia Langenthal-Niederbipp.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "498751", "revid": "228587", "url": "https://it.wikipedia.org/wiki?curid=498751", "title": "Louis Botha", "text": "Biografia.\nBotha era originario di una famiglia tedesca della Turingia, nono di tredici fratelli. Divenuto membro del parlamento del Transvaal nel 1897 e rappresentante il distretto di Vryheid, fu nominato due anni dopo generale nella Seconda guerra boera, combattendo efficacemente a Colenso e a Spioenkop. Alla morte di P. J. Joubert, venne eletto comandante generale dei Boeri del Transvaal, dimostrando la sua abilit\u00e0 a Belfast-Dalmanutha.\nDopo la caduta di Pretoria, condusse una intensa campagna di guerriglia contro l'esercito britannico insieme con Koos de la Rey e Christiaan de Wet. A guerra conclusa, Botha rappresent\u00f2 i Boeri ai negoziati con gli inglesi per la pace nel 1902. Il ricordo della sua partecipazione alla guerra lo rese influente nella politica del Transvaal e fu uno dei maggiori protagonisti nella ricostruzione di questo paese: nel 1904, insieme a Jan Smuts, aveva fondato il partito Het Volk e divent\u00f2 Primo Ministro del Transvaal il 4 marzo 1907\nNel 1911, insieme con un altro eroe boero della guerra, Jan Smuts, form\u00f2 il South African Party, o SAP. Considerato troppo conciliante con gli Inglesi, Botha affront\u00f2 le critiche rivolte al suo partito e all'opposizione da James Barry Munnik Hertzog del National Party. Quando il Sudafrica ottenne lo status di dominion nel 1910, Botha divenne il 1\u00ba primo ministro dell'Unione Sudafricana. Durante la Prima guerra mondiale, mand\u00f2 delle truppe a conquistare l'Africa Tedesca del Sud-Ovest, una mossa disapprovata dai Boeri e che caus\u00f2 la Rivolta Boera.\nAlla fine della guerra condusse brevemente una missione militare inglese nella Seconda Repubblica di Polonia durante la Guerra sovietico-polacca. Consider\u00f2 troppo severe le disposizioni del Trattato di Versailles del 1919 nei confronti dei paesi della Triplice Alleanza e dei loro alleati, ma firm\u00f2 l'accordo. Louis Botha mor\u00ec per un'insufficienza cardiaca poco dopo, il 27 agosto di quell'anno, a 56 anni."}
{"id": "498755", "revid": "1226", "url": "https://it.wikipedia.org/wiki?curid=498755", "title": "Jeri Lynn Ryan", "text": ""}
{"id": "498756", "revid": "104458", "url": "https://it.wikipedia.org/wiki?curid=498756", "title": "Walliswil", "text": ""}
{"id": "498759", "revid": "36426", "url": "https://it.wikipedia.org/wiki?curid=498759", "title": "Sem Benelli", "text": "\u00c8 stato spesso considerato dalla critica un \"D'Annunzio in minore\" (\u00abciabatta smessa del dannunzianesimo\u00bb lo defin\u00ec addirittura in maniera un po' ingenerosa Giovanni Papini), ma il suo talento letterario \u00e8 stato rivalutato fino a considerarlo come una fra le maggiori espressioni della tragedia moderna.\nIl drammaturgo pratese fu autore del testo teatrale \"La cena delle beffe\", tragedia ambientata nella Firenze medicea di Lorenzo il Magnifico, che ebbe un successo clamoroso e tale comunque da consegnare il suo nome alla storia della letteratura. Da questa tragedia fu tratto nel 1941 dal regista Alessandro Blasetti l'omonimo celebre film con Amedeo Nazzari e Clara Calamai.\nDalla riduzione del testo a libretto, venne ricavata da Umberto Giordano l'opera omonima andata in scena in prima rappresentazione al Teatro alla Scala di Milano il 20 dicembre 1924. La sola bibliografia teatrale di Benelli comprende una trentina di titoli, sviluppati nell'arco di una quarantina di anni e articolati tanto su drammi sociali quanto su commedie di ambientazione di tipo borghese.\nBiografia.\nBenelli, padre del giornalista Sennuccio Benelli e nonno della regista Gioia Benelli, nacque in una famiglia di artigiani di umili condizioni e dovette interrompere gli studi a causa della morte prematura del padre. Dopo una breve esperienza come giornalista, si avvicin\u00f2 alla letteratura da autodidatta e solo poco pi\u00f9 che trentenne, nel 1908, scrisse la sua prima commedia, \"T\u00ecgnola\". Il successo non tard\u00f2 per\u00f2 ad arrivare: l'anno successivo, infatti, veniva messo in scena al Teatro Argentina di Roma il dramma \"La cena delle beffe\".\nPartecip\u00f2 alla prima guerra mondiale e fu per due volte ferito e decorato di medaglia d'argento. Nella notte del 31 ottobre 1918 fece parte dell'equipaggio che trasport\u00f2 davanti al porto di Pola Raffaele Paolucci e Raffaele Rossetti che all'alba affonderanno l'ammiraglia austriaca \"Viribus Unitis\" e fu il primo soldato italiano che rec\u00f2 ai cittadini di Pola l'annuncio della liberazione.\nIl lavoro di Benelli fu accolto con estremo favore dalla critica, spiazzata dal \"tentativo\" (evidentemente riuscito) dell'autore di rompere gli schemi classici dell'epoca, centrati sulla foga e la crudezza del verismo o altrimenti sull\"'ars declamatoria\" di stampo dannunziano. La fortuna di questo titolo non si limit\u00f2 al territorio italiano (la tragedia entrer\u00e0 stabilmente nel repertorio teatrale per essere rappresentata anche sotto chiavi diverse, come nella versione di Gigi Proietti) ma fu replicata anche all'estero, tanto da essere portato in scena negli anni successivi in numerose repliche sia a Parigi, da Sarah Bernhardt, sia a Broadway, dalla compagnia di John Barrymore.\nNel 1945 \u00e8 cofondatore, insieme a Ugo Betti, Diego Fabbri, Massimo Bontempelli ed altri autori teatrali, del Sindacato Nazionale Autori Drammatici (SNAD), con l'intento di salvaguardare il lavoro dei drammaturghi e degli scrittori teatrali.\nTragedie e altri lavori.\nBenelli ebbe il pregio di saper coltivare la sua vena artistica, senza adagiarsi sugli allori del successo ottenuto con la \"Cena\"; negli anni immediatamente successivi riusc\u00ec a scrivere altri importanti lavori teatrali di impronta storica che ebbero un particolare successo anche in virt\u00f9 dei multiformi apparati scenografici con i quali venivano rappresentati in scena. Si segnalano qui, in particolare, le tragedie \"L'amore dei tre re\" (1910), servita anche da libretto per un melodramma di Italo Montemezzi andato in scena nel 1913; \"Il mantellaccio\" e \"Rosmunda\" (scritte nel 1911); \"La Gorgona\" (1913), da cui furono tratti due film omonimi nel 1915 e nel 1942; ed infine \"Le nozze dei centauri\" (lavoro pubblicato nel 1915). Nel 1913 compose un poema sinfonico in onore di Giuseppe Verdi musicato da Francesco Cilea ed eseguito al Teatro Carlo Felice di Genova, citt\u00e0 alla quale il \"cigno di Busseto\" era molto legato.\nIl simbolismo.\nA detta dei critici l'arte letteraria di Benelli - specie per quanto riguarda la produzione principale che va dal 1908 al 1915 - \u00e8 contraddistinta da una raffinata ricchezza di simbolismi, solo in parte intaccata da un cupo erotismo e da forti connotazioni di carattere psicologico. La successiva produzione poco aggiunger\u00e0 al suo valore di scrittore dalle molte sfaccettature. Meritano di essere comunque segnalate le commedie: \"Adamo ed Eva\" (del 1933), \"Madre Regina\" ed \"Eroi\" (messe in scena nel 1934) e \"Caterina Sforza\", ispirato all'omonimo personaggio storico (1938).\nIl castello.\nA quasi voler concretizzare il suo simbolismo nel 1914 fece costruire sulla scogliera di Zoagli a strapiombo sul mare, un castello denominato tuttora \"Il castello di Sem Benelli\", progettato da Gian Giuseppe Mancini: nel suo complesso, ma soprattutto in ogni particolare architettonico, traspare la personalit\u00e0 del drammaturgo, la stessa scelta dei materiali tra i pi\u00f9 diversi ed eterogenei, come marmi, maioliche, mattoni, pietra... rispecchiano le sfaccettature dello scrittore. Nel suo insieme, maestoso e compatto, addolcito dalle linee curve delle ripetute rotondit\u00e0, contornato da uno sfondo naturale unico, ne fanno quasi una scenografia teatrale ad integrazione delle sue opere.\nAutore simbolista, sostenitore del futurismo.\nFortemente condizionato dai fermenti operai di fine Ottocento e primo Novecento, fu sostenuto da una forte tensione verso i valori della giustizia sociale. Assieme a Filippo Tommaso Marinetti (con il quale fond\u00f2 nel 1905 a Milano la rivista letteraria \"Poesia\") fu fra coloro che propugnarono il movimento del Futurismo. Venne eletto deputato nel 1921, ma all'indomani dell'uccisione di Giacomo Matteotti entr\u00f2 in rotta di collisione con il regime fascista. Nel 1922 Sem Benelli, con la collaborazione di Mario Broglio, coordin\u00f2 la realizzazione dell'esposizione d'arte La Fiorentina Primaverile di Belle Arti, a cura della \"Societ\u00e0 delle Belle Arti di Firenze\".\nNel 1925 fu tra i firmatari del Manifesto degli intellettuali antifascisti, redatto da Benedetto Croce. Trascorse gli ultimi anni di vita sul golfo del Tigullio, nella amatissima citt\u00e0 di Zoagli, nella quale \u00e8 tutt'oggi visibile l'elegante castello sul mare che fece costruire e che ne ricorda la figura e l'attivit\u00e0 letteraria. A Firenze una targa in una trattoria del centro storico lo ricorda con un suo motto celebre: \nI rapporti con il fascismo.\nBenelli fu amico di Marinetti, che aveva avuto parole di lode per le sue opere fino a dopo la fine Prima guerra mondiale, che Benelli aveva propugnato come convinto interventista. In seguito i rapporti tra i due mutarono radicalmente, arrivando al \u00abdisprezzo reciproco\u00bb.\nAllo stesso modo mut\u00f2 in Benelli l'ammirazione per il regime fascista, che pure aveva condiviso con Gabriele D'Annunzio partecipando con lui all'impresa fiumana come legionario. Dopo l'omicidio di Giacomo Matteotti ad opera di fascisti nel 1924 nasce in Benelli, che fu tra i firmatari del Manifesto degli intellettuali antifascisti del maggio del 1925, un'accesa ostilit\u00e0 per il regime fino al punto di fondare un'organizzazione antifascista, la Lega Italica, che il governo chiuse quasi immediatamente.\nLa censura fascista.\nDa quel periodo la censura fascista si accan\u00ec sulle rappresentazioni teatrali di Benelli. Il Ministero della cultura popolare nel maggio del 1933 ordinava all'Opera Nazionale Dopolavoro di proibire \u00aba tutte le compagnie filodrammatiche di rappresentare lavori di Roberto Bracco e di Sem Benelli\u00bb, sospetto antifascista e comunque \u00abcontrarie ai criteri educativi e morali\u00bb del fascismo. Sorvegliato dall'OVRA, impossibilitato a pagare i suoi debiti, Benelli, a cui \u00e8 stato espressamente vietato di comporre altre opere, attraversa un difficile momento anche se l'ambiguo atteggiamento del regime nei confronti dell'arte gli permette a sprazzi di continuare il suo lavoro non senza clamorosi incidenti.\nSignificativo quanto accadde con il dramma l\"'Orchidea\", rappresentato all'Eliseo di Roma il 20 maggio del 1938. Scriveva Arturo Bocchini, il capo della polizia, a Francesco Peruzzi, ispettore responsabile dell'OVRA: \u00abCom'\u00e8 noto la sera del 20 maggio u.s., al teatro Eliseo di Roma, la commedia \"Orchidea\" di Sem Benelli ebbe un'accoglienza talmente ostile da parte degli spettatori che se ne dovette sospendere la rappresentazione. Il lavoro \u00e8 stato poi definitivamente tolto dal cartellone.\u00bb\nIn realt\u00e0 l'\"Orchidea\" al suo debutto aveva avuto una buona accoglienza dal pubblico e se ora invece ne subiva i fischi e le urla di dissenso questo era dovuto alla gazzarra organizzata da una cinquantina di squadristi fascisti mandati appositamente da Starace, segretario nazionale del Partito nazionale fascista e da Andrea Ippolito, federale di Roma.\nPrecedentemente a questi fatti la censura fascista si era maldestramente esercitata anche su un altro dramma di Benelli \"L'elefante\", rappresentato nel 1937. Per un qualche equivoco i tagli imposti al copione non erano stati riportati nel testo che era stato pubblicato e distribuito in teatro, per cui il pubblico pot\u00e9 constatare, seguendo la recitazione degli attori, l'insensatezza delle frasi censurate come quella che diceva \u00abil matrimonio \u00e8 diventato la fissazione della civilt\u00e0 moderna\u00bb.\nLe opere di Benelli, per la sua fama nazionale e internazionale di cui il regime fascista era costretto a tener conto, continuarono per\u00f2 ad essere rappresentate regolarmente riscuotendo un grande successo di pubblico e di critica ma da quel momento Benelli era ormai caduto in disgrazia presso il Duce che pure egli aveva apostrofato come \"genio in cima a una piramide\" e \"Dio in terra\".\nIl rapporto con Mussolini.\nNonostante le pressioni di alcuni intellettuali, Mussolini non desistette dal suo atteggiamento ostile nei confronti di Benelli e si rifiut\u00f2 di annoverarlo tra gli accademici d'Italia poich\u00e9 \u00ab...neanche il suo essersi arruolato volontario per l'Africa Orientale mi ha convinto della sua improvvisa fedelt\u00e0 al fascismo.\u00bb \u00c8 forse nel Diario di Galeazzo Ciano che si pu\u00f2 rintracciare il motivo di tanta avversit\u00e0 del Duce nei confronti dell'artista che pure il regime sovvenzionava con il pretesto di aiuti finanziari per l'edificazione, ad opera di Benelli, del castello di Zoagli.\nScrive Ciano il 21 maggio del 1938: \u00ab[Mussolini] critica l'arte di Sem Benelli che consiste nel mettere in pubblico la parte deteriore dell'umanit\u00e0. In ogni casa c'\u00e8 un cesso e tutti lo sanno: ma non per questo lo si mostra all'ospite, quando viene a far visita\u00bb. La proibizione di stampare le sue opere, il divieto ai giornali di accogliere sue collaborazioni, e il fatto di non essere visto di buon occhio n\u00e9 dai fascisti, n\u00e9 dai tedeschi, convincono Benelli a lasciare l'Italia (lo avrebbe probabilmente fatto prima se il regime non glielo avesse impedito bloccandogli il passaporto e facendolo pedinare per lunghi periodi della sua vita) e a riparare nel 1944 in Svizzera dopo aver collaborato con la Resistenza milanese.\nNel 1948 Sem Benelli si iscrive all'\"Alleanza per la difesa della cultura\", un'emanazione del Fronte popolare, l'unione elettorale delle sinistre: il \u00abFronte incandescente\u00bb, come lo definisce Benelli, dove \u00ab... il fuoco purifica e fluidifica\u00bb. \u00abVi aderisco\u00bb scriveva Benelli \u00abessendo e volendo essere sempre italianissimo, non balcanico, ma nato sulle rive della Toscana, dove l'aria \u00e8 in perenne vibrazione\u00bb. Non tutti appoggiarono questa adesione \"libertaria\" di Benelli come Carlo Levi che ritir\u00f2 la sua partecipazione al Fronte rifiutandosi di stare accanto a Benelli \u00abtrombone fascista\u00bb.\nLa vera natura politica del drammaturgo \u00e8 stata forse colta da Giuseppe Bottai nel suo \"Diario 1944-48\" definendo non fascista ma mussoliniano Benelli che, insieme a altri come lui \u00abdavano ragione a Mussolini contro il fascismo\u00bb. Un \"mussolinismo\" ideale il suo, pericoloso e dannoso per il reale regime fascista. Ma forse chi era veramente Sem Benelli lo si pu\u00f2 cogliere in quanto egli scrisse di se stesso: \nFu membro della Massoneria."}
{"id": "498764", "revid": "305330", "url": "https://it.wikipedia.org/wiki?curid=498764", "title": "SIM card", "text": ""}
{"id": "498765", "revid": "486946", "url": "https://it.wikipedia.org/wiki?curid=498765", "title": "Il grande Mazinga", "text": ""}
{"id": "498767", "revid": "2176804", "url": "https://it.wikipedia.org/wiki?curid=498767", "title": "Enterobacteriaceae", "text": "Le enterobatteriacee (Enterobacteriaceae ) sono un'ampia famiglia di batteri, il cui \"habitat\" naturale \u00e8 costituito dall'intestino dell'uomo e di altri animali. Questi batteri sono accomunati da caratteristiche antigeniche e biochimiche tipiche dell'intero gruppo. Resta difficile classificare gli stessi, in base a queste caratteristiche, in gruppi nettamente distinti, in quanto molti batteri presentano caratteri intermedi, ma dal punto di vista pratico questo \u00e8 comunque necessario nella diagnostica medica.\nDescrizione.\nTutte le enterobatteriacee sono bacilli Gram-negativi, asporigeni. Possono essere mobili o immobili, quasi tutti provvisti di pili. Sono Aerobi-anaerobi facoltativi e normali terreni di coltura consentono la loro crescita.\nSe coltivati in presenza di ossigeno, ovvero in aerobiosi, le enterobatteriacee sono produttori di citocromi e attraverso il ciclo di Krebs ricavano energia ossidando l'acido piruvico. Alla prova dell'ossidasi risultano negativi, non possedendo il Citocromo c.\nPer i generi Escherichia, Shigella, Edwardsiella e Salmonella il cianuro di potassio a piccole concentrazioni ne impedisce la crescita nel terreno di coltura.\nIn ambiente privo di ossigeno (anaerobiosi) attraverso la fermentazione possono utilizzare il glucosio, producendo acidi e talora anche gas. Questa propriet\u00e0 e la mancanza di Citocromo-C costituiscono due caratteristiche di rilievo nella differenziazione delle enterobatteriacee dagli altri batteri Gram-negativi, i quali utilizzano il glucosio solo attraverso un processo ossidativo e sono ossidasi positivi. Il test specifico \u00e8 il MR-VP.\nClassificazione.\nI caratteri biochimici, come detto, rappresentano i criteri per identificare i vari generi e possono essere raggruppati in quattro categorie, secondo le seguenti caratteristiche:\nCaratteri antigenici.\nLa superficie della cellula delle enterobatteriacee vede la presenza di molecole di lipopolisaccaride, caratteristica comune di tutti i batteri Gram-negativi.\nQuesta molecola contribuisce alla propriet\u00e0 tossica di questi batteri (endotossina) con la sua componente lipidica e, allo stesso tempo, costituisce, con la sua porzione polisaccaridica, la componente antigene di superficie, denominata \"antigene O\".\nPi\u00f9 in superficie rispetto all'antigene O \u00e8 possibile individuare, in molti batteri di questo gruppo, uno strato di polisaccaridi acidi, come una sorta di capsula mucosa, a volte anche ben evidente. Questa parte, se presente, costituisce un altro antigene, detto \"antigene K\" per tutte le enterobatteriacee in cui \u00e8 presente, ad esclusione delle salmonelle dove prende il nome di \"antigene Vi\".\nSe le enterobatteriacee presentano l'antigene K o Vi con i sieri che presentano anticorpi rivolti contro l'antigene O, per problemi di tipo spaziale o perch\u00e9 esso risulta mascherato dagli altri antigeni (K;Vi) pi\u00f9 superficiali, questi anticorpi specifici non provocano la formazione di agglomerati dell'antigene facendolo precipitare. Questo processo \u00e8 definito agglutinazione fenomeno verificabile anche nel sangue (agglutinazione del sangue).\nTuttavia un semplice riscaldamento dei batteri a 100\u00a0\u00b0C rimuove l'antigene K.\nInfine nelle enterobatteriacee che presentano mobilit\u00e0 vi \u00e8 un altro antigene, costituito dalle proteine dei flagelli, detto \"antigene H\", anch'esso eliminabile dal calore essendo formato da proteine.\nAzione patogena.\nLe enterobatteriacee sono responsabili di varie manifestazioni infettive, suddivisibili, in generale nel seguente modo:"}
{"id": "498768", "revid": "212348", "url": "https://it.wikipedia.org/wiki?curid=498768", "title": "Trusted Execution Technology", "text": " Intel Trusted execution technology (abbreviato Intel TXT, precedentemente conosciuta come LaGrande Technology), \u00e8 il componente chiave dell'iniziativa Intel di Calcolo Sicuro o Criptato, il cui obiettivo \u00e8 fornire agli utenti, specialmente in campo business o militare, un valido modo per difendersi da attacchi software mirati a carpire informazioni sensibili, ma anche per difendere il copyright ed eliminare le copie di software non autorizzate.\nIntel TXT \u00e8 una tecnologia hardware le cui primarie funzioni sono:\nTale tecnologia utilizza Trusted Platform Module(TPM) e tecniche crittografiche per fornire valutazioni dei componenti del software e della piattaforma, in modo che il sistema software e le applicazioni locali e remote di management utilizzino queste valutazioni per prendere decisioni attendibili.\nIntel TXT si basa sull\u2019iniziativa della Trusted Computing Group(TCG) per promuovere la sicurezza nell\u2019utilizzo dei computer.\nIntel TXT difende contro attacchi software mirati a rubare informazioni sensibili corrompendo il sistema o il codice BIOS, oppure modificando la configurazione della piattaforma.\nDettagli.\nIl Trusted Platform Module(TPM) come specificato dalla TCG fornisce molte funzioni sulla sicurezza che includono registri speciali (chiamati Platform Configuration Registers \u2013 PCR) i quali contengono varie valutazioni in locazioni protette, in maniera da prevenire attacchi di spoofing.\nLe misurazioni consistono in un Hash crittografico utilizzando il Secure Hashing Algorithm (SHA); la specifica TPM v1.0 utilizza il SHA-1 algoritmo di Hahshing.\nLe versioni di TPM pi\u00f9 recenti(v2.0+) necessitano di SHA-2.\nUna caratteristica desiderata di un algoritmo Hash crittografico \u00e8 che (per tutte le questioni pratiche)il risultato dell\u2019Hash(inteso come Hash digest o un Hash) di qualunque coppia di moduli produca lo stesso valore Hash solo se i moduli sono identici.\nValutazioni.\nLe valutazioni possono riferirsi a codici, strutture dati, configurazioni, informazioni, o qualsiasi cosa che pu\u00f2 essere caricata in una memoria.TCG richiede che i codici non vengano eseguiti fintanto che non siano valutati.\nPer assicurare una particolare \"sequenza\" di misurazioni, le misurazioni hash in una sequenza non vengono scritte su PCR differenti, ma il PCR \u00e8 \u201cesteso\u201d con la misura.\nQuesto significa che il TPM prende il valore corrente del PCR e la misurazione che deve essere estesa, li unisce(hashes) e successivamente sostituisce il contenuto del PCR con il risultato dell\u2019Hash.\nL\u2019effetto di queste operazioni \u00e8 che l\u2019unico modo per raggiungere una particolare misurazione del PCR \u00e8 quella di estendere esattamente le stesse misurazioni nello stesso ordine.\nDi conseguenza se un qualsiasi modulo che \u00e8 gia stato valutato viene modificato il risultato della misurazione del PCR sar\u00e0 diverso e quindi sar\u00e0 pi\u00f9 semplice identificare se un codice, configurazione, data,etc.. sono stati alterati o corrotti.\nIl meccanismo di estensione del PCR \u00e8 cruciale per stabilire una catena di fiducia negli stati del software.\nCatene di fiducia.\nQuesta tecnologia supporta sia la catena statica di fiducia che la catena dinamica.\nLa catena di fiducia statica si avvia quando la piattaforma viene accesa(oppure se ne fa il reset), riportando tutti i PCR ai propri valori di default.\nPer le piattaforme server, la prima valutazione viene effettuata dall\u2019hardware(esempio il microprocessore)per valutare un modulo firmato digitalmente(chiamato Authenticated Code oppure ACM Module) fornito dal produttore del chipset.\nIl processore convalida la firma digitale e l\u2019integrit\u00e0 del modulo firmato prima di eseguirlo.\nL\u2019AMC successivamente valuta il primo modulo del codice BIOS, il quale pu\u00f2 eseguire misure aggiuntive.\nLe misurazioni dell\u2019ACM e dei moduli del codice BIOS vengono estesi al PCR0, che contiene il CRTM (core root of trust measurement) statico, oltre alle misurazioni del BIOS Trusted Computing Base(TCB).Il BIOS misura ulteriori componenti nei PCR come segue:\nLa catena di fiducia dinamica si avvia quando sul sistema operativo viene invocata un\u2019istruzione di sicurezza speciale, la quale \u201cresetta\u201d i PCR dinamici (PCR17\u201322) ai loro valori di default e da inizio alle misurazioni.\nLa prima misurazione dinamica viene effettuata dall\u2019Hardware(esempio il microprocessore) per misurare un altro modulo firmato digitalmente(conosciuto come il SINIT ACM) che \u00e8 anche fornito dal produttore del chipset e la cui firma e integrit\u00e0 sono verificate dal processore.\nQuesto \u00e8 anche conosciuto come il Dynamic Root of Trust Measurement (DRTM).\nIl SINIT ACM successivamente misura il primo modulo di codice del sistema operativo(riferiti al launch measured environment (ambiente controllato - MLE). Prima che venga data la possibilit\u00e0 all\u2019 MLE di eseguire, il SINIT ACM verifica che la piattaforma abbia i prerequisiti del Launch Control Policy (LCP) impostati dai proprietari della piattaforma.\nLCP consiste in tre parti:\n1. Verificare che la versione del SINIT sia uguale oppure pi\u00f9 recente rispetto al valore specificato\n2. Verificare che la configurazione della piattaforma (PCONF) sia valida paragonando PCR0\u20137 a dei parametri conosciuti e verificati (il proprietario della piattaforma decide quali PCR includere)\n3. Verificare che L\u2019MLE sia valido paragonando le sue misure ad una lista di parametri gi\u00e0 conosciuti e verificati.\nL\u2019integrit\u00e0 dell\u2019LCP e della sua lista di misurazioni valide, sono protette salvando le misurazioni Hash della policy nel TPM in una locazione protetta e non volatile, che pi\u00f2 essere modificata solamente dal proprietario della piattaforma.\nEsecuzione come Sistema Operativo affidabile.\nUna volta che i requisiti dell\u2019LCP sono stati soddisfatti, il SINIT ACM permette al MLE di lavorare come un Trusted OS(sistema operativo affidabile) abilitando l\u2019accesso a registri di sicurezza speciali e al livello di accesso TPM Locality 2. MLE pu\u00f2 ora eseguire ulteriori misure dei PCR dinamici.\nI PCR dinamici contengono misurazioni di :\nQuesta tecnologia fornisce anche un modo pi\u00f9 sicuro al sistema operativo per inizializzare la piattaforma.\nIn contrapposizione al normale processo di inizializzazione [che coinvolge il processore boot-strap-processor(BSP) mandando un Start-up Inter-Processor Interrupt (SIPI) per ogni Application Processor, cos\u00ec facendo si avvia ogni processore in \u201creal mode\u201d e successivamente si passa alla \u201cvirtual mode\u201d ed infine alla \u201cprotected mode\u201d], il sistema operativo evita questa vulnerabilit\u00e0 mettendo in atto un avvio sicuro(lancio misurato) il quale mette gli Application Processors in uno stato dormiente dal quale vengono direttamente avviati in \u201cprotected mode\u201d.\nApplicazione.\nI valori PCR sono disponibili sia in locale che in remoto. Inoltre il TPM ha la capacit\u00e0 di firmare digitalmente i valori PCR in modo che qualsiasi entit\u00e0 possa verificare da dove provengano le misure e che sono protette da un TPM, in questo modo abilitando Remote Attestation per identificare manomissioni, corruzioni e software maligni. In aggiunta, questi valori, possono essere usati per identificare l\u2019ambiente di esecuzione(la versione particolare del BIOS, il livello OS, configurazione, ecc.) paragonandoli alle loro rispettive liste di parametri validi e verificati, al fine di categorizzare ulteriormente la piattaforma.\nQuesta abilit\u00e0 di valutare ed assegnare i livelli di sicurezza alle piattaforme \u00e8 conosciuta come Trusted Compute Pools.\nAlcuni esempio di come sono utilizzati i Trusted Compute Pools:\nNumerose piattaforme server includono Intel TXT, la funzionalit\u00e0 TXT viene utilizzata da numerosi venditori di software come HyTrust, PrivateCore, Citrix, Cloud Raxak, e VMware.\nI progetti Open-source utilizzano la funzionalit\u00e0 TXT; per esempio \"tboot\" fornisce un sistema integro basato sul TXT per il Kernel di Linux e Xen hypervisor."}
{"id": "498769", "revid": "1226", "url": "https://it.wikipedia.org/wiki?curid=498769", "title": "Charles Tucker", "text": ""}
{"id": "498776", "revid": "110157", "url": "https://it.wikipedia.org/wiki?curid=498776", "title": "Walliswil bei Niederbipp", "text": "Walliswil bei Niederbipp (toponimo tedesco) \u00e8 un comune svizzero di 221 abitanti del Canton Berna, nella regione dell'Emmental-Alta Argovia (circondario dell'Alta Argovia).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "498777", "revid": "169529", "url": "https://it.wikipedia.org/wiki?curid=498777", "title": "Trasparenza (economia)", "text": ""}
{"id": "498778", "revid": "81103", "url": "https://it.wikipedia.org/wiki?curid=498778", "title": "Roccia viva", "text": "La roccia viva \u00e8 il fondamento di un moderno acquario di barriera. Si tratta di roccia calcarea, prelevata direttamente dal mare, deve essere colonizzata da un'enorme quantit\u00e0 di microfauna, spesso \u00e8 incrostata di alghe calcaree e ricca di quei batteri che nell'acquario svolgono il ciclo dell'azoto.\nOrigine della roccia viva.\nEsistono due tipi fondamentali di roccia viva: la \"naturale\" e la \"coltivata\".\nRoccia viva naturale.\nLa roccia viva naturale viene raccolta in molte delle isole dell'Oceano Pacifico e di norma sono frammenti di barriera corallina strappati dalle mareggiate; si tratta quindi perlopi\u00f9 di pezzi dello scheletro calcareo dei coralli dell'ordine delle scleractinie, o anche di \"Heliopora sp.\".\nCol tempo, anni, questi scheletri vengono colonizzati da centinaia, se non migliaia, di specie diverse di poriferi, ascidie, policheti, molluschi, echinodermi, decapodi, alghe, batteri e quant'altro.\nNormalmente si trovano anche giovani colonie di tutti i tipi di corallo.\nRoccia viva coltivata.\nDa quando \u00e8 stato vietato qualunque tipo di prelievo dal Mare dei Caraibi negli Stati Uniti sono nate imprese per la \"coltivazione\" della roccia viva lungo la costa del Golfo del Messico.\nGrosse quantit\u00e0 di roccia calcarea vengono scaricate in mare e lasciate \"maturare\" per alcuni anni, durante i quali vengono colonizzate da una discreta quantit\u00e0 di flora e fauna marina.\nLa roccia coltivata ha alcuni svantaggi rispetto a quella naturale. Innanzitutto \u00e8 molto pi\u00f9 densa e pesante per evitare che gli uragani distruggano le coltivazioni. La maggiore compattezza, implica una minor porosit\u00e0, ci\u00f2 comporta una superficie utile alla colonizzazione nettamente inferiore.\nInoltre la limitata permanenza in mare non consente lo stabilirsi di una biodiversit\u00e0 paragonabile a quella delle rocce coralline naturali.\nIl vantaggio della roccia coltivata \u00e8, almeno per gli statunitensi, che il breve viaggio per la consegna dal luogo di raccolta al rivenditore o all'acquariofilo, permette la sopravvivenza della maggior parte della vita presente sulle rocce.\nRaccolta della roccia viva.\nIn alcuni arcipelaghi del Pacifico la raccolta di roccia viva \u00e8 il principale business. Le rocce sono raccolte a mano e trasportate in stabilimenti locali per un primo processo di pulizia.\nLe rocce vive appena raccolte di solito vengono ripulite dal grosso delle alghe e delle spugne, dato che durante il trasporto morirebbero. Vengono quindi rimosse per evitare che, morendo, rilascino troppe sostanze tossiche che ucciderebbero tutto il resto della vita presente nella roccia. Vengono spesso rimossi anche eventuali animali indesiderabili in un acquario, come ad esempio i gamberi predatori, grossi vermi o altro.\nTrasporto.\nDopo la prima pulizia, le rocce vive vengono poste in contenitori di polistirolo per garantire un certo isolamento termico. Le imprese pi\u00f9 attente usano anche aggiungere quei sacchetti chimici che producono calore o freddo. Il tipo e la quantit\u00e0 di questi viene scelto a seconda del clima della destinazione delle rocce. Mantenere il pi\u00f9 possibile una temperatura costante e vicina a quella della barriera corallina, previene stress e mortalit\u00e0 dato che quasi tutti gli organismi delle barriere coralline tollerano molto poco le variazioni di temperatura.\nNei contenitori vengono anche messi pezzi di carta bagnata per mantenere un certo livello di umidit\u00e0. Le rocce vive vengono infatti trasportate in aria, e non immerse in acqua. Trasportandole in aria tutti gli organismi che le popolano trattengono le scorie che invece renderebbero l'acqua letale.\nProcesso di cura.\nDurante il viaggio dal luogo di origine, che dura spesso parecchi giorni, le rocce vive restano all'asciutto, in condizioni di temperatura a volte proibitive e senza cibo. Per molte delle forme di vita presenti \u00e8 un trauma tale da causarne la morte. A causa della materia in decomposizione, che \u00e8 inquinante, non \u00e8 opportuno mettere le rocce appena arrivate direttamente in acquario. Per rendere le rocce vive utilizzabili \u00e8 necessario sottoporle al processo comunemente chiamato \"cura\".\nCome prima cosa si mettono le rocce a bagno in acqua marina per reidratare il tutto; durante questo primo risciacquo andrebbe rimossa tutta la materia in decomposizione.\nLe rocce vanno quindi fatte spurgare per un paio di settimane in una vasca con forte movimento, un buon schiumatoio e il giusto livello di calcio, magnesio e carbonati. Un modo empirico ma efficace per capire il livello di cura \u00e8 di valutare l'odore delle rocce, che deve essere un chiaro odore di mare, fresco."}
{"id": "498781", "revid": "767487", "url": "https://it.wikipedia.org/wiki?curid=498781", "title": "Dracunculus medinensis", "text": "La filaria di Medina o verme di Guinea, Dracunculus medinensis, \u00e8 un nematode. \u00c8 un endoparassita la cui presenza provoca la dracunculosi, malattia infettiva diffusa specialmente in Africa, Medio Oriente, India e Pakistan. Il nome \"dracunculus\" deriva dal latino per \"piccolo drago\".\nL'infezione avviene in seguito all'ingestione di acqua contenente i copepodi (dei piccoli crostacei), a loro volta infestati dalle larve di questo parassita. Nel ciclo vitale di questo nematode, che ha come ospite definitivo l'uomo, i copepodi rappresentano l'ospite intermedio.\nIn antichit\u00e0, il \"Dracunculus medinensis\" veniva estratto avvolgendolo delicatamente attorno ad un bastoncino (dal quale probabilmente deriva il bastone di Asclepio). L'estrazione poteva durare anche giorni e doveva essere eseguita da medici esperti, allo scopo di evitare che il verme si spezzasse durante l'estrazione: infatti, in questo caso, sarebbe stato impossibile estrarre la parte del verme rimasta in profondit\u00e0 al di sotto del tessuto cutaneo."}
{"id": "498783", "revid": "857138", "url": "https://it.wikipedia.org/wiki?curid=498783", "title": "Oude Kerk", "text": "Il termine Oude Kerk, che il olandese significa \"Chiesa Vecchia\", pu\u00f2 riferirsi a:"}
{"id": "498784", "revid": "14480", "url": "https://it.wikipedia.org/wiki?curid=498784", "title": "Suphan Barzani", "text": ""}
{"id": "498789", "revid": "104485", "url": "https://it.wikipedia.org/wiki?curid=498789", "title": "Dandeny Mu\u00f1oz Mosquera", "text": "Biografia.\nConosciuto con il soprannome di \"La Quica\", \u00e8 considerato responsabile di centinaia di omicidi, fra i quali quelli di traditori del cartello, di esponenti del cartello di Cali e di ufficiali di polizia colombiani. \u00c8 anche il responsabile della bomba sul volo di linea Avianca 203, che fece 107 vittime. Nel 1991 Mu\u00f1oz Mosquera fu arrestato nel Queens, quando fu trovato in possesso di un passaporto falso. Ci fu una prima condanna a suo carico di sei anni.\nIn seguito fu dimostrato che era uno dei capi del cartello di Medell\u00edn, e fu accusato di aver prodotto, esportato e distribuito sul territorio statunitense tonnellate di cocaina, di aver partecipato ad estorsioni ai danni di grandi imprese e di essere il responsabile degli omicidi di due cittadini statunitensi. Dopo essere stato giudicato colpevole per questi crimini, ha scontato la sua condanna a dieci ergastoli nella prigione federale di massima sicurezza di Florence, in Colorado dove delle 24 ore del giorno ne trascorreva 23 in isolamento, in una cella di 1,20 metri di larghezza e 2 di lunghezza. La colazione era alle 3 del mattino, il pranzo alle 9 e alle 4 del pomeriggio, la cena. Nel 2010, \"La Quica\" \u00e8 stato trasferito in un carcere di media sicurezza sulla costa orientale per buon comportamento e solo da allora ha potuto ricevere, dopo due decenni, la visita di sua madre Lilia Mosquera, che aveva 83 anni.\nNella cultura di massa.\nNelle prime due stagioni della serie TV del 2015 \"Narcos\", prodotta da Netflix, il personaggio di Dandeny Mu\u00f1oz Mosquera viene interpretato da Diego Cata\u00f1o."}
{"id": "498790", "revid": "46931", "url": "https://it.wikipedia.org/wiki?curid=498790", "title": "Estorsioni", "text": ""}
{"id": "498791", "revid": "345405", "url": "https://it.wikipedia.org/wiki?curid=498791", "title": "Genio (Jinn)", "text": ""}
{"id": "498792", "revid": "46931", "url": "https://it.wikipedia.org/wiki?curid=498792", "title": "Omicidi", "text": ""}
{"id": "498793", "revid": "15756", "url": "https://it.wikipedia.org/wiki?curid=498793", "title": "Ex monastero di Santa Teresa", "text": "Lex monastero di Santa Teresa, dedicato alla grande santa del Carmelo Teresa d'Avila, si trova in via della Mattonaia 6, angolo Borgo la Croce 1, a Firenze.\nStoria.\nIl monastero femminile delle Carmelitane scalze, intitolato a santa Teresa d'Avila, fu fondato nel 1628 in un'area ove si distendevano orti e giardini fra Porta alla Croce e Porta Pinti. Fu edificato su progetto di Giovanni Coccapani, autore anche della chiesa.\nAbitato dalle Carmelitane scalze, vi dimor\u00f2 per cinque anni dal 1765 al 1770 santa Teresa Margherita Redi, della famiglia del famoso medico aretino Francesco Redi, e come \"\u00abun fiore del Carmelo imitante il candore del giglio\u00bb\" vi mor\u00ec a soli 23 anni.\nIl monastero fu soppresso una prima volta nel 1808, quindi ripristinato per poi essere definitivamente soppresso nel 1865. Fu quindi utilizzato (ancora retto dalle monache) per ospitare i senza casa. L'anno dopo, nel 1866 venne adattato a carcere preventivo provvisorio e infine divenne penitenziario per condannati a lunghi periodi di detenzione.\nNel 1875 sono documentati lavori di ampliamento. Danneggiato gravemente dall'alluvione del 4 novembre 1966, fu restaurato. A seguito della costruzione dei nuovi stabilimenti carcerari a Sollicciano (concorso appalto del 1974) si posero le premesse per il passaggio di questo e degli altri immobili adibiti a carceri presenti nella zona (Santa Verdiana e Murate) al Comune di Firenze, e del loro conseguente recupero nell'ambito di un pi\u00f9 ampio progetto di riqualificazione del quartiere di Santa Croce. Nel 1986 fu cos\u00ec bandito un concorso internazionale di idee i cui esiti furono esemplificati in una mostra tenutasi nel complesso di Santa Verdiana nell'autunno del 1988. Tuttavia, a differenza di quanto accaduto per le altre due strutture, in questo caso non si \u00e8 ancora provveduto a restituire lo spazio al quartiere, eccezion fatta per un'area del complesso occupata da alcune aule della Facolt\u00e0 di Architettura dell'Universit\u00e0 di Firenze.\nAttualmente l'edificio ospita la sezione dei detenuti in semilibert\u00e0.\nDescrizione.\nIl complesso si presenta come un insieme di caseggiati che prospettano sulla via con rade finestre intervallate da ampie muraglie, con un unico ingresso da via della Mattonaia. Inaccessibile \u00e8 la chiesa barocca a pianta centrale, con agile cupola coperta da tiburio a pianta esagonale.\nLa figura di Teresa Margherita Redi \u00e8 ricordata da una lapide all'esterno, su via della Mattonaia:\nIn angolo con Borgo la Croce si trovano poi due targhe con decreti dei Signori Otto di Guardia e Balia, una sopra all'altra. Una proibisce i giochi nei dintorni del monastero di Santa Teresa, l'altra l'accumulo di calcinacci, in una strada dove non doveva essere infrequente la presenza di scarti di lavorazione delle mattonaie.\nIn questa prima targa, con cornice decorata a falde di cartoccio, i \"magnifici Signori Otto\" elencano praticamente tutti i giochi allora popolari, dalla ruzzola (lancio di un disco di legno), al maglio (una sorta di crickett), dalle piastrelle (un tipo di bocce basato sul lancio di precisione giocato per\u00f2 con mattonelle) alle pallottole (una via di mezzo tra le bocce e il bowling), e li vietano lungo tutta la strada, compresa anche una via laterale, sotto pena di una multa (5 scudi) o della tortura dei tratti di corda.\nL'altra lapide riporta invece:\nIl significato \u00e8: \"I molto magnifici Signori Officiali de' fiumi della citt\u00e0 di Firenze poibiscono a ciascuno lo scaricare, portar terra, calcinacci, ceneraccia o far qualsivoglia immondizia in questa strada della Mattonaia che va alle mura, sotto le pene che gli ordini si dispone [dispongono] e di pi\u00f9 scudi 5 (o 6 o 7, caratteri illeggibili) alla famiglia del Bargello che li trover\u00e0 (cio\u00e8 ai sorveglianti che rileveranno l'infrazione) come per il partito di detti Signori (cio\u00e8 una multa equivalente anche per gli ufficiali), de 3 agosto 1611\"."}
{"id": "498794", "revid": "827882", "url": "https://it.wikipedia.org/wiki?curid=498794", "title": "Cassandra Nova", "text": "Cassandra Nova, il cui vero nome \u00e8 Cassandra Xavier, \u00e8 un personaggio dei fumetti creato da Grant Morrison (testi) e Frank Quitely (disegni), pubblicato dalla Marvel Comics. Apparsa per la prima volta sulle pagine di \"New X-Men\" (prima serie) n. 114 (luglio 2001), Cassandra oltre ad essere la gemella di Xavier \u00e8 anche un \"mummundrai\", forma di vita parassita nata nel piano astrale senza un corpo proprio.\nIl mummundrai che divenne Cassandra, fu molto a contatto con il futuro e potentissimo telepate Charles Xavier, questo garant\u00ec alla creatura parecchi poteri psichici, inclusa l'abilit\u00e0 di fuoriuscire dall'utero materno e crearsi un corpo proprio. Cassandra \u00e8 il corrispondente negativo di Xavier, il suo lato oscuro, nota per aver ordinato alle Megasentinelle il massacro di 16 milioni di mutanti nell'isola di Genosha.\nBiografia del personaggio.\nOrigini.\nCassandra Nova cominci\u00f2 a vivere nelle stesso istante di Charles Xavier. Concepita per\u00f2 senza un corpo, Cassandra ne improvvis\u00f2 uno copiando il DNA di Xavier, diventando a tutti gli effetti la sua sorella gemella. All'interno dell'utero, Cassandra crebbe fino a quando Xavier non avvert\u00ec i suoi mostruosi pensieri e la uccise provocando un aborto. Tuttavia, la creatura sopravvisse nelle fogne come una massa caotica di cellule ricostruendo se stessa per decenni fino ad ottenere un corpo completamente sviluppato. Durante tutto questo tempo, crebbe con la convinzione che l'utero nel quale lei e Xavier lottarono e l'universo esterno nel quale lei ora viveva fossero la stessa cosa, ed ora come allora il suo scopo altri non era se non distruggere tutto ci\u00f2 che Xavier aveva di pi\u00f9 caro: il suo sogno di coesistenza pacifica tra umani e mutanti, i suoi X-Men e la sua amata Lilandra.\nJean Grey scopr\u00ec pi\u00f9 tardi che Cassandra Nova \u00e8 il mummundrai (da una leggenda Shi'ar) di Xavier. Tale leggenda narra che ognuno affronta il proprio mummundrai nell'utero, \u00e8 la prima esperienza con qualcosa di alieno, di esterno, di differente. Nella realt\u00e0, i mummundrai sono forme parassitarie nate senza corpo sul piano astrale. Nel caso di Xavier, il suo grande potere telepatico permise al suo mummundrai di sopravvivere anche al di fuori dell'utero e di formare il proprio corpo.\nGenocidio.\nDopo aver ricreato il proprio corpo, Cassandra ricomparve in cerca di vendetta. Convinse l'ultimo parente in vita di Bolivar Trask, Donald Trask III, ad attivare un paio di enormi Megasentinelle e ad inviarle ad uccidere 16 milioni di mutanti presenti sull'isola di Genosha. Cassandra duplic\u00f2 il DNA di Trask, poich\u00e9 esse erano programmate in modo da obbedire solo a coloro che possedevano quel particolare genoma, per far s\u00ec che dopo la morte dell'uomo, lei potesse ordinare qualsiasi cosa alle Sentinelle.\nPoco prima di essere catturata da Wolverine e Ciclope, la donna infett\u00f2 il proprio corpo con milioni di Nanosentinelle. Portata allo Xavier Institute, sconfisse facilmente gli X-Men e colloc\u00f2 se stessa nella macchina trova-mutanti Cerebra (versione potenziata del classico Cerebro), cominciando, apparentemente, a cercare tutte le menti mutanti sopravvissute al massacro per spegnerle, venendo infine fermata da Emma Frost che le spezz\u00f2 l'osso del collo uccidendola. In realt\u00e0, Cassandra aveva scambiato la propria mente con quella del fratello e Charles intrappolato nel corpo spezzato della donna, fu incapace di avvertire gli X-Men dell'accaduto prima che Cassandra, ora nel corpo del Professor X, gli sparasse.\nImperiale.\nNel corpo di Xavier, Cassandra forza mentalmente lo studente Becco ad attaccare Bestia, dopo che questi ha scoperto che il suo DNA \u00e8 identico a quello di Xavier. Pi\u00f9 tardi contatta gli Shi'ar, tramite la mente della loro Magestrix, Lilandra, amante di Charles, e fattasi venire a prendere sulla Terra, abbandona il sistema solare per quello alieno. Una volta raggiunto l'Imperium, manipola mentalmente Lilandra fino a farla diventare completamente pazza e assume la reggenza ordinando alla flotta imperiale di distruggere l'impero. Invia la Guardia Imperiale sulla Terra con lo scopo di sterminare tutti i mutanti a partire dagli X-Men.\nUna volta sulla Terra e scoperto l'inganno di Cassandra, la Guardia Imperiale le si rivolta contro. La donna li mette tutti fuori combattimento e penetra nello Xavier Institute. Il suo piano \u00e8 quello di collegarsi a Cerebra per eliminare tutte le menti mutanti. Tuttavia, Jean Grey, nuovamente ospite dell'entit\u00e0 cosmica Fenice, che le ha donato immensi poteri, riesce a salvare la mente di Xavier, ospitata nel corpo moribondo di Cassandra, frantumandola in milioni di pezzi e distribuendola in tutte le menti dei mutanti presenti sul pianeta. Quando Cassandra si collega finalmente a Cerebra, i frammenti della mente di Xavier si ricompongono e nello stesso tempo Jean riesce a sconfiggere telepaticamente la donna e ad espellerla dal corpo di Xavier. Senza un corpo ospite, Cassandra diviene pura energia psichica. Emma Frost convince questa essenza psichica a ritornare nel suo vecchio corpo, ordendo in realt\u00e0 una trappola, perch\u00e9 quel corpo si rivela essere quello dell'alieno polimorfo Stuff, perci\u00f2 da quel momento Cassandra si ritrover\u00e0 imprigionata dentro quel corpo, che verr\u00e0 custodito strettamente nei sotterranei dell'Istituto Xavier.\nClub infernale.\nCassandra, nel suo corpo originale, ritorna in scena nella mini-serie \"Lacerati\", arco di storie apparso in \"Astonishing X-Men\", assieme a Sebastian Shaw ed al Club Infernale. Si viene a scoprire in questo periodo che Emma Frost \u00e8 riuscita a sopravvivere al massacro di Genosha grazie alla mutazione secondaria che Cassandra Nova aveva preparato/potenziato/creato per lei (tuttavia il ricordo di tale incontro, e se esso sia avvenuto davvero o se sia stato creato apposta per il nuovo scopo di Nova, le \u00e8 stato cancellato dalla mente). L'intrusione di Nova nella mente di Emma avvenne nel momento in cui Cassandra stava per essere intrappolata nel corpo dell'alieno Stuff: Nova tocc\u00f2 la mente di Emma e vi impiant\u00f2 un frammento della propria coscienza. In seguito, tale frammento si nutr\u00ec del senso di colpa della bionda telepate per essere sopravvissuta ai propri studenti durante il massacro di Genosha, ed al senso di colpa per essere stata la Regina Bianca del Club Infernale. Tramite questa influenza di Cassandra, Emma cre\u00f2 psionicamente le illusioni della stessa Nova, di Sebastian Shaw, di Testata Mutante Negasonica e di una Emma pi\u00f9 giovane ancora nei panni della Regina Bianca (che si autodefinisce \"Perfezione\"), formando una sorta di Club Infernale immaginario. In seguito Emma/Nova attacca e sconfigge a turno tutti gli X-Men: Bestia viene ridotto al rango di un animale feroce, Wolverine diventa un timido bambino, Kitty perde la capacit\u00e0 di controllare i propri poteri di intangibilit\u00e0, Colosso viene sconfitto in combattimento dal Sebastian Shaw immaginario e Ciclope perde l'uso della sua abilit\u00e0, riducendosi in uno stato catatonico.\nNel frattempo, Emma/Cassandra condiziona Kitty in modo che questa apra la camera di contenimento dove \u00e8 stato racchiuso il corpo di Stuff, vera e propria prigione della psiche di Cassandra Nova. Nel corso della propria liberazione, Cassandra decide di occupare il corpo di Kitty Pride, ma i suoi piani vengono sventati da Ciclope (che pur depotenziato si \u00e8 ripreso dal coma), da alcuni studenti dell'Istituto (Blindfold e Hisako Ichiki), ma anche dalla stessa Emma Frost, che in qualche maniera induce Kitty quasi a spararle, per impedirle di continuare nella liberazione di Nova. Ritenendo la mente di Kitty oramai troppo forte per essere penetrata da lei, Cassandra decide di trasferire la propria coscienza in quella della giovane Hisako, tuttavia tale processo viene interrotto dal tempestivo teletrasporto di tutti gli X-Men sulla stazione orbitante dello \"S.W.O.R.D.\" Attualmente \u00e8 ancora sconosciuto l'esito di tale trasferimento, vale a dire se la coscienza di Cassandra sia riuscita a penetrare nella mente di Hisako o se il trasferimento sia fallito.\nErnst.\nDurante la gestione dei fumetti da parte di Grant Morrison, la mente riformata di Cassandra Nova, dentro il corpo mutaforma di Stuff, prese le sembianza della giovane Ernst. Lo si venne a scoprire durante una apparizione di Cassandra e Martha a bordo dell'X-Jet, in una scena di un futuro alternativo (Here Comes Tomorrow), quando la donna dice all'altra che pu\u00f2 ancora continuare a chiamarla Ernst. Di seguito per\u00f2, alcuni altri autori hanno smentito quanto descritto da Morrison, sicuramente sotto spinte editoriali, che prevedevano un altro utilizzo per il personaggio di Cassandra Nova. Durante la gestione di Chuck Austen, lo scrittore sembra suggerire che i suoi X-Men non sappiano che Cassandra si trovi nel corpo di Ernst. Mentre Joss Whedon, in \"Astonishing X-Men\" mostra ancora una Cassandra intrappolata all'interno del corpo di Stuff, custodito nei sotterranei dell'Istituto.\nPoteri e abilit\u00e0.\nI mummundrai sono soliti combattere sul piano astrale, contro la mente del corpo che intendono possedere quando sono ancora nell'utero. Nel caso degli Xavier, il potenziale mutante di Charles era cos\u00ec vasto, da permettere a Cassandra di crearsi un proprio corpo anche al di fuori dell'utero materno. La donna pu\u00f2 replicare e manipolare il DNA umano e/o mutante, possiede un accelerato fattore di guarigione ed \u00e8 in grado di attraversare i materiali solidi. Dopo aver copiato completamente il DNA di Charles, il mummundrai Nova ha avuto accesso a tutto lo spettro dei poteri latenti del fratello, vale a dire: vasti poteri psionici (mai spiegati e mostrati del tutto), telepatia, telecinesi, fattore rigenerante accelerato, intangibilit\u00e0 attraverso la scomposizione telecinetica delle molecole del corpo, duplicazione del DNA.\nAltre versioni.\nSpettri dal Futuro.\nNell'ultimo arco narrativo dello scrittore Grant Morrison, la rieducazione della mente di Cassandra dentro il corpo di Stuff \u00e8 stata un vero successo: la donna abbraccia il sogno della coesistenza pacifica di Xavier e diventa direttrice dell'istituto. Prende inoltre il cognome di famiglia e si fa chiamare da tutti Cassandra Nova-Xavier. Assieme a Wolverine, le ultime tre superstiti tra le Naiadi di Stepford, Tito Jr. il figlio di Becco, l'intelligenza mutante E.V.A. e No Girl (Martha Johansson), Cassandra combatte contro Sublime e la sua armata, comandata da Apollyon. La donna viene per\u00f2 distrutta assieme a No Girl, quando Sublime scatena Fenice contro gli X-Men. Tuttavia questa linea temporale diverger\u00e0 da quella di Terra-616 quando Jean Grey torner\u00e0 indietro nel tempo e forzer\u00e0 Ciclope ad accettare la proposta di Emma di ricostruire e guidare assieme lo Xavier Institute.\nX-Men: The End.\nIn questo futuro alternativo, Cassandra \u00e8 ancora malvagia ed \u00e8 la principale responsabile degli attacchi Shi'ar contro gli X-Men, che lei ha manipolato nella speranza di prendere il controllo di Jean Grey e della forza-Fenice. Il suo scopo \u00e8 quello di legarsi con Fenice e distruggere tutto il creato, in questo futuro uccide la figlia di Jean-Fenice Rachel Summers. Nella speranza di evitare tutto ci\u00f2, Jean richiama a s\u00e9 un manipolo di X-Men (sia vivi che morti) in modo da ricreare l'Albero della Vita e fondersi con l'universo. Avvertendo la fine, Charles e Cassandra ammettono di sentirsi spaventati l'uno dall'altra, ma Jean li rassicura dicendo loro che anche la paura \u00e8 parte dell'essere umano. Completata la spiegazione, lei e gli X-Men si fondono con l'universo circostante."}
{"id": "498796", "revid": "287204", "url": "https://it.wikipedia.org/wiki?curid=498796", "title": "Dandeny Munoz Mosquera", "text": ""}
{"id": "498797", "revid": "125245129", "url": "https://it.wikipedia.org/wiki?curid=498797", "title": "Cable", "text": "Cable, il cui vero nome \u00e8 Nathan Cristopher Charles Summers, \u00e8 un personaggio dei fumetti, pubblicato dalla Marvel Comics. Sulla sua creazione \u00e8 bene precisare che un Nathan Summers in fasce comparve per la prima volta su \"Uncanny X-Men\" (vol. 1) n. 201 (gennaio 1986) ad opera di Chris Claremont, mentre l'uomo chiamato Cable fece il suo ingresso in scena nella serie \"New Mutants\" (vol. 1) n. 87 (1990), la cui sceneggiatura fu firmata dalla scrittrice Louise Simonson. Tuttavia la creazione del personaggio \u00e8 da addebitarsi quasi interamente, soprattutto nell'aspetto fisico, al disegnatore e co-sceneggiatore Rob Liefeld, all'epoca in cima alle classifiche di vendita e di preferenza del pubblico.\nBiografia del personaggio.\nOrigini.\nCable, alla nascita Nathan Summers, \u00e8 figlio dell'X-Man Scott Summers e di Madelyne Pryor (clone di Jean Grey), creata da Sinistro per unire il genoma dei Summers a quello dei Grey, entrambi da lui reputati come la massima espressione dell'evoluzione mutante. All'ombra della felicit\u00e0 dei neo genitori Sinistro orchestr\u00f2 la nascita del piccolo in modo da utilizzarlo come arma contro il suo odiato padrone, Apocalisse. Scoperti i propositi di Sinistro il piccolo venne infettato da un virus tecno-organico che avrebbe dovuto ucciderlo lentamente, ma dopo la sconfitta di Apocalisse, Sorella Askani, una donna proveniente dal futuro, apparve a Ciclope e dichiar\u00f2 che il solo modo di salvare il bambino era quello di portarlo con s\u00e9 in modo da potere fermare l'avanzata del virus.\nNel futuro.\nNel futuro Madre Askani, versione alternativa di Rachel Summers, clon\u00f2 Nathan in modo da prevenire la sua morte per mano del virus e preservarne il DNA. In seguito Apocalisse attacc\u00f2 il tempio in cui i bambini erano alloggiati e rap\u00ec il clone credendo si trattasse del vero Nathan, che crebbe con il nome di Stryfe. Usando i suoi poteri spazio-temporali Rachel port\u00f2 nel futuro le menti di Ciclope e Jean Grey, ed i due conosciuti nel futuro come Slym e Redd crebbero il piccolo Nathan fino all'et\u00e0 di dodici anni. Nel frattempo un gruppo di uomini chiamati New Canaanites, stabilirono un regime dittatoriale ed arrestarono Cable. Una volta in prigione, Nathan venne aiutato ad evadere dal compagno di cella Blaquesmith, che gli mostr\u00f2 dove trovare la sede della sorellanza Askani, una sorta di ordine monastico-guerriero composto da sole donne. Il primo contatto con la sorellanza Askani fu con una giovane adepta, Aliya Jenskot, ragazza che crescendo divenne la donna della quale s'innamor\u00f2. Proprio da lei cominci\u00f2 ad apprendere i primi rudimenti della \"disciplina askani\", ad imparare ad utilizzare i suoi immensi poteri, ma soprattutto impar\u00f2 la filosofia delle Askani. Tuttavia, il loro quartier generale venne attaccato cos\u00ec come quello dei New Canaanites, che Stryfe sconfisse conquistandosi la carica di dittatore mondiale e considerandosi il legittimo erede di Apocalisse; poich\u00e9 il piccolo clone era stato allevato dal malvagio mutante alla stregua di un figlio anche se gli scopi di quest'ultimo altri non erano se non utilizzarne il corpo come nuovo ospite, salvo poi scoprire che gli era impossibile abitarlo.\nStryfe, X-Force e Apocalisse.\nQuando Stryfe viaggi\u00f2 a ritroso nel tempo Cable decise di seguirlo per sventare i suoi piani e prevenire l'ascesa di Apocalisse al potere. Nel presente, form\u00f2 un gruppo di mercenari chiamato prima Wild Pack e poi Six Pack (dopo le pressioni del governo Symkariano, patria di Silver Sable). Nel 1985 circa, i Six Pack si sciolsero, dopo un violento scontro con Stryfe; scontro nel quale rimasero gravemente feriti Hammer (da un colpo di pistola sparato dallo stesso Cable alla schiena mentre cercava di barattare dei dati trafugati a Stryfe con la vita di Kane Morrison, ostaggio di Stryfe nello scontro) e Kane (futuro Weapon X) dilaniato da un'esplosione.\nDopo lo scioglimento del gruppo, Cable rimane nell'ombra per riemergerne negli anni '90 ad opera del duo Liefeld-Simonson che lo posero a capo dei Nuovi Mutanti, tenendo all'oscuro i lettori tanto del suo passato e dei suoi legami con gli X-men quanto i suoi nuovi pupilli dei suoi piani, progetti e conoscenze in quanto \"uomo del futuro\"; Cable \u00e8 l'unico a non stupirsi della resurrezione di Cannonball dopo che Sauron lo aveva trafitto a morte durante uno scontro con il Fronte di Liberazione Mutante.\nI Nuovi Mutanti in pieno calo di vendite, cambiarono nome e molti membri cedettero il posto a nuovi arrivi pi\u00f9 in linea con il modus operandi di Cable, facendo nascere cos\u00ec X-Force, con base sui monti Adirondack che si occupava prevalentemente di contrastare il Fronte Liberazione Mutanti fondato da Stryfe. Nella miniserie \"Sangue e Metallo\" uscita a cavallo dell cross-over mutante \"Extinzione\", Cable scopre che in realt\u00e0 Stryfe ha il suo stesso volto, ignorando ancora che in realt\u00e0 \u00e8 il suo clone e che usando i mutanti del FLM, sta raccogliendo reperti archeologici legati ad Apocalisse disseminati per i musei del mondo. Orfano della sua X-Force, che abbandona dopo uno scontro con il FLM, agisce prima da solo, per cercare di contrastare i disegni ancora oscuri di Stryfe, poi con l'aiuto di Kane (divenuto ormai il cyborg Weapon X ed ingaggiato dallo S.H.I.E.L.D. per catturarlo) che lo crede un traditore, poich\u00e9 durante uno combattimento con Stryfe ha avuto modo di scoprire che il volto sotto la maschera \u00e8 quello di Cable. In uno scontro nelle giungle del Messico, Cable \u00e8 di nuovo messo alle strette e costretto a scegliere da Stryfe tra il terminare la sua lotta privata e il salvare la vita dell'amico. Sceglie la seconda e teletrasporta se stesso e Kane nel futuro, dove quest'ultimo \u00e8 sottoposto ad un intervento chirurgico che gli restituisce braccia e gambe nuove. Di ritorno nel presente scopre che Stryfe, spacciandosi per lui, ha attaccato Xavier durante una conferenza, sparandogli una pallottola contenente il virus tecno-organico con il quale era stato infettato tempo addietro, e che gli X-Men lo stavano braccando per consegnarlo alla giustizia. I soli a concedergli il beneficio del dubbio sono Wolverine ed Alfiere, che si alleano con lui allo scopo di braccare Stryfe e costringerlo infine allo scontro, che prontamente avvenne sul lato blu della luna. L'esplosione che segu\u00ec la battaglia fece perdere le tracce di entrambi.\nSuccessivamente Cable riapparve nel futuro e, condividendo la propria mente con quella di Stryfe, distrusse i New Canaanites, scopr\u00ec da Sinistro la verit\u00e0 sul conto di Stryfe (vale a dire che esso era un suo clone e non una versione malvagia di se stesso) e ritorn\u00f2 nel presente dopo aver distrutto la macchina del tempo che si trovava nel futuro. Durante la saga di Onslaught, Cable fu coinvolto nel salvataggio del figlio di Reed e Susan Richards. In questo periodo, il tecno-virus che aveva in corpo cominci\u00f2 a prendere il sopravvento e dopo questi eventi i Fantastici Quattro si presero cura di lui portandolo nel loro quartier generale. Durante l'operazione che segu\u00ec, Cable ebbe numerose visioni del futuro e sub\u00ec un incremento dei propri poteri psionici. Pi\u00f9 tardi si riavvicin\u00f2 ai propri genitori e qualche anno dopo la presunta morte del padre port\u00f2 Nathan ad unirsi agli X-Men e a stringere amicizia con Jean Grey che lo aiut\u00f2 nel controllo dei suoi poteri in modo da tenere a bada il tecno-virus che divorava le sue carni. Cable ademp\u00ec al proprio destino quando uccise Apocalisse con la propria \"Psimitar\" (lancia capace di aumentare i poteri psionici) dopo che Jean aveva utilizzato la sua telepatia per separare la psiche del malvagio da quella di Ciclope, che ne era diventato brevemente ospite. In seguito, soccorse sua sorella Rachel intrappolata in un futuro alternativo e divenne per un breve periodo mercenario con il nome-in-codice di \"Soldato X\".\nHouse of M.\nConsumato dal virus Cable raggiunse l'apice dei propri poteri e utilizz\u00f2 la tecnologia della nave spaziale con la quale era giunto nel passato, la Greymalkin, per costruire l'isola di Providence. Invit\u00f2 su di essa i maggiori pensatori, filosofi e scienziati, minacciando i leader mondiali di morte se avessero osato disturbare la sua pace. Gli X-Men, assoldarono il mercenario Deadpool e misero assieme un congegno che garantisse loro di teletrasportarsi sull'isola senza essere captati dai computer di Cable. Nel frattempo, Silver Surfer, chiamato dai Fantastici Quattro giunse sul posto, sconfisse il mutante ed estirp\u00f2 dal suo corpo il virus. L'isola venne gettata nel mezzo dell'oceano e Deadpool lobotomizz\u00f2 Cable per impedire che la sua telepatia incrementata dal potere dell'isola gli surriscaldasse il cervello procurandogli la morte. A seguito di questo, i poteri psionici di Cable scomparvero.\nPoco tempo dopo essere riemerso dal coma Cable svan\u00ec nell'esplosione che uccise la bestia caccia-mutanti Skornn. Cannonball e Siryn viaggiarono fino a Providence assieme a Forge e cercarono tracce della sua sopravvivenza. Alla ricerca di Cable, si aggiunse anche il mercenario Deadpool, che sub\u00ecto un lavaggio del cervello, era alla ricerca di Nathan per ucciderlo. Dopo che i giovani mutanti riuscirono a calmarlo, e a spiegargli la situazione, Deadpool si offr\u00ec di aiutarli nella loro ricerca utilizzando il legame di teletrasporto che lo univa al mutante. Forge costru\u00ec degli apparecchi simili anche per Cannonball e Siryn in modo da permetter loro di seguire il mercenario in giro per le realt\u00e0. Viaggiarono fra universi paralleli fino a trovare quello in cui un Cable ancora in fasce era accudito da Sinistro in una fattoria nella realt\u00e0 alternativa di \"House of M\". Dopo un alterco con il malvagio, i tre riportarono Cable fino all'isola di Providence prima che la realt\u00e0 tornasse a com'era prima dell'incantesimo di Scarlet, e una volta l\u00ec riuscirono a far tornare Cable della sua giusta et\u00e0 ed a scoprire che era stato il mutante Black Box a fare il lavaggio del cervello a Deadpool.\nCivil War.\nDurante \"Civil War\" Cable si associa ai Vendicatori Segreti, eroi ribelli comandati da Capitan America. Dopo la morte di Golia per mano del cyborg Thor costruito da Reed Richards, Nathan si allontana dal conflitto e tenta (con successo) di portare dalla sua parte l'amico Deadpool, schieratosi con il governo a favore della registrazione.\nCable divenne uno dei membri degli X-Men capitanati da Rogue durante la storyline concernente i \"Figli della Cripta\". Assieme a Uomo Ghiaccio, Cannonball, Sabretooth, Mystica, Lady Mastermind e alla Sentinella Omega sconfissero i cattivi di turno e lasciarono lo Xavier Institute per indagare sulla misteriosa clinica Fordyce e sul suo direttore, il dottor Pandemia. Scovato l'uomo, gli X-Men furono tutti catturati e Rogue infettata con il \"Ceppo 88\", virus che amplific\u00f2 i suoi poteri al punto che con un solo tocco poteva provocare la morte di un essere umano. Sconfitto Pandemia, Cable port\u00f2 la squadra a Providence dove si prese cura di Rogue. Mentre sull'isola, il mummundrai che occupava abusivamente la mente di Lady Mastermind venne fuori e si colleg\u00f2 a Cable mostrandogli la minaccia che stava per giungere sulla Terra: il letale Ecatombe. Unione di tecnologia Shi'ar e di otto miliardi di menti, Ecatombe portava morte e distruzione ovunque si recasse, e giunto a Providence cominci\u00f2 a seminare il terrore. Cable accett\u00f2 di unire la propria mente con quella del mummundrai e riacquist\u00f2 brevemente telepatia e telecinesi, ma ci\u00f2, unito agli sforzi di tutti gli altri membri della squadra non bast\u00f2 ad eliminare la minaccia aliena. Risvegliatasi dal coma, Rogue and\u00f2 in soccorso della squadra e grazie al suo amplificato potere, assorb\u00ec tutte le otto miliardi di menti e permise a Cannonball di distruggere il nucleo esplosivo di Ecatombe. Al termine della missione, il gruppo lasci\u00f2 Providence e Sabretooth scomparve in mare a seguito della distruzione della Conquistador, nave da trasporto della quale si erano fino ad allora serviti gli X-Men. Rimasto sull'isola per impedire che affondi dopo lo scontro con Ecatombe, Cable apprende di non essere solo. I Marauders Gambit, Sole Ardente e Senyaka sono sulle sue tracce per impadronirsi del \"Professore\", computer senziente con illimitate informazioni sul futuro. In aiuto di Nathan accorre Deadpool che viene mandato a fare una copia di tutti i file immagazzinati e poi teletrasportato altrove contro la sua volont\u00e0. Appreso il vero scopo della visita dei Marauders, Cable attiva l'autodistruzione dell'isola che nel giro di pochi secondi esplode.\nMessiah Complex.\nDurante \"Messiah Complex\" si scopre che la bambina mutante \u00e8 stata presa in custodia da Cable ritenuto in precedenza morto nell'esplosione di Providence. Ciclope, credendo che l'attacco delle Sentinelle alla scuola sia stato organizzato da Cable ordina a Wolverine di creare una nuova X-Force per catturarlo.\nLa squadra di Logan interviene nel bel mezzo di uno scontro tra Cable e i Reavers di Lady Deathstrike che distratta, non pu\u00f2 evitare la fuga di Nathan. Cable si dirige quindi in Texas da Forge alla ricerca di una macchina del tempo, ma viene fermato da Alfiere, il quale dopo aver sparato a Forge, per oscuri motivi sta per uccidere la bambina, quando viene attaccato dai Marauders che riescono a prendere la piccola prima dell'arrivo degli X-Men. Cable fugge prima dell'arrivo dei mutanti, ma Alfiere convince gli altri che \u00e8 stato lui a colpire Forge cos\u00ec Ciclope decide di mandare di nuovo X-Force alla sua ricerca. Disperato per il fallimento della sua missione, ancora nota soltanto a lui, Nathan chiede aiuto a Xavier. Riuscito a convincere l'uomo della giustezza delle sue azioni, i due partono verso l'isola Muir dove si svolge la battaglia finale fra Marauders e X-Men. Giunti sul luogo riescono ad impedire a Riptide di uccidere Wolfsbane prima di dividersi. Stesa Tempo, Cable viene contattato da Xavier riuscito ad entrare in possesso dalla bimba e quando i due stanno per partire diretti nel futuro, vengono fermati da Ciclope che dopo una breve indecisione decide di affidare la piccola nelle mani del figlio, giusto prima che Alfiere impugni una pistola e faccia fuoco su Xavier , apparentemente uccidendolo e facendo cos\u00ec fallire il sogno di una pacifica coesistenza fra mutanti e umani.\nDopo essersi spostato nel futuro, Nathan incontra Alfiere deciso ad uccidere la bambina per impedirle di commettere il genocidio che porter\u00e0 i mutanti a venire rinchiusi in campi di concentramento e sterminati. In questa linea temporale incontra una versione alternativa di Cannonball che lo informa di essere uno dei pochi mutanti rimasti sul pianeta e si offre di fargli guadagnare del tempo battendosi con Alfiere. Essendosi danneggiata, la macchina del tempo di Nathan gli consente solo di spostarsi avanti nel tempo ed \u00e8 proprio grazie al sacrificio di Cannonball, ucciso da Alfiere, che riesce a scappare con la bambina. Dopo diversi salti nel tempo, Cable decide di fermarsi nella citt\u00e0-fortezza di New Liberty. L\u00ec sposa Hope, nativa del luogo, e insieme allevano la piccola fino a quando, all'et\u00e0 di sette anni, assiste all'invasione della citt\u00e0 da parte di alcuni scarafaggi umanoidi, ribattezzatisi \"Esercito degli Stati Uniti\". Presa la famiglia, Nathan sconfigge alcuni scarafaggi prima di darsi alla fuga per vari mesi fino ad essere rintracciato dal presidente degli insetti che prende in ostaggio lui e la moglie. La bambina, dimostrando una grande capacit\u00e0 di apprendimento visivo, pugnala il presidente con uno dei coltelli presi dall'armamentario del padre. Interrogato, il presidente rivela che tutti gli altri continenti del pianeta eccetto il Nord America sono stati spazzati via, presumibilmente da Alfiere con lo scopo di ridurre loro le vie di fuga e rintracciarli pi\u00f9 facilmente. Ucciso l'insetto, la famiglia si rimette in marcia per venire fermata ad un accampamento nel quale incontrano una milizia con il compito di proteggerne le frontiere; liberatosi degli uomini, Nathan si accorge troppo tardi che alcuni dei loro colpi erano andati a segno uccidendo la sua povera moglie. Dopo averla seppellita, i due si rimettono in cammino fino a quando non giungono nei pressi di una chiesa dove vengono accolti. Fuggiti da questa comunit\u00e0 prima che l'esercito decidesse di sganciare alcune armi batteriologiche non testate con lo scopo di liberarsi degli scarafaggi, i due compiono numerosi salti nel futuro, alla ricerca di cibo e acqua, fino a quando Cable sviene stremato dalla fatica. Armatasi di coraggio, Hope recupera un po' di provvigioni e i due fanno un ulteriore salto nel tempo.\nMessiah War.\nRaggiunti in un apocalittico 2973 da X-Force, dopo averli informati dell'opera di distruzione perpetrata da Alfiere alla Terra decidono di dirigersi a Westchester dove trovano il luogo d'origine del blocco temporale che impedisce la fuga: la citt\u00e0 celeste di Stryfe. Occupato in una discussione il gruppo non si accorge del suo arrivo e dopo un breve scontro rapisce Hope e Warpath, a cui Wolverine aveva affidato il compito di proteggerla. All'interno della citt\u00e0 celeste impegnato a torturare il secondo sotto lo sguardo della prima, Stryfe viene indebolito dai naniti di Alfiere e messo temporaneamente fuori combattimento lasciandogli cos\u00ec campo libero per uccidere la bambina. Ripresosi appena in tempo, gli impedisce di ucciderla e leggendole la mente scopre l'affetto che Cable nutre per lei decidendo di usarla per attirare suo fratello e ucciderlo. Colto di sorpresa dall'arrivo del fratello che usando la sua telepatia scherma la presenza di Wolverine ed Elixir, Stryfe carpisce dalla mente del guaritore l'importanza di Hope e si lancia al suo inseguimento riuscendo a catturarla e prefiggendosi di istruirla come suo successore. Nel momento in cui i timer temporali di X-Force segnano lo zero mentre i loro corpi subiscono gli effetti collaterali del blocco temporale avvicinandoli sempre pi\u00f9 alla morte, Domino decide di ascoltare le preghiere di Kiden Nixon e porre fine alla sua vita permettendo la scomparsa del blocco temporale. Ritornato alla cittadella con Arcangelo, un redivivo Apocalisse recupera le poche forze rimastegli riuscendo a sconfiggere Stryfe e portando in salvo Hope dichiarandola degna di ospitare la sua essenza. Al termine dello scontro, menomato di un arto e di un occhio Alfiere decide di scomparire nel flusso temporale ed Arcangelo chiede al suo signore di restituirgli la bambina. Sopraffatto dal dolore Wolverine ordina a Cable di teletrasportarsi ma, a causa della preoccupazione per Elixir e X-23 che anima Hope, perde la presa sulla bambina e i due si separano nel momento in cui entrano nel flusso temporale.\nPoteri e abilit\u00e0.\nCable \u00e8 un mutante nato con vastissime capacit\u00e0 telepatiche e telecinetiche, limitate negli anni per combattere l'infezione del tecno-virus; se non lo fossero, i suoi poteri lo porterebbero ad essere il mutante pi\u00f9 potente di tutto l'universo Marvel, (dopo Scarlet Witch e Jean Grey) anche pi\u00f9 potente dello stesso Professor Xavier: Askani Son, altro nome col quale \u00e8 conosciuto, sarebbe in grado, con la sola forza del pensiero, di deviare la stessa Terra dalla sua orbita, ha capacit\u00e0 telecinetiche tanto potenti da poter riassemblare la materia scomposta allo stato atomico da Silver Surfer. Le parti del suo corpo gi\u00e0 infette, oltre ad essere insensibili al dolore, possiedono una forza ed una resistenza sovrumana, con esse Cable pu\u00f2 sollevare fino a 5 tonnellate. L'occhio sinistro, ormai infetto, gli concede la visione dello spettro infrarosso ed una capacit\u00e0 visiva maggiore di quella di qualsiasi umano. \u00c8 anche capace di interfacciare le parti bioniche del suo organismo con ogni tipo di oggetto elettronico, ci\u00f2 gli garantisce una tecnopatia quasi illimitata .\nOltre alle abilit\u00e0 mutanti, Cable pu\u00f2 contare sul suo addestramento nell'uso di vari tipi di armi da fuoco e da taglio. Ha avuto una eccellente preparazione anche nel campo del combattimento corpo-a-corpo, nelle tattiche di guerriglia e nelle arti marziali. Quando i suoi poteri furono ridotti per combattere l'infezione lo si \u00e8 visto utilizzare un'arma proveniente dalla sua epoca, una \"Psimitar\" capace di incrementare sia la telepatia che la telecinesi.\nAltre versioni.\nUltimate.\nLa versione Ultimate di Cable non \u00e8 Nathan Summers, bens\u00ec un Wolverine proveniente dal futuro che ha perduto il fattore di guarigione. Lo si \u00e8 visto attaccare la scuola con l'obiettivo di uccidere Xavier, responsabile, a suo dire, delle disastrose condizioni in cui si verr\u00e0 a trovare l'umanit\u00e0. Alla fine dell'arco di storie, riesce apparentemente nel suo intento. In realt\u00e0 il professore \u00e8 tenuto in animazione sospesa nel futuro, nella base operativa di Cable.\nAmalgam.\nNell'universo Amalgam, Niles Cable (fusione di Cable e Niles Caulder) \u00e8 a capo della \"X Patrol\", ovvero la X-Force unita alla Doom Patrol del cosmo DC.\nAltri media.\nTelevisione.\nCable appare in numerosi episodi della serie animata \"Insuperabili X-Men\" degli anni novanta."}
{"id": "498798", "revid": "46931", "url": "https://it.wikipedia.org/wiki?curid=498798", "title": "Traffico di stupefacenti", "text": ""}
{"id": "498799", "revid": "116827480", "url": "https://it.wikipedia.org/wiki?curid=498799", "title": "Cannonball", "text": "Cannonball, il cui vero nome \u00e8 Samuel \"Sam\" Zachary Guthrie, \u00e8 un personaggio dei fumetti creato da Chris Claremont (testi) e Bob McLeod (disegni), pubblicato dalla Marvel Comics. Apparso per la prima volta sulle pagine di \"Marvel Graphic Novel n.4: The New Mutants\" (1982), Cannonball \u00e8 un supereroe membro dei Nuovi Mutanti, X-Force ed X-Men.\nBiografia del personaggio.\nNuovi Mutanti.\nNato a Cumberland, nel Kentucky, Sam Guthrie cerc\u00f2 di aiutare la propria famiglia lavorando nelle miniere anche dopo la morte del padre in una di queste. La sua mutazione si attiv\u00f2 inconsciamente quando, intrappolato in una miniera con un amico del padre cerc\u00f2 di liberare entrambi. Questo incidente fece in modo che Donald Pierce, uno dei membri del Club infernale, lo notasse e lo assoldasse come mercenario per attaccare i Nuovi Mutanti. Charles Xavier avendo notato le buone qualit\u00e0 di Sam gli chiese di unirsi al gruppo e questi, dopo essersi rivoltato contro Pierce, si trasfer\u00ec allo Xavier Institute rimanendo per\u00f2 in contatto con la famiglia. Come membro dei Nuovi Mutanti, Sam strinse amicizia con Roberto Da Costa e Rahne Sinclair, svilupp\u00f2 una forte rivalit\u00e0 con Danielle Moonstar per quanto riguardava la leadership del gruppo e supervision\u00f2 l'addestramento delle reclute Magik, Karma, Cypher e Warlock. Tempo dopo, il team visit\u00f2 Nova Roma incontrando la futura recluta Magma e scontrandosi sia con i Satiri di Emma Frost sia con Amahl Farouk, il Re delle Ombre. Terminata l'avventura con Firestar, Sam salv\u00f2 la vita a Lila Cheney, rock star intergalattica con la quale ebbe un legame; tuttavia per colpa della carriera della ragazza la relazione si svilupp\u00f2 lentamente e a fasi alterne. In seguito, l'entit\u00e0 Enchantress giunse sulla Terra e rap\u00ec gli X-Men, inducendo i Nuovi Mutanti a entrare in azione. Magik cre\u00f2 un teleportale per portare il team sul pianeta natale della rapitrice che per\u00f2 interfer\u00ec con l'incantesimo e sped\u00ec il gruppo attraverso il tempo e lo spazio fino al reame di Asgard. Sam perse la cognizione del tempo fino a quando non incontr\u00f2 un gruppo di gnomi e li salv\u00f2 dall'attacco dei guerrieri Malekith, che avevano in precedenza soggiogato Magma. Questi, come ringraziamento, ridettero a Magma il controllo della propria mente e il team riusc\u00ec poi a tornare sulla Terra con l'aiuto degli X-Men. Quando i Nuovi Mutanti presero il comando dell'istituto poich\u00e9 gli X-Men in carica furono regressi in et\u00e0, corpo e mente da Mojo, Sam fu costretto a combattere, senza successo, contro Longshot per intrattenere il pubblico del Mojoverso, e al ritorno da questa avventura lui e la squadra si trovarono sotto la guida di Magneto, alla quale Sam si ribell\u00f2 subito. Nel frattempo, l'antica entit\u00e0 Beyonder incontr\u00f2 i Nuovi Mutanti e nella sua curiosit\u00e0 fin\u00ec con l'ucciderli per poi resuscitarli. Il trauma subito li lasci\u00f2 profondamente scossi tanto che per un breve periodo lasciarono lo Xavier Institute per frequentare la Massachusetts Academy di Emma Frost, unica in grado di aiutarli, e unirsi ai suoi Satiri. Una volta ristabilitisi dal trauma, si scontrarono con i Vendicatori e furono costretti a soccorrere Warlock e Magneto. Durante il periodo passato con i Nuovi Mutanti, Sam svilupp\u00f2 un affetto fraterno nei confronti di Rahne anche rimase all'oscuro dei profondi sentimenti che questa nutriva per lui. In seguito, il team si scontr\u00f2 con una propria versione proveniente da un futuro alternativo, tuttavia l'avventura fu poi cancellata dalle loro menti dalla versione adulta di Karma. Sam rincontr\u00f2 Lila a un suo concerto, quando un fan di questa ingelosito lo drog\u00f2 e cerc\u00f2 di ucciderlo. Il successivo combattimento port\u00f2 all'accidentale liberazione di Bird-Brain che si un\u00ec per un breve periodo al gruppo, anche se quando riportarono la creatura sulla sua isola natale Douglas Ramsey mor\u00ec per mano dell'Ani-Matore. Quindi, il team s'intrufol\u00f2 a un altro concerto di Lila e furono coinvolti nel suo rapimento da parte di Gosamyr, durante il quale la cantante sembr\u00f2 aver perso la vita. Di ritorno sulla Terra, presero parte agli eventi della miniserie \"Inferno\" e si unirono al team X-Terminators per neutralizzare l'invasione demoniaca finalizzata al rapimento dei bambini di New York. In seguito, i Nuovi Mutanti combatterono contro il Club infernale sui resti dello Xavier Institute, dopo aver rifiutato la guida di Magneto. Tempo addietro, l'avventura di Danielle ad Asgard consistette nel salvataggio di Brightwing, che le scelse come nuovo cavaliere donandole i poteri delle Valchirie. Questo fece in modo che il team si trovasse ancora coinvolto negli eventi del reame. Risolta la questione con la dea della morte Hela che aveva schiavizzato le Valchirie, il gruppo riusc\u00ec a salvare anche la vita a Odino e di ritorno sulla Terra incontr\u00f2 per la prima volta Cable e lo assistette nel combattimento contro il Fronte di Liberazione Mutante.\nX-Force.\nAssieme ai Nuovi Mutanti, Sam lasci\u00f2 gli X-Men ed entr\u00f2 in X-Force dove Cable lo nomin\u00f2 vicecomandante e leader sul campo. In questo periodo Sam fu ucciso dal mutante Sauron durante uno scontro con la Confraternita dei mutanti per poi resuscitare subito dopo. Cable rivel\u00f2 di aver scelto Cannonball per guidare il team perch\u00e9 sospettava che fosse un External (particolare tipo di mutante virtualmente immortale) e cominci\u00f2 cos\u00ec ad allenarlo a combattere Apocalisse, un altro External, che nel futuro di Cable aveva conquistato il mondo. Fu in questo periodo che si scopr\u00ec che Paige possedeva poteri mutanti e che Cable e Sam svilupparono un rapporto padre-figlio. Lo status di External di Cannonball fu messo in discussione e negato da Selene, e nel corso degli anni nessun'altra spiegazione \u00e8 stata data per il fatto che Sam sia sopravvissuto all'attacco di Sauron. Quando X-Force ristabil\u00ec i contatti con gli X-Men accett\u00f2 la proposta di unirsi al team, divenne un personaggio di supporto nella serie a fumetti \u201cWolverine\u201d e discusse con l'Uomo Ghiaccio dei dubbi su s\u00e9 stesso, sulle proprie abilit\u00e0 e sul suo posto fra gli X-Men. In seguito, affront\u00f2 Gladiatore, comandante della Guardia Imperiale Shi'ar e fu lasciato indietro quando gli X-Men partirono per lo spazio a salvarne l'impero. Lasciati gli X-Men per aiutare la famiglia, al suo ritorno accett\u00f2 di infiltrarsi nella campagna presidenziale del candidato anti-mutanti Graydon Creed riuscendo a rimanere in incognito fino all'assassinio di questi alla vigilia delle elezioni. Quando Onslaught emerse dalla mente di Xavier, prese di mira Sam per indebolirlo psicologicamente prima di dedicarsi agli altri X-Men, ci\u00f2 fece s\u00ec che Cannonball si riunisse a X-Force, adesso indipendente da Cable e operante a San Francisco, diventandone il leader al posto di Siryn. Il team trov\u00f2 un nuovo mentore nella figura di Pete Wisdom che l'introdusse nel mondo dello spionaggio. Dopo la presunta morte di Winsdom, Sam torn\u00f2 a guidare il carica.\nDecimazione.\nDopo lo smantellamento di X-Force, Cannonball entr\u00f2 con molti suoi compagni e membri di X-Force e Generation X, nella X-Corporation francese fondata dal professor Xavier. Il nuovo team si trov\u00f2 coinvolto nel programma Arma Plus e durante uno scontro con Arma XII nel Tunnel della Manica, Stella Nera venne uccisa. Al funerale. Xavier diede a Cannonball un biglietto con l'indirizzo della rediviva Lila Cheney. Sam decise di prendersi del tempo per lavorare alla ricostruzione del Tunnel, che era stato parzialmente distrutto durante la missione. Mentre era via, Sam riallacci\u00f2 la relazione con Lila per un breve periodo, tuttavia neanche questo riusc\u00ec a dargli pace e chiese cos\u00ec a Tempesta un posto negli X-Treme X-Men, team operante al di fuori dell'influenza e dello Xavier Institute. Dopo un'avventura particolarmente movimentata, nella quale rincontr\u00f2 Sunspot e Magma, decise di prendersi una pausa e utilizz\u00f2 questo tempo per tornare a casa. Mentre era l\u00e0, ricevette la visita di Cable e insieme riunirono X-Force contro la minaccia di Skornn. In seguito, assieme a Siryn e Deadpool and\u00f2 alla ricerca di Cable scomparso tra le dimensioni quando Scarlet modific\u00f2 la realt\u00e0 per dare vita all'utopia mutante. Sam si un\u00ec ancora una volta agli X-Men e li aiut\u00f2 durante la rivolta dei 198, combatt\u00e9 contro il commando della morte Shi'ar, inviato per sterminare la famiglia di Rachel Grey e soffr\u00ec per la morte del fratello Jay ucciso da William Stryker e dai suoi Purificatori.\nTeam di Rogue.\nDurante uno scontro con i Figli della Cripta, Sam entr\u00f2 a far parte di un gruppo di X-Men guidati da Rogue e assieme a Uomo Ghiaccio, Cable, Sabretooth, Mystica, Lady Mastermind e Sentinella Omega sconfissero i cattivi di turno e lasciarono lo Xavier Institute per indagare sulla misteriosa clinica Fordyce e sul suo direttore, il dottor Pandemia. Scovato l'uomo, gli X-Men furono tutti catturati e Rogue infettata con il \"Ceppo 88\", virus che amplific\u00f2 i suoi poteri al punto che con un solo tocco poteva provocare la morte di un essere umano. Sconfitto Pandemia, Cable port\u00f2 la squadra a Providence dove si prese cura di Rogue. Mentre sull'isola, il mummundrai che occupava abusivamente la mente di Lady Mastermind venne fuori e si colleg\u00f2 a Cable mostrandogli la minaccia che stava per giungere sulla Terra: il letale Ecatombe. Al termine della missione, un successo grazie a Rogue che assorb\u00ec tutte le menti della creatura e a Sam che ne fece esplodere il nucleo in cielo, il gruppo lasci\u00f2 l'isola per recarsi in una delle propriet\u00e0 di Mystica dove Emma Frost e Bestia cercarono di curare Rogue. Tuttavia, l'intera squadra cadde vittima dei Marauders, celati dalle illusioni di Lady Mastermind, Mystica e Sentinella Omega infettata da Malice, che riuscirono a catturare Rogue. Cannonball e Uomo Ghiaccio, ultimi rimasti, andarono quindi alla ricerca dei \"Diari di Destiny\", obiettivo principale dei malvagi e li scovarono in un vecchio capannone in Michigan. Ingaggiata una dura lotta contro i Marauders, i Diari vennero presto distrutti da Gambit che ricevette il biasimo di Sinistro che, giunto sul campo, tortur\u00f2 fisicamente e psichicamente Sam, tanto da fargli trascorrere un certo periodo nell'infermeria della scuola che ebbe termine quando le Mega Sentinelle che ne circondavano il perimetro furono infettate, durante \"Messiah Complex\", da un virus e si rivoltarono contro i mutanti.\nDivisi resistiamo.\nDopo che Ciclope sciolse gli X-Men, Sam torn\u00f2 a casa e venne accolto all'aeroporto da Paige. Sulla strada di casa, chiese alla sorella di fermarsi al bar locale e una volta l\u00ec cominci\u00f2 a stuzzicare alcuni membri della famiglia Cabot, che in passato avevano ostacolato la relazione fra il suo defunto fratello Jay e Julia. Rifiutandosi di prendere parte al seguente litigio, Paige chiam\u00f2 a casa per avvertire la madre che avrebbero ritardato. Dopo aver sistemato i quattro uomini Sam vol\u00f2 via, lasciando una sbalordita Paige sul marciapiede, affermando che non sarebbe mai dovuto tornare a casa.\nTempo dopo, gli Young X-Men vennero ingannati da Donald Pierce il quale fece creder loro che assieme ai suoi vecchi compagni, Sam avesse riformato la Confraternita dei mutanti in seno al Club infernale. Dopo aver scoperto la menzogna, Sam e Sunspot aiutarono il nuovo team a sconfiggere il cyborg.\nCannonball, assieme a Corazza e Colosso, fa parte della prima ondata di X-Men deputata a fermare l'invasione Skrull di San Francisco.\nPoteri e abilit\u00e0.\nCannonball \u00e8 un mutante capace di generare energia termo-chimica e di rilasciarla attraverso l'epidermide. Tale energia \u00e8 controllata dalla sua volont\u00e0 e utilizzata come propellente, permettendogli di volare a grandi altezze e velocit\u00e0 proprio come un razzo. Il rilascio energetico avviene attraverso gambe e piedi, e saltuariamente anche attraverso altre parti del suo corpo provocando effetti sempre diversi. Questa energia si presenta anche come un resistentissimo campo di forza che protegge il suo corpo dai danni esterni.\nAltre versioni.\nUltimate.\nIn questa realt\u00e0, Sam \u00e8 uno dei pupilli dell'Accademia del Domani di Emma Frost, un gruppo mutante con ideali pacifisti contrapposto agli X-Men. Quando Lorna Dane fu imprigionata nel Triskelion con l'accusa di omicidio, Sam, Alex, Sunspot, Douglas Ramsey e Northstar decisero di andarle in aiuto e farla fuggire. Durante la missione, si scontrarono con gli X-Men e Cannonball fu presto sconfitto da Wolverine.\nEra di Apocalisse.\nNella miniserie \"Era di Apocalisse\", l'intera famiglia Guthrie fu sterminata, eccetto Sam, Paige, Elisabeth e Joshua. In seguito, Sinistro offr\u00ec loro l'opportunit\u00e0 di entrare a far parte della sua Elite Mutant Force.\nHouse of M.\nCannonball non possiede alcuna controparte in questo universo, poich\u00e9 stava viaggiando attraverso le realt\u00e0 assieme a Siryn e Deadpool. Tuttavia all'inizio del crossover, Wolverine nota un motociclista con la scritta \"Cannonball\" serigrafata sulla fiancata della moto, e decide di rubargli il veicolo.\nAltri media.\nVideogiochi.\nSam \u00e8 uno dei personaggi sbloccabili nel gioco per PSP \"; i suoi poteri si limitano per\u00f2 alla creazione di un campo di forza che pu\u00f2 proiettare contro i nemici per arrecare danni."}
{"id": "498800", "revid": "486946", "url": "https://it.wikipedia.org/wiki?curid=498800", "title": "Sostanze stupefacenti", "text": ""}
{"id": "498801", "revid": "6199", "url": "https://it.wikipedia.org/wiki?curid=498801", "title": "Langobardi", "text": ""}
{"id": "498802", "revid": "6199", "url": "https://it.wikipedia.org/wiki?curid=498802", "title": "Winniler", "text": ""}
{"id": "498803", "revid": "110157", "url": "https://it.wikipedia.org/wiki?curid=498803", "title": "Chiesa di San Jacopo di Ripoli", "text": "La chiesa di San Jacopo di Ripoli \u00e8 un luogo di culto cattolico che si trova in via della Scala a Firenze, nella zona di Santa Maria Novella.\nStoria.\nDal 1292 appartenne con l'annesso convento a suore domenicane provenienti dal Pian di Ripoli. Nel 1476 Bernardo Cennini vi impiant\u00f2 una delle prime stamperie d'Europa, esattamente la quinta pi\u00f9 antica.\nIl complesso fu ristrutturato nel tardo Cinquecento e successivamente modificato da Giuseppe Salvetti quando, per le soppressioni del 1784, le monache ebbero una nuova sede a San Pietro a Monticelli. Dal 1794 al 1886 fu affidato alle Montalve, che poi si trasferirono nella villa La Quiete portando con s\u00e9 le opere d'arte. In loco \u00e8 rimasto solo l'altorilievo in terracotta invetriata nella lunetta della facciata, con la \"Madonna con il Bambino e i santi Jacopo e Domenico\" (1522), di Giovanni della Robbia.\nOggi fa parte della caserma Morandi."}
{"id": "498805", "revid": "36426", "url": "https://it.wikipedia.org/wiki?curid=498805", "title": "Complesso di San Martino alla Scala", "text": "L'ospedale di Santa Maria della Scala (poi monastero di San Martino alla Scala) \u00e8 una struttura storica di Firenze, situata in via della Scala 79. \nStoria.\nLa struttura ospedaliera (che ha dato il nome alla strada), venne fondata nel 1313 da Cione di Lapo Pollini, console dell'Arte della Lana, per i poveri, i pellegrini, i malati ambosessi e le partorienti, oltre che per i fanciulli abbandonati, e messa sotto le dipendenze dell'ospedale di Santa Maria della Scala di Siena. \nNel 1351 il figlio di Cione, Sandro Pollini, ottenne dalla Signoria lo svincolo dello spedale fiorentino da quello senese, per non dover condividere i proventi e le rendite. Da allora l'ospedale fu sotto la tutela dell'Arte della Seta, sebbene un accordo coi senesi si raggiunse solo nel 1378, quando venne comunque loro garantita la scelta del camarlingo di San Martino alla Scala. \nIn un resoconto del 1388 sono censiti ben 30 \"gittatelli\" (orfani), ben prima della fondazione del pi\u00f9 noto spedale degli Innocenti. Una volta cresciuti, gli orfanelli venivano avviati ai mestieri artigianali, se maschi, o al matrimonio se femmine, provvedendo alla dote. Nel 1395, per meglio poter provvedere al mantenimento e all'organizzazione, l'ospedale ottenne l'esenzione da qualsiasi dazio.\nNel 1479, durante una pestilenza, l'ospedale ricover\u00f2 alcuni ammorbati, e fece tumulare nel proprio cimitero ben ventimila vittime (una lapide che ricorda l'evento \u00e8 oggi nel Museo di San Marco). \nNel 1481 Sandro Botticelli dipinse per la chiesa una grande \"Annunciazione\" ad affresco, ora staccata e conservata agli Uffizi. Altri affreschi tardo-trecenteschi con \"Storie di san Bernardo degli Uberti\" vennero staccati e collocati nella villa di Vincigliata, a Fiesole.\nNonostante la lunga storia di assistenzialismo, nel 1532 la struttura venne assegnata alle monache camaldolesi di San Martino al Mugnone, il cui monastero era stato distrutto in previsione dell'assedio di Firenze. Poveri e gittatelli vennero traslocati in alcune case sull'altro lato della strada, ma la nuova sistemazione fu cos\u00ec disagevole che l'Arte della Seta, d'accordo con i discendenti dei Pollini, decise di unire l'ospedale della Scala a quello degli Innocenti, dal 1536, con approvazione di papa Paolo III. Da allora la struttura in via della Scala fu nota come \"monastero di San Martino alla Scala\", venendo ristrutturata a pi\u00f9 riprese, soprattutto nel Sei e Settecento. \nIl monastero fu soppresso nel 1785 da Pietro Leopoldo, poi ripristinato e chiuso nuovamente nel 1808 e, definitivamente, nel 1866. L'edificio divenne poi nel 1873 Casa di Correzione per minorenni ed ora \u00e8 sede dell'Istituto Penale per Minori Gian Paolo Meucci.\nDescrizione.\nIl portale principale di accesso all'ospedale si trova in via della Scala 79, con architrave in pietra in cui si possono vedere ancora gli stemmi Pollini (a tre ruote divise da una fascia); un altro stemma Pollini e uno dell'ospedale (una scala a tre pioli disposta in palo con una crocetta greca in alto) si trova poi alla cantonata sinistra, mentre all'altra estremit\u00e0 in via degli Orti Oricellari si trova un rilievo con \"San Martino che dona il mantello al povero\".\nLo spedale era dotato di un portico del XIV secolo, con colonne parzialmente ancora visibili insieme ai resti della \"pila\" ove venivano lasciati i \"gittatelli\", i bambini abbandonati. Qui si trovava anche un busto del fondatore Cione Pollini, oggi nella Galleria dello Spedale degli Innocenti. All'interno aveva una corsia per pellegrini e poveri viandanti, con venti letti, un chiostro porticato con pozzo, un refettorio, una cucina, una dispensa, le stanza del camarlingo, del notaio e dello scrivano, oltre ad altri ambienti di servizio, tutto al piano terra; al piano superiore invece c'erano le celle dei frati oblati che gestivano l'ospedale, e il verone per gli inservienti. Il complesso era inoltre dotato di vasti orti murati.\nIl complesso conserva i resti della chiesa, con stucchi di Giovan Martino Portogalli (1698). Nel vestibolo della chiesa si trova anche un curioso bassorilievo di due gemelli siamesi, nati da un prodigioso parto di una donna del Valdarno nel 1316 e morti circa venti giorni dopo, dopo essere stati battezzati Pietro e Paolo."}
{"id": "498806", "revid": "36426", "url": "https://it.wikipedia.org/wiki?curid=498806", "title": "Oratorio dei Santi Jacopo e Filippo", "text": "L'oratorio dei Santi Jacopo e Filippo \u00e8 un luogo di culto cattolico che si trova in via della Scala a Firenze.\nStoria e descrizione.\nFaceva parte dello spedale di Michi, sorto alla fine del Duecento e che occupava met\u00e0 dell'isolato tra via della Scala, via del Porcellana e via Palazzuolo. Nel 1504 l'ospedale venne soppresso e dal 1589 cominci\u00f2 a dare asilo alle \"\u00abfanciulle oneste e povere\u00bb\", fu poi trasformato nel convento delle Monache della Carit\u00e0, dette anche le Stabilite.\nNel 1626 venne ampliato, e la chiesa fu ricostruita da Matteo Nigetti, con ciclo ad affresco in dieci scomparti raffigurante le \"Opere di Carit\u00e0\" realizzato da Cosimo Ulivelli. \nSoppresso nel 1808, il complesso venne incorporato nella struttura del palazzo Grassi, oggi adibito ad albergo. Una parte fu affidata alla Compagnia della Santissima Concezione e vi fu ricreato un ospedale detto dei Barelloni, perch\u00e9 i confratelli trasportavano i malati con barelle, anzich\u00e9 con le gerle usate dalla Misericordia.\nDal 1985 la chiesa \u00e8 divenuta la sede toscana dei Cavalieri dell'Ordine Equestre del Santo Sepolcro."}
{"id": "498807", "revid": "1543377", "url": "https://it.wikipedia.org/wiki?curid=498807", "title": "Officina profumo-farmaceutica di Santa Maria Novella", "text": "L'Officina profumo-farmaceutica di Santa Maria Novella, o Farmacia di Santa Maria Novella, o Antica Spezieria di Santa Maria Novella, si trova in via della Scala 16 a Firenze, in una parte del complesso conventuale di Santa Maria Novella. Oggi \u00e8 ritenuta la farmacia storica pi\u00f9 antica di tutta Europa, essendo attiva senza soluzione di continuit\u00e0 da oltre 4 secoli, nonch\u00e9 uno degli esercizi commerciali pi\u00f9 antichi in assoluto: per tale ragione nel 2012 le \u00e8 stata dedicata un'emissione filatelica italiana; \u00e8 stato iniziato inoltre un progetto di restauro di alcuni ambienti monumentali.\nStoria.\nGi\u00e0 nel 1381 \u00e8 documentato come i Domenicani di Santa Maria Novella vendessero l'acqua di rose come disinfettante, usato soprattutto nei periodi di epidemie. I frati coltivavano le piante medicamentose (i \"semplici\", da cui deriva il nome del giardino dei Semplici) in un orto attiguo, distillavano erbe e fiori, preparavano essenze, elisir, pomate, balsami. Il giardino dei semplici riforniva principalmente la pi\u00f9 vicina e gemella Farmacia di San Marco anch'essa fondata e gestita dai frati domenicani.\nL'attuale profumeria risale al 1612, quando ancora svolgeva anche l'attivit\u00e0 di spezieria. Rinomata in tutta Europa, ricevette dal granduca Ferdinando II de' Medici il titolo di \"Fonderia di Sua Altezza Reale\" nel 1659, durante la direzione di Fra' Angiolo Marchissi. Nel XVIII secolo i suoi prodotti venivano esportati fin nelle Indie e in Cina.\nOggi \u00e8 ritenuta una delle attivit\u00e0 commerciali pi\u00f9 antiche di tutta Europa, attiva da oltre quattro secoli. Nonostante le soppressioni ottocentesche del convento, rimase attiva grazie a fra' Damiano Beni e nel 1866 divenne di propriet\u00e0 comunale e fu presa in affitto dal nipote Cesare Augusto Stefani, i cui eredi gestiscono ancor oggi l'attivit\u00e0.\nInterni.\nL'antica \"spezieria\", oggi non pi\u00f9 farmacia, bens\u00ec profumeria ed erboristeria, si trova in un vero e proprio ambiente monumentale, con decorazioni e arredi antichi, risalenti a varie epoche. Conserva anche una pregevole collezione di materiale scientifico, quali termometri, mortai, bilance, misurini, eccetera, oltre ai pregiati vasi da farmacia dal Seicento al Novecento.\nIngresso e corridoio.\nSi accede al locale vendita della profumeria da un portale in pietra serena a tutto sesto, finemente scolpito, sormontato da un frontone, al cui centro \u00e8 posto lo stemma dei frati domenicani, riconoscibile dal sole raggiante.\nLa galleria d'accesso alla Sala di Vendita non \u00e8 l'ingresso originario della Farmacia; essa fu, infatti, aperta solo alla fine del Settecento. L'apertura ufficiale della farmacia al pubblico, nel 1612, vedeva l'accesso dal Chiostro grande, oggi di propriet\u00e0 della Scuola Sottufficiali Carabinieri, attraverso il portale a forma di conchiglia progettato da Matteo Nigetti. L'antica spezieria, oggi Erboristeria, \u00e8 stata il locale riservato alla vendita e all'esposizione dei prodotti dal 1612 al 1848.\nNell'atrio classicheggiante si aprono lateralmente due esedre, ciascuna con una statua marmorea: \"Igea\" e \"Galeno\", rispettivamente la personificazione della dea della salute e del dio della medicina. Il piccolo vestibolo \u00e8 in stile neogotico, con decorazioni prevalentemente blu e oro, e d\u00e0 accesso alla principale sala di vendita.\nSala di vendita.\nLa grande Sala di vendita era in origine una delle cappelle del convento, dedicata a san Niccol\u00f2 di Bari, di patronato della ricca famiglia Acciaioli. Secondo la tradizione la cappella fu un dono di riconoscenza di Dardano Acciaioli ai frati domenicani. Si racconta che essendo Dardano ammalato e non sapendo i medici diagnosticare, n\u00e9 curare la sua malattia, per salvare la loro reputazione, gli ordinarono come cura una particolare uva detta \u201cursina\u201d o \u201clugliola\u201d che in quel periodo dell'anno era quasi impossibile da reperire. La mancata guarigione sarebbe quindi stata attribuita all'impossibilit\u00e0 di trovare la \u201cmedicina\u201d. I frati di Santa Maria Novella, venuti a conoscenza di questo, raccolsero dal loro orto questa uva e la offrirono a Dardano che miracolosamente guar\u00ec. Il nobiluomo, per riconoscenza, propose ai domenicani di donare loro qualcosa che restasse a memoria perpetua ed essi chiesero che contribuisse alla costruzione di una cappella \"per comodo degli infermi\". La cappella sorse nei pressi dell'infermeria in maniera che i malati potessero cos\u00ec seguire le funzioni religiose anche dal proprio letto. \nAlla fine del XVII fu concessa alla Compagnia di Sant'Anna dei Palafrenieri, che approntarono resatauri e modifiche: fecero aprire l'ingresso su via della Scala e rifecero la volta e il tetto. Una volta soppressa con la riforma di Pietro Leopoldo, la sede della Compagnia fu adibita a magazzino. Una grande ristrutturazione avvenne nel 1848 quando la sempre crescente notoriet\u00e0 della farmacia rese necessario un idoneo salone per accogliere i clienti. Tutti i lavori furono voluti da fra' Damiano Beni, uno dei pi\u00f9 importanti direttori della farmacia. Il locale venne diviso in due ambienti: sala di vendita e magazzino.\nGli affreschi della volta, in cui fu mantenuta l'antica volta a crociera, eseguiti da Paolino Sarti, rappresentano i quattro continenti a simboleggiare la fama della Farmacia e dei suoi prodotti nel mondo. L'arredo \u00e8 composto da armadi neogotici in noce nei quali sono esposti i prodotti dell'officina.\nSala verde.\nA destra si accede alla cosiddetta \"Sala verde\", prospiciente al giardino, che venne costruita tra il 1335 ed il 1337, tra l'infermeria del convento e la cappella, per farne un appartamento privato, ma non fu mai usata a tale scopo. Dal 1542, anno in cui con il primo libro delle entrate e delle uscite ebbe inizio l'attivit\u00e0 commerciale della farmacia, questa sala ospit\u00f2 le stufe a piramide per distillare, i fornelli ed i vetri. Nel Settecento la Sala Verde, divenne sala di ricevimento per gli ospiti di riguardo, ai quali venivano servite le specialit\u00e0 della farmacia come l'Alkermes o la China, ma soprattutto la cioccolata, bevanda allora di grande moda.\nOggi la sala \u00e8 arredata con mobili in stile direttorio del XVIII secolo. A destra, sulla parete, domina l'effigie del santo domenicano Pietro da Verona di Matteo Rosselli. Sulla parete di fronte si trova lo stemma dei Domenicani di Santa Maria Novella con la ricca cornice intagliata e dorata, sotto la quale vi \u00e8 il busto marmoreo di Fra' Tommaso Valori, uno dei direttori. In alto sono i ritratti tutti i direttori dell'Officina dal 1612, anno della fondazione ufficiale, in poi.\nSala dell'Antica Spezieria.\nL'Antica Spezieria, oggi Erboristeria, fu la sala riservata alla vendita dal 1612 al 1848 e vi si accedeva dal Chiostro Grande di Santa Maria Novella attraverso il portale progettato da Matteo Nigetti, ai fianchi del quale esistono tuttora due lapidi che ricordano l'attivit\u00e0 farmaceutica dei frati, privilegi concessi dal granduca ed ospiti illustri della farmacia.\nLa sala \u00e8 impreziosita dalla ricca decorazione in stucco del soffitto a volta del Settecento, con animali fantastici, sfingi, draghi, aquile reali maschere, festoni di frutta e rose, tutti motivi cari al repertorio dell'epoca. Alcuni elementi, i nastri ed i festoni, ritornano nell'intaglio ligneo che sormonta gli armadi seicenteschi. Nell'armadio situato nella parete d'ingresso, al centro dell'intaglio si trova una ghirlanda di rose in legno dorato, sormontato da una corona, al cui interno \u00e8 raffigurato lo \"Sposalizio mistico di santa Caterina d'Alessandria\".\nSacrestia.\nUsata fin dal XVII secolo come aromateria, era la stanza dove si conservavano le acque distillate e per questo chiamata \u201cStanza delle acque\u201d.\nLe pareti sono completamente affrescate con storie della passione di Cristo da Mariotto di Nardo tra 1385 e 1405. Nel 2012 per i 400 anni dell'azienda tutti i locali di via della Scala sono stati restaurati. \nNell'affresco originale del XIV secolo, l'intervento ottocentesco \u00e8 stato il pi\u00f9 impattante: la volta fu infatti interamente ridipinta in quel periodo e su uno sfondo di cielo stellato furono rappresentati i quattro evangelisti.\nCon l'attuale restauro Daniela Dini \u00e8 riuscita a liberare completamente la volta dalla pittura ottocentesca riportandola all'originale dipinto di Mariotto di Nardo. I quattro evangelisti ottocenteschi hanno dato posto a tre santi ed un vescovo: un francescano (\"San Bernardo di Quintavalle\"), un benedettino (\"San Benedetto\"), un domenicano (\"San Tommaso\") ed un vescovo (\"San Niccol\u00f2\").\u201d \nMuseo.\nIl percorso museale dell'Officina profumo-farmaceutica di Santa Maria Novella si sviluppa in quelli che un tempo erano i laboratori di produzione.\nNella volont\u00e0 di ridare luce e vita alle macchine utilizzate un tempo per le lavorazioni, ai vetri, alle antiche ceramiche ed agli oggetti di rame e di bronzo nasce il museo.\nAltri ambienti.\nAccanto alla Spezieria si trovano le grandi cantine dove sono immagazzinati da secoli i prodotti. Da qui si accede anche alla \"tisaneria\" e all'antica distilleria; questi ambienti si affacciano sul grazioso giardino delle erbe dove i frati coltivavano le piante officinali, vicino al secondo ingresso su piazza Santa Maria Novella (aperto solo in circostanze speciali).\nCollezioni scientifiche.\nIn tutta la Farmacia sono esposti vari strumenti scientifici e contenitori, databili tra il Seicento e il Novecento. La collezione si compone di tre nuclei: vasi ceramici da farmacia (manifatture di Montelupo, Richard-Ginori e Chini), vetri da farmacia (bottiglie, alambicchi e altro) e strumenti scientifici veri e propri (termometri, mortai, bilance, misurini).\nNelle vetrine della Sala dell'antica Spezieria sono esposti vecchi alambicchi e altri strumenti usati per estrarre e sintetizzare profumi e composti medicinali; i termometri ad alto fusto dell'Accademia del Cimento sono delle copie: gli originali si trovano presso il Museo Galileo di Firenze."}
{"id": "498808", "revid": "1458600", "url": "https://it.wikipedia.org/wiki?curid=498808", "title": "Bitte, keine R\u00e9clame", "text": "Bitte, keine R\u00e9clame (dalla lingua tedesca \"Per favore, niente pubblicit\u00e0\") \u00e8 stato un programma televisivo italiano culturale, curato dal filosofo Manlio Sgalambro e dal musicista Franco Battiato, che lo conduceva affiancato da Sonia Bergamasco. Il programma, articolato in sei puntate da 45 minuti, \u00e8 andato in onda sul canale satellitare Rai Doc il 5, 6, 13, 20, 25 e 30 dicembre 2004 ed \u00e8 stato riproposto nel 2005.\nNel 2014 la casa editrice Castelvecchi ha pubblicato, per la cura di Giuseppe Pollicelli, il libro \"Il silenzio e l'ascolto\", che raccoglie la trascrizione di quattro delle interviste realizzate da Battiato per \"Bitte, Keine R\u00e9clame\", quelle a Raimon Panikkar, Alejandro Jodorowsky, Gabriele Mandel e Claudio Rocchi.\nNel 2015, all'interno della versione \"Super Deluxe Edition\" della raccolta di Franco Battiato \"Anthology - Le nostre anime\" \u00e8 stato pubblicato un DVD contenente una selezione delle puntate di \"Bitte, Keine R\u00e9clame\".\nI punti cardinali.\nLo studio \u00e8 stato suddiviso in quattro lati, identificati con i punti cardinali, assegnando a ciascuna uno specifico ambito culturale:\nGli ospiti.\nIl programma ha ospitato numerosi personaggi, esponenti delle varie discipline trattate."}
{"id": "498810", "revid": "2224593", "url": "https://it.wikipedia.org/wiki?curid=498810", "title": "Paolo Portoghesi", "text": "Biografia.\nSi laurea nel 1957 presso la Facolt\u00e0 di Architettura della Sapienza - Universit\u00e0 di Roma. Ancora studente, aveva pubblicato la prima monografia su Guarino Guarini e alcuni saggi su Borromini, che diverr\u00e0 un riferimento costante in tutta la sua opera. Nel 1961 si iscrive al Partito Socialista Italiano, in cui milit\u00f2 fino allo scioglimento dello stesso, facendo parte, durante la segreteria di Bettino Craxi, anche dell'Assemblea nazionale del PSI. Preside della facolt\u00e0 di architettura del Politecnico di Milano nel 1968, \u00e8 stato professore ordinario presso la di Facolt\u00e0 di Architettura della Sapienza di Roma.\nPrima con Casa Baldi del 1960 e in seguito con Casa Papanice del 1968 sembra anticipare i temi del movimento postmoderno in Architettura, di cui diverr\u00e0 poi capofila in Italia. Nel 1966 fonda la rivista \"Controspazio\", di cui rimarr\u00e0 direttore fino al 1983. Oltre a \"Controspazio\", ha diretto il Dizionario Enciclopedico di Architettura e Urbanistica (1968) e le riviste \"Eupalino\" (1985/90), \"Materia\" (dal 1990) e \"Abitare la Terra\" (dal 2001).\nStudioso della cultura islamica, \u00e8 autore del progetto delle Moschee di Roma e di Strasburgo e nel 1976 progetta il Palazzo dei reali di Giordania ad Amman.\nAttualmente, in qualit\u00e0 di professore emerito tiene il corso di Geoarchitettura alla Sapienza - Universit\u00e0 di Roma.\nNel 2021, in occasione dei suoi novant'anni, l'immagine di Monica Vitti affacciata a Casa Papanice \u00e8 stata proiettata all'interno e all'esterno di edifici di cultura in 4 continenti in segno di omaggio e di rispetto per la carriera artistica.&lt;ref&gt;"}
{"id": "498814", "revid": "1226", "url": "https://it.wikipedia.org/wiki?curid=498814", "title": "Paradiso terrestre", "text": ""}
{"id": "498815", "revid": "18138", "url": "https://it.wikipedia.org/wiki?curid=498815", "title": "Captcha", "text": ""}
{"id": "498820", "revid": "1305772", "url": "https://it.wikipedia.org/wiki?curid=498820", "title": "Professor Fontecedro", "text": "Il professor Dervis Fontecedro \u00e8 un popolare personaggio comico ideato da Daniele Luttazzi per la trasmissione Mai Dire Gol tra il 1996 e il 1997. Gli strali satirici del personaggio erano rivolti alla scuola italiana e alla riforma scolastica attuata dall'allora ministro Luigi Berlinguer, basati sull'idea che la scuola sia strutturata come una fabbrica, per cui gli studenti si recano al lavoro come gli operai. Famosa anche una sua esclamazione, \"\"Cosmico!\",\" divenuta nel tempo tormentone, con la quale rispondeva a chiunque gli chiedesse \"Come va?\".\nDaniele Luttazzi lo ha definito un personaggio \"inappuntabile\", perch\u00e9 le tesi da lui esposte si basavano sui pi\u00f9 recenti trattati di pedagogia inglese con cui Luttazzi si era preparato.\nContenuti.\nIl prof. Fontecedro insegna nella Universit\u00e0 di Palo Alto, pedagogicamente all'avanguardia. Alcuni dei pi\u00f9 noti commenti di Fontecedro:\n (Riferito alla riforma di Luigi Berlinguer)\nBibliografia.\nI due libri che raccolgono i testi di Fontecedro:"}
{"id": "498828", "revid": "1437331", "url": "https://it.wikipedia.org/wiki?curid=498828", "title": "Hamburger", "text": "L'hamburger (in italiano anche detto svizzera o medaglione) \u00e8 una polpetta di carne macinata e pressata, solitamente bovina, cotta prevalentemente su piastra.\nCol diffondersi delle catene internazionali di \"fast food\", il termine \u00e8 passato a identificare anche l'omonimo panino imbottito.\nEtimologia.\nLa parola \u00e8 frutto di un prestito linguistico fra tedesco e inglese. In tedesco \"Hamburger\" \u00e8 il demotico di Amburgo. Polpette di carne bovina erano probabilmente comuni nella citt\u00e0 e nel porto di Amburgo verso l'inizio del XIX secolo; la ricetta fu portata nel Nordamerica dai numerosi tedeschi immigrati negli Stati Uniti in quello stesso periodo, la gran parte dei quali partiva dal porto di Amburgo, il maggior porto commerciale della Germania, e si diffuse con il nome di \"hamburger steak\", ossia \"bistecca amburghese\".\nLa prima apparizione della ricetta in un menu americano viene fatta risalire al 1836, anche se il primo uso documentato del termine \"Hamburg steak\" risale al 1884. L'uso della variante \"hamburger\" appare per la prima volta nel 1889 su \"Walla Walla\", quotidiano di Washington. Nel 1902 si ha traccia di una descrizione della \"Hamburg steak\" simile alla moderna concezione dell'hamburger. L'etimologia della parola italiana \"svizzera\", con il significato di polpetta di carne macinata e pressata, \u00e8 probabilmente parallela a quella della parola inglese \"hamburger\": anche in questo caso sta a indicare la provenienza della ricetta dall'area germanica nord-europea.\nDiffusione mondiale.\nL'hamburger dagli Stati Uniti d'America si \u00e8 diffuso in tutto il mondo tramite le multinazionali statunitensi ed europee di ristorazione veloce, ovvero \"fast food\", divenendo anche simbolo dello stile di vita frenetico e consumistico della societ\u00e0 moderna. L'hamburger \u00e8 stato copiato da diverse societ\u00e0 alimentari sparse per il mondo, il che ne ha ampliato la conoscenza. La popolarit\u00e0 e la diffusione dell'hamburger hanno raggiunto livelli paragonabili a quelli della pizza.\nIl 27 novembre 2006 la catena di fast food McDonald's brevetta i propri hamburger, in modo da uniformare il processo di realizzazione dei panini in ogni ristorante della catena e rendere il procedimento esclusivo per i suoi prodotti.\nIngredienti e aspetti dietetici.\nCome l\"'hot dog\", altra specialit\u00e0 di origine tedesca, l'hamburger \u00e8 molto ricco di calorie. La composizione di un hamburger prodotto in un \"fast food\" \u00e8 pi\u00f9 complessa della ricetta originale. Per esempio la composizione parziale di un hamburger di McDonald's \u00e8 cos\u00ec organizzata:\nIntossicazione.\nIl 22 settembre 2007 a St. Cloud, nel Minnesota, dopo aver mangiato un hamburger poco cotto Stephanie Smith rimase intossicata da , da cui conseguirono gravi patologie e un persistente stato di coma. Ne usc\u00ec paralizzata dall'addome ai piedi. Per il caso sono state incriminate una societ\u00e0 e due dipendenti a causa della contaminazione dei prodotti in un impianto del Nebraska, nel 2009, ed \u00e8 stata introdotta la disinfezione della magra di manzo finemente strutturata con ammoniaca e una cottura pi\u00f9 calda e prolungata degli hamburger. L'infezione da escherichia coli in seguito all'ingestione di hamburger tossici viene descritta nel libro \"sindrome fatale\" di Robin Cook e ha colpito circa 40\u00a0000 statunitensi."}
{"id": "498831", "revid": "77358", "url": "https://it.wikipedia.org/wiki?curid=498831", "title": "Fontecedro", "text": ""}
{"id": "498832", "revid": "77358", "url": "https://it.wikipedia.org/wiki?curid=498832", "title": "Dervis Fontecedro", "text": ""}
{"id": "498833", "revid": "77358", "url": "https://it.wikipedia.org/wiki?curid=498833", "title": "Prof. Dervis Fontecedro", "text": ""}
{"id": "498834", "revid": "1632387", "url": "https://it.wikipedia.org/wiki?curid=498834", "title": "Jah", "text": "Jah significa Geova ed \u00e8 il nome di Dio, usato comunemente nel rastafarianesimo.\nAltri usi.\nJah (Yah) \u00e8 spesso usato come abbreviazione per il nome Jahweh (o Yahweh) di cui alcuni preferiscono la trascrizione \"Geova\" . Per esempio, l'espressione Allelujah sta per \"lodate Jah\". Nelle Indie occidentali, la recente popolarit\u00e0 del reggae ha portato all'uso del nome \"Jah\", specialmente tra rastafariani di giovane et\u00e0. Il termine \u00e8 usato anche nel Christian hip hop, probabilmente per dimostrare le storiche affinit\u00e0 tra il rap e il reggae, da alcuni artisti come dal bianco KJ-52, l'Italiano Babaman (nella canzone Canto Nyabinghi) e l'afroamericano Pigeon John dei LA Symphony. Anche i P.O.D. hanno reso celebri, in maniera controversa, alcuni termini Rastafariani come \"Jah\" tra i giovani cristiani. Secondo il gruppo, usano questi termini per riferirsi ad elementi della Bibbia. Canzoni come \"The Messenjah\" e \"Without Jah, Nothin'\" dall'album \"Satellite\" e \"Strength of My Life\" (con Matisyahu) da \"Testify\" usano esplicitamente termini Rastafariani comuni per descrivere elementi del Cristianesimo e dell'Ebraismo. Matisyahu stesso ha usato termini Rastafariani, particolarmente nell'album \"Shake off the dust...Arise\", ma non con la stessa intenzione.\nNel testo originale della Bibbia Ebraica, \"Jah\" \u00e8 presente 26 volte singolarmente e 24 volte nell'espressione \"Hallelujah.\"\nJah \u00e8 nominato nel brano Dead Cell del gruppo Papa Roach nella seconda strofa.\nCon origine egiziana, non ebraica.\nJah \u00e8 anche una scrittura alternativa della divinit\u00e0 egiziana Iah. Alcuni pensano che ci sia un collegamento tra questo nome e il nome ebraico Jah.fonte non attendibile? della fine del mondo in Gog e Magog.\nRiferimenti a Jah nella letteratura e nella cultura di massa.\nJah \u00e8 citato in molte canzoni reggae:\nIl dio Jah \u00e8 citato nel marchio d'abbigliamento \"Jah Bless You\", che si rivolge ad un pubblico prevalentemente rastafariano e ai cultori della musica reggae.\nCompare come personaggio non utilizzabile nel videogioco per MS-DOS \"Ganja Farmer\", dove appare tra un livello e l'altro per motivare e rinfrancare il protagonista."}
{"id": "498842", "revid": "1924342", "url": "https://it.wikipedia.org/wiki?curid=498842", "title": "Brad Mehldau", "text": "Biografia.\nBrad Mehldau \u00e8 salito alla ribalta giovanissimo negli anni novanta. Pianista di formazione classica, si \u00e8 presto convertito al jazz. A New York frequenta la \"Nuova Scuola per le Ricerche Sociali\" e ha come insegnanti i pianisti Fred Hersch, Kenny Werner e il batterista Jimmy Cobb. Quest'ultimo lo assolda per suonare nella sua band e il sassofonista Joshua Redman lo chiama per il suo quartetto. Nel 1994 Mehldau forma un trio sulle orme e sotto l'influenza del pianista Bill Evans a cui si ispira e dal quale ha ereditato la capacit\u00e0 armonica e introspettiva. Incide il primo album intitolato \"Introducing\" nel 1995, un manifesto dei suoi prossimi lavori in trio. Nel 1999 concepisce \"Elegiac Cycle\", album solista, diverso dal solito, vagamente impressionista, postmoderno, minimale, dove sono udibili gli studi classici che impregnano la sua cultura musicale. Nel 2000 arriva il disco \"Places\", sempre in trio e forse il migliore di tutti. Incide nel 2002 \"Largo\" non pi\u00f9 con il suo abituale trio ma con gruppi diversi: altri spazi si stanno aprendo alla musica di Mehldau. Con \"Live in Tokyo\" conferma la maturit\u00e0 raggiunta come solista e la rivista statunitense di jazz \"Down Beat\" ne glorifica la sua arte premiandolo come miglior pianista jazz del 2004. Nell'estate 2021 si esibisce al Festival dei 2 mondi di Spoleto.\nIl musicista.\nMehldau suona composizioni originali, standard jazz ed arrangiamenti jazz di canzoni famose, con una preferenza per la musica dei Radiohead, di Nick Drake e dei Beatles. Nell'album \"Day is done\" (2005) \u00e8 presente una versione del brano \"50 ways to leave your lover\" di Paul Simon. Mehldau \u00e8 conosciuto soprattutto come leader del Brad Mehldau Trio, con il bassista Larry Grenadier e i batteristi Jorge Rossy e Jeff Ballard (che ha sostituito Rossy nel 2005).\nHa anche suonato e registrato come solista e in collaborazioni con Peter Bernstein, Mark Turner, Charlie Haden, e altri. Nel 2004, Mehldau ha fatto un tour con Kurt Rosenwinkel e Joshua Redman.\nMehldau a volte \u00e8 confrontato con Bill Evans ma non gli piace il confronto, come spiega nell'introduzione a \"The Art of the Trio IV\". Paragonato anche a Keith Jarrett, descrive i lavori solisti di Jarrett pi\u00f9 come ispirazione che influenza. Altre influenze citate sono Miles Davis, Larry Goldings, Kurt Rosenwinkel, Jesse Davis, David S\u00e1nchez, e gli altri membri del suo trio . La sua formazione classica \u00e8 evidente, e spesso suona una diversa melodia con ciascuna mano, in insoliti metri quali 5/4 e 7/4."}
{"id": "498843", "revid": "669954", "url": "https://it.wikipedia.org/wiki?curid=498843", "title": "CD Brul\u00e9", "text": "Il CD Brul\u00e9, o \"Instant CD\", \u00e8 un CD che viene venduto al pubblico subito dopo lo svolgimento di un concerto e che contiene la registrazione del concerto appena eseguito.\nDescrizione.\n\u00c8 un'iniziativa ideata per la prima volta in Italia dal gruppo musicale Elio e le Storie Tese, durante il concerto di Varese dell'11 marzo 2004: la prima ora dell'evento dal vivo venne registrata ed in seguito, grazie ad alcuni masterizzatori in parallelo, registrata su CD (con la produzione di 400 CD a concerto) o scaricata su una chiave USB, e venduta agli spettatori (e online sul sito ufficiale) immediatamente dopo la fine del concerto.\nDurante il primo anno vennero venduti oltre 9000 \"CD Brul\u00e9\" dal titolo \"Ho fatto due etti e mezzo, lascio?\". L'anno seguente il gruppo ha riproposto l'iniziativa, intitolando i CD \"Grazie per la splendida serata\" e in sei occasioni speciali Qualit\u00e0 oro. Entrambi i tour (escluso quindi \"Qualit\u00e0 Oro\") sono stati divisi in tre parti, generando cos\u00ec tre differenti scalette e, di riflesso, tre differenti playlist, dalle quali sono stati tratti due cofanetti da tre CD l'uno, intitolati \"Il meglio di Ho fatto 2 etti e mezzo, lascio?\" e \"Il meglio di Grazie per la splendida serata\"."}
{"id": "498844", "revid": "16627", "url": "https://it.wikipedia.org/wiki?curid=498844", "title": "Mohammad Zahir Shah", "text": ""}
{"id": "498851", "revid": "599013", "url": "https://it.wikipedia.org/wiki?curid=498851", "title": "Manganello", "text": "Il manganello o sfollagente \u00e8 un'arma contundente esclusivamente destinata all'offesa in dotazione esclusiva delle forze di polizia, ed utilizzato specificatamente come strumento coattivo e antisommossa.\nCostruito inizialmente in legno, poi in gomma ed oggi anche in metallo alluminio avio, ne sono stati sviluppati diversi modelli per questo impiego. Il manganello pi\u00f9 semplice \u00e8 un cilindro munito di impugnatura. Rispetto ad altre armi \"meno letali\" utilizzate dalla polizia presenta alcuni vantaggi e alcuni svantaggi. Un taser ed il gas OC hanno un numero limitato di munizioni, inoltre il secondo ha un relativo rischio di contaminazione e potrebbe ritorcersi parzialmente contro lo stesso utilizzatore, mentre un manganello essendo un'arma bianca non necessita di alcuna cartuccia o munizione. Rispetto agli altri due mezzi usati dalla polizia ha un raggio limitato ed \u00e8 pi\u00f9 facile che un aggressore possa disarmare un agente.\nStoria.\nIl primo manganello in dotazione alla polizia del quale si abbia documentazione ha fatto la sua comparsa nel XIX secolo in Inghilterra.\nChiamato \"truncheon\" (letteralmente manganello, ma ora viene usato di pi\u00f9 il termine \"baton\"), era lungo circa 30 cm, costruito in legno con il diametro del manico inferiore a quello dell'estremit\u00e0 opposta. La polizia inglese ha usato versioni poco differenti dall'originale fino a met\u00e0 degli anni novanta del XX secolo.\nTecniche.\nOriginariamente il bersaglio pi\u00f9 colpito dal manganello era la testa; i poliziotti colpivano il cranio con tutta la loro forza. Questa tattica si rivelava pericolosa ed imprevedibile, poich\u00e9 il rischio di causare seri traumi cranici o persino di uccidere un sospettato erano alte. \nOggi, ai poliziotti si raccomanda di non colpire il cranio, la spina dorsale o i testicoli a meno che non sia inevitabile e la vita dell'agente non sia in pericolo. I bersagli pi\u00f9 comuni sono i nervi e i grandi gruppi muscolari come i bicipiti o i quadricipiti. Le tecniche mirano a fermare un aggressore per neuroaprassia per il dolore piuttosto che fratturando le ossa.\nModelli particolari.\nDi seguito vengono illustrati modelli particolari per funzionalit\u00e0 o ragioni storiche.\nIl PR-24.\nIntrodotto nel 1972 dalla Monadnock Corporation, venne il PR-24 progettato da Lon Anderson. Esso si distinse per via di un secondo manico posto perpendicolarmente al corpo principale a circa 15 cm dall'estremit\u00e0 con l'impugnatura, in maniera analoga ad un tonfa, caratteristica che permette l'uso di nuove tattiche.\nAttualmente, lo stesso viene utilizzato dai Battaglioni Mobili dell'Arma dei Carabinieri, impegnati in servizi di ordine pubblico. \nQuesto manganello offre meno potere offensivo rispetto a quello \"dritto\", ma rende molto pi\u00f9 facile per l'utilizzatore difendersi; infatti con la parte dello strumento perpendicolare all'avambraccio \u00e8 possibile parare urti altrimenti molto pericolosi. Tecniche di manipolazione e contenimento risultano pi\u00f9 facili da eseguire con questo manganello.\nIl bastone telescopico.\nConosciuto meglio come sfollagente.\nPer ridurre l'ingombro mentre non utilizzati, negli anni ottanta del XX secolo Kevin Parsons cre\u00f2 bastoni telescopici fabbricati dalla \"ASP corporate\", composti da un manico cilindrico in metallo che contiene al suo interno un cilindro pi\u00f9 stretto il quale ne contiene un altro ancora pi\u00f9 stretto (similmente ad una matrioska) ed un pezzo di metallo pieno nell'estremit\u00e0 opposta al manico.\nFacendo un movimento come per dare una frustata il bastone si estende per via dell'inerzia e viene bloccato dall'attrito. Quando viene usato l'estremit\u00e0 in metallo pieno impartisce un'alta energia cinetica. Questa struttura lo rende meno resistente di un manganello comune; d'altro canto, tuttavia, i danni inflitti sono maggiori, e l'effetto psicologico dell'arma che viene estesa pu\u00f2 essere un deterrente. Quando chiuso, un manganello telescopico pu\u00f2 essere usato come un kubotan.\nManganelli elettrici.\nI manganelli elettrici presentano due elettrodi che fuoriescono dalla punta e rilasciano una scarica elettrica a chi vi entri in contatto. Il manico contiene le batterie e l'interruttore.\nDisciplina normativa nel mondo.\nItalia.\nIl porto di manganello da parte di privati \u00e8 vietato dall'art. 4 della legge 18 aprile 1975 n.110.\nCon circolare del Dipartimento per gli affari interni e territoriali Direzione centrale per gli uffici territoriali del governo e per le autonomie locali n. 0016722 del 2 novembre 2010 \u00e8 stato specificato che il personale delle polizie municipali non pu\u00f2 portare mazzette di segnalazione, sfollagente, bastoni estensibili, e simili strumenti nonch\u00e9 gas spray oc in quanto non previsti n\u00e9 autorizzati dal decreto ministeriale 145/1987 e riservati esclusivamente alla polizia di stato ed alle forze armate come da art. 30 della legge 110/1975.\nLa Commissione consultiva centrale per le armi di cui all'art. 6 della legge 110/1975 ha determinato che le cosiddette mazzette di segnalazione sono armi proprie comunicando, attraverso il Ministero dell'interno \u2013 Dipartimento della pubblica sicurezza \u2013 Ufficio per l'amministrazione generale \u2013 Ufficio per gli affari della polizia amministrativa e sociale n. 557/PAS. 12982(10)8 datata 29 marzo 2011, l'obbligo di denuncia del detentore ai sensi dell'art. 4 legge 110/1975 come conseguenti l'adozione di questo strumento.\nUna sentenza del 7 luglio 2017 della Corte di Cassazione numero 31933, prima sezione penale, stabilisce che La sua detenzione, pertanto, non \u00e8 punibile ai sensi dell'art. 697 cod. pen. L'art. 704 cod. pen. stabilisce, infatti, che, agli effetti delle disposizioni precedenti e, quindi, anche dell'art. 697 cod. pen., per armi si intendono quelle indicate nel n. 1 del capoverso dell'art. 585 cod. pen. nonch\u00e9 le bombe, le macchine e gli involucri contenenti materie esplodenti, i gas asfissianti e quelli accecanti. Il n. 1 del capoverso dell'art. 585 cod. pen., poi, annovera le armi da sparo e tutte le altre la cui destinazione naturale \u00e8 l'offesa alla persona."}
{"id": "498855", "revid": "1869172", "url": "https://it.wikipedia.org/wiki?curid=498855", "title": "Cin cin", "text": ""}
{"id": "498856", "revid": "484362", "url": "https://it.wikipedia.org/wiki?curid=498856", "title": "Cin-cin", "text": ""}
{"id": "498861", "revid": "1351394", "url": "https://it.wikipedia.org/wiki?curid=498861", "title": "Celtic punk", "text": "Il celtic punk (o Irish punk) \u00e8 un genere musicale che fonde il punk rock con il folk irlandese. Pionieri del genere sono sicuramente i The Pogues, che gi\u00e0 nei primi anni ottanta coniugarono lo spirito punk con la musica celtica. Spesso i gruppi di questo sottogenere suonano, oltre a tracce proprie, anche cover di canzoni popolari irlandesi.\nI temi maggiormente trattati sono generalmente l'amore per la patria, l'indipendenza dell'Irlanda, la diaspora irlandese, il bere e l'orgoglio della classe lavoratrice.\nLa tipica band celtic punk solitamente presenta una strumentazione derivata dal rock, oltre ai tradizionali strumenti irlandesi fra cui cornamusa, violino, fisarmonica, tin whistle, fiddle, mandolino e banjo. Al pari del celtic rock, il celtic punk \u00e8 considerato parte del celtic fusion ed \u00e8 parte del pi\u00f9 ampio sottogenere folk punk.\nTra i maggiori esponenti di questa corrente musicale, si possono citare i pionieri The Pogues, Dropkick Murphys, Flogging Molly, Flatfoot 56, The Tossers, e i Blood or Whiskey.\nStoria.\nIl primo gruppo punk ad aggiungere elementi folk alla propria musica furono probabilmente i The Skids nel loro album \"Joy\" del 1981. Pi\u00f9 o meno nello stesso periodo a Londra Shane MacGowan e Spider Stacy iniziarono a sperimentare il sound che sarebbe diventato caratteristico dei The Pogues, essenzialmente un insieme di canzoni folk tradizionali e di nuova scrittura suonate in stile punk. Altri importanti gruppi che adottarono questo stile furono Nyah Feartiese gli australiani Roaring Jack. I Pogues saranno poi riconosciuti come i pionieri del movimento, che emerse proprio in questo periodo.\nLa popolarit\u00e0 del genere \u00e8 particolarmente significativa in USA e Canada, dove esistono grandi comunit\u00e0 di immigrati irlandesi. In questi due stati sono presenti gruppi come Flogging Molly, The Tossers, Dropkick Murphys, The Young Dubliners, Black 47, The Killdares, Jackdaw, Seven Nations, Flatfoot 56 e The Real McKenzies. Questi gruppi sono ovviamente influenzati dalla musica americana, spesso includono alcuni membri che non hanno origini celtiche e scrivono le proprie canzoni in lingua inglese."}
{"id": "498862", "revid": "196390", "url": "https://it.wikipedia.org/wiki?curid=498862", "title": "Jos\u00e9 de Ribera", "text": ""}
{"id": "498863", "revid": "196390", "url": "https://it.wikipedia.org/wiki?curid=498863", "title": "Jose de Ribera", "text": ""}
{"id": "498868", "revid": "1609015", "url": "https://it.wikipedia.org/wiki?curid=498868", "title": "Bartolom\u00e9 Esteban Murillo", "text": "Assieme a Diego Vel\u00e1zquez, Francisco de Zurbar\u00e1n e Jos\u00e9 de Ribera \u00e8 una delle figure pi\u00f9 rappresentative della pittura barocca spagnola durante il Siglo de Oro. Sebbene grossa parte della sua attivit\u00e0 sia stata la realizzazione di soggetti a carattere religioso rimane particolarmente famoso per le sue scene di genere in cui rappresenta donne e soprattutto ragazzini della classe popolare.\nBiografia.\nNacque nel 1618, ultimo figlio di una famiglia di quattordici fratelli. Suo padre, Gaspar Esteban, era un barbiere-chirurgo, sua madre si chiamava Mar\u00eda P\u00e9rez Murillo, Bartolom\u00e9 prese il suo cognome per firmare le sue opere. Alla morte dei genitori, essendo ancora un bambino, venne cresciuto da sua sorella maggiore, Ana, sposata anche lei con un barbiere-chirurgo di nome Juan Agust\u00edn de Lagares, con il quale Bartolom\u00e9 ebbe una buona relazione. Si form\u00f2 nella bottega di Juan Castillo dove conobbe la pittura fiamminga, nonostante non si sappia di suoi viaggi all'estero, si pensa che la conoscenza di questo tipo di pittura, da parte di Murillo, derivasse dal fatto che Siviglia era un importante centro commerciale all'epoca, questo favor\u00ec i contatti tra i cittadini di questa citt\u00e0 con le popolazioni di mercanti del Nord Europa. Le sue prime opere furono influenzate da Zurbar\u00e1n, Ribera e Alonso Cano, di grande realismo, con uno stile particolare che col tempo sub\u00ec una notevole evoluzione. I suoi quadri acquisirono importanza coincidendo col gusto borghese e aristocratico specie nelle tematiche religiose.\nNel 1645 dipinse tredici tele per il chiostro della chiesa di \"San Francisco el Grande\" a Siviglia, tra le opere che pi\u00f9 lo resero famoso. Si spos\u00f2 lo stesso anno con Beatriz Cabrera, con la quale avr\u00e0 ben nove figli. La realizzazione di due quadri per la Cattedrale di Siviglia furono la fonte della sua specializzazione nelle due tematiche che pi\u00f9 gli hanno dato notoriet\u00e0: le Vergini con il Bambino e le Immacolate.\nDopo un periodo di permanenza a Madrid tra il 1658 e il 1660, in quest'ultimo anno intervenne nella fondazione dell'Accademia di Pittura di Siviglia, condividendone la direzione con Herrera el Mozo. In quest'epoca di massima attivit\u00e0 ricevette importanti incarichi nella sua citt\u00e0 natale, come la pala per il Monastero di San Agust\u00edn e i quadri per la chiesa di Santa Maria la Blanca e i dipinti per la pala maggiore e le cappelle laterali della Chiesa del Convento dei Cappuccini conclusi nel 1665.\nI dipinti della Chiesa dei Cappuccini di Siviglia furono salvati dall'invasione francese durante la \"Guerra di Indipendenza Spagnola\" e restaurate dal pittore sivigliano Joaqu\u00edn Bejarano; per ringraziarlo, i frati gli regalarono la tela centrale della pala maggiore, \"La visione della Porziuncola di San Francesco d'Assisi\", attualmente al Wallraf-Richartz Museum di Colonia.\nMurillo \u00e8 conosciuto anche per i suoi dipinti riguardanti fanciulle e giovani ragazzi: dal candore delle \"Ragazze con i fiori\" al realismo vivo dei suoi bambini della strada, zingarelli o mendicanti, che costituiscono un interessante studio della vita popolare. Dopo una serie dedicata alla parabola del \"Figliuol prodigo\", cominci\u00f2 la decorazione della chiesa del convento dei Cappuccini di Cadice, \"Lo Sposalizio mistico di Santa Caterina d'Alessandria\", opera rimasta incompiuta a causa della morte del pittore che, durante la lavorazione di questo dipinto, cadde da un'impalcatura."}
{"id": "498876", "revid": "34392", "url": "https://it.wikipedia.org/wiki?curid=498876", "title": "Par Condicio", "text": ""}
{"id": "498881", "revid": "34392", "url": "https://it.wikipedia.org/wiki?curid=498881", "title": "Fastfood", "text": ""}
{"id": "498885", "revid": "765341", "url": "https://it.wikipedia.org/wiki?curid=498885", "title": "Sciatt", "text": "Gli sciatt sono un piatto tipico della Valtellina.\nLetteralmente \"sciatt\" in dialetto valtellinese vuol dire \"rospo\". Gli sciatt sono per\u00f2 delle frittelline croccanti di forma tondeggiante con cuore di formaggio fuso, solitamente servite su letto di cicoria. Originariamente, gli sciatt erano tipici solo del paese di Ponte in Valtellina, oggi vengono considerati una specialit\u00e0 dell'intera valle.\nPreparazione.\nUna miscela di farina di grano saraceno e farina bianca viene impastata con birra, acqua, un pizzico di lievito o bicarbonato e un goccio di grappa fino adottenere un composto (pastella) non troppo liquido, nel quale verr\u00e0 immerso il formaggio Casera (giovane non stagionato) tagliato a cubetti.\nDopo aver scaldato l'olio alla temperatura di frittura, in una pentola capiente, l'impasto viene calato nell'olio a piccole porzioni, mediante l'uso di un cucchiaio grande, avendo cura di raccogliere un cubetto di casera per ogni sciatt.\nTolti dall'olio quando ben dorati, vanno serviti direttamente nel piatto con cicoria cruda, tagliata sottilmente e condita con olio, aceto e sale, perch\u00e9 siano consumati appena fatti. La temperatura dell'olio che frigge blocca l'impasto liquido in forme curiose, a volte con strane somiglianze ai ranocchi: da questo il nome di \"rospi\" o, in dialetto, \"sciatt\".\nPoich\u00e9 calare nell'olio il cucchiaio con l'impasto e il dadino di formaggio all'interno (se resta all'esterno cola fuori!) \u00e8 un'operazione che richiede abilit\u00e0, a volte si pu\u00f2 usare un cucchiaio emisferico speciale. Gli sciatt allora vengono rotondi o comunque pi\u00f9 regolari.\nIngredienti.\nDosi per 4 persone:"}
{"id": "498889", "revid": "171091", "url": "https://it.wikipedia.org/wiki?curid=498889", "title": "Rocce vive", "text": ""}
{"id": "498891", "revid": "399", "url": "https://it.wikipedia.org/wiki?curid=498891", "title": "Mp3pro", "text": ""}
{"id": "498898", "revid": "6923", "url": "https://it.wikipedia.org/wiki?curid=498898", "title": "Fedele da Sigmaringen", "text": " Fu aggredito e ucciso durante una rivolta anti-austriaca in Svizzera: beatificato come martire nel 1729, fu proclamato santo da papa Benedetto XIV nel 1746.\nBiografia.\nNato da una famiglia di origine fiamminga, studi\u00f2 dapprima presso il collegio gesuita di Friburgo, dove si laure\u00f2 in filosofia, poi presso l'universit\u00e0 della stessa citt\u00e0, dove consegu\u00ec il dottorato in \"utroque jure\" (il 7 maggio 1611): inizi\u00f2 a dedicarsi all'attivit\u00e0 forense, ma rimase presto deluso da quella professione, cos\u00ec l'anno seguente decise di entrare, insieme a suo fratello, tra i cappuccini del convento di Friburgo (4 ottobre 1612) e venne ordinato sacerdote; approfonditi gli studi teologici a Costanza, divenne anche \"Padre guardiano\" del convento di Rheinfelden, poi di quello di Friburgo e infine di quello di Feldkirch.\nDivenne presto celebre a causa di alcuni pamphlet anti-calvinisti ed anti-zwingliani (che non sono stati conservati), tanto che il vescovo di Coira nel 1614 gli richiese di formare un gruppo di frati missionari per cercare di contenere il dilagare delle idee protestanti nella sua diocesi. Fedele da Sigmaringen accolse la richiesta solo nel 1621 e l'anno seguente la pontificia Congregazione \"de Propaganda Fide\" (appena istituita) lo nomin\u00f2 \"Superiore\" delle missioni nei Grigioni: percorse tutta la regione predicando e suscitando conversioni, soprattutto durante la quaresima del 1622.\nIl 24 aprile dello stesso anno, uscito di chiesa dove aveva appena terminato di celebrare la messa, venne aggredito dalla folla insieme a un gruppo di soldati austriaci e ucciso. La diffusione delle dottrine riformate nella regione, infatti, era avvenuta soprattutto in funzione anti-asburgica ed autonomista: allo stesso modo, l'Impero sosteneva il cattolicesimo soprattutto allo scopo di tutelare l'integrit\u00e0 del suo territorio e la supremazia della casa d'Austria.\nCulto.\nPapa Benedetto XIII lo ha proclamato beato il 24 marzo 1729 ed il 29 giugno 1746 \u00e8 stato canonizzato da Benedetto XIV.\nLa sua memoria liturgica si celebra il 24 aprile (\"facoltativa\")."}
{"id": "498915", "revid": "77607", "url": "https://it.wikipedia.org/wiki?curid=498915", "title": "Gotico internazionale", "text": ""}
{"id": "498918", "revid": "126257", "url": "https://it.wikipedia.org/wiki?curid=498918", "title": "Vauxhall Corsa", "text": ""}
{"id": "498919", "revid": "6923", "url": "https://it.wikipedia.org/wiki?curid=498919", "title": "Chevrolet Corsa", "text": ""}
{"id": "498920", "revid": "1516087", "url": "https://it.wikipedia.org/wiki?curid=498920", "title": "Holden Barina", "text": "Barina \u00e8 il nome di varie autovetture di fascia bassa prodotte in pi\u00f9 serie a partire dal 1985 dalla casa automobilistica australiana Holden sulla base di modelli di aziende legate a General Motors.\nProfilo e breve storia.\nCaratteristica della Barina, come di molte altre vetture della Holden, \u00e8 il fatto di non possedere una propria identit\u00e0, sia stilistica che tecnica, ma di consistere semplicemente in un altro modello, diverso per ogni serie, e prodotto originariamente da un'altra casa automobilistica anch'essa nell'orbita della General Motors come la Holden stessa.\nIn particolare, la Barina \u00e8 stata la versione rimarchiata di: Suzuki Swift, Opel Corsa, Daewoo Kalos e infine Chevrolet Aveo T300, riprendendo volta per volta la meccanica dei modelli originari.\nPrima serie.\nLa prima serie della Barina (sigla interna MB) fu introdotta nel 1985 e non era che il clone della prima serie della Suzuki Swift. Montava motori da 1 e da 1.3 litri, entrambi a 3 cilindri. Pi\u00f9 tardi, sarebbe arrivato un nuovo 1.3 litri, ma frazionato in 4 cilindri.\nFu prodotta anche una versione speciale della prima Barina, versione nota come \"Road Runner\", ed ispirata all'omonimo personaggio dei fumetti.\nNel 1986 vi fu un lieve restyling, in seguito al quale la sigla interna di progetto pass\u00f2 da \"MB\" ad ML, e nel 1988 la prima serie della Barina fu tolta di produzione.\nSeconda serie.\nNel 1988, fu introdotta la seconda serie della Barina (sigla interna MF), corrispondente alla seconda serie della Swift. Il motore era uno, da 1.3 litri, ma in due livelli di potenza, 70 e 100 CV.\nNel 1991 vi fu un leggero restyling e la sigla interna cambi\u00f2 da \"MF\" ad MH.Fu l'ultima Barina basata sulla Suzuki Swift e fu tolta di produzione nel 1994.\nTerza serie.\nLa terza serie della Barina fu lanciata nel 1994: contrariamente alle serie passate, stavolta la Holden Barina era la copia (con marchio Holden) della Opel Corsa B, lanciata dalla Casa di R\u00fcsselsheim nel mercato europeo l'anno prima. La Barina terza serie era equipaggiata con motori a benzina da 1.2 a 1.6 litri, gli stessi montati dalla Corsa B. Non fu utilizzata l'unit\u00e0 da 1 litro, montata invece sulla Corsa B.\nLa terza serie della Barina (sigla interna SB) fu proposta con carrozzeria a due volumi, ed a 3 o 5 porte, ma anche in una variante con carrozzeria cabriolet.\nLa Barina SB fu tolta di produzione nel 2001.\nQuarta serie.\nLa quarta serie della Barina portava il codice di progetto XC ed era la copia della Opel Corsa C, lanciata un anno prima.\nIntrodotta nell'aprile 2001, la Barina XC era proposta con un motore a benzina da 1.4 litri e con distribuzione a 16 valvole. Nel mese di settembre la gamma venne ampliata dalla \"1.8 16V SRi\", dotata dello stesso motore della Corsa C GSi.\nLa Barina XC ricevette un premio da parte di una rivista automobilistica locale.\nNel 2003 vi fu un riaggiornamento della gamma per incrementare le vendite, che non andavano molto bene. Ma il tentativo fu vano e nel 2004 la Barina fu riportata alla sua gamma iniziale.\nLa Barina XC fu tolta di produzione alla fine del 2005.\nQuinta serie.\nNel dicembre 2005 \u00e8 stata lanciata la quinta generazione della Barina (sigla di progetto TK), stavolta consistente in una copia della Chevrolet Aveo/Kalos, piccola vettura commercializzata anche in Europa con i marchi Daewoo e Chevrolet.\nTre mesi dopo il lancio, nel febbraio 2006, viene lanciata anche la versione a tre volumi e 4 porte, la prima Barina in tale configurazione.\nGrazie al prezzo altamente competitivo, la Barina TK ha venduto discretamente, nonostante le perplessit\u00e0 del pubblico e le sole due stelle ai test di sicurezza.\nNel 2008 avvenne un restyling di mezz'eta, in cui quest' auto fu ristilizzata marcatamente, e adesso si somiglia alla nostra Aveo (generazione T250).\nNonostante sia stato prodotto questo restyling, le vendite di questa utilitaria, gi\u00e0 non elevate al debutto, sono rimaste invariate e nel 2011 esce di produzione, lasciando il posto alla sesta serie, stavolta basata sulla piattaforma T300 da cui uscir\u00e0 la Aveo T300 europea.\nSesta serie.\nNel 2011 viene lanciata la sesta serie di Barina al Salone dell'Automobile di Melbourne (Australia).\nDa novembre dello stesso anno \u00e8 commercializzata la versione hatchback a 5 porte, mentre per la berlina si deve attendere il mese di febbraio del 2012.\nIl motore \u00e8 un 1600 a benzina abbinabile a un cambio manuale a 5 rapporti oppure a un cambio automatico a 6 rapporti.\nL'autovettura \u00e8 un rimarchiamento della Aveo europea da cui differisce solo per il marchio."}
{"id": "498921", "revid": "6923", "url": "https://it.wikipedia.org/wiki?curid=498921", "title": "Opel Vita", "text": ""}
{"id": "498922", "revid": "1544559", "url": "https://it.wikipedia.org/wiki?curid=498922", "title": "Vauxhall Nova", "text": "La Vauxhall Nova \u00e8 un'autovettura di fascia bassa prodotta dal 1983 al 1993 dalla Casa automobilistica inglese Vauxhall.\nDescrizione.\nLa vettura \u00e8 la versione rimarchiata e ribattezzata della Opel Corsa, utilitaria della casa di R\u00fcsselsheim.\nAl contrario della Corsa, che ha mantenuto la sua denominazione dall'inizio, la versione marchiata Vauxhall ha mantenuto il nome \"Nova\" solo nella prima serie.\nA partire dalla seconda serie della Corsa, e cio\u00e8 dal 1993 in poi, anche la corrispondente versione inglese adott\u00f2 tale nome, in seguito a un programma di unificazione e omogeneizzazione dei nomi che ha visto accordarsi la Opel e la Vauxhall stessa, entrambe nell'orbita della General Motors.\nStoria.\nFu lanciata nell'aprile 1983, e venduta solo in Regno Unito con questo nome fino al 1993, per\u00f2 con la gemella tedesca condivideva lo stesso stabilimento di Saragozza (Spagna) dove veniva costruita nella catena di montaggio riservata alle Vauxhall, oltre che a vari componenti della carrozzeria, degli interni,dei motori, della plastiche ect.\nNel mercato d'oltremanica and\u00f2 a sostituire la Vauxhall Chevette (che usc\u00ec di scena nel Gennaio 1984) che ebbe un buon successo non solo in Gran Bretagna,ma anche in qualche paese europeo come la Germania Occidentale, con questa vettura la casa di Luton se la vide con altre vetture di tale segmento come la Ford Fiesta e la nazionale Austin Metro che stava cominciando a mietere successi in Inghilterra come utilitaria pi\u00f9 venduta.\nLa Nova ottenne un buon successo di vendita insieme alle gi\u00e0 citate Fiesta, Metro,ma con l'avvento della ultima Nova prodotta nei primi mesi del 1993, divenne di colpo gi\u00e0 vecchia con l'introduzione,da parte della concorrenza, della Peugeot 106 e della rinnovata Fiesta:per questo i dirigenti della casa inglese optarono per il ritiro dal mercato della vettura insieme alla gemella Opel e di immettere,di seguito la seconda serie che, adott\u00f2 il nome Corsa per adattarsi al modello tedesco, nacque cos\u00ec la \"Vauxhall Corsa\", e fu la seconda vettura della azienda ad adottare la stessa denominazione delle vetture Opel, la prima fu la \"Vauxhall Senator\".\nVersioni.\nLe versioni sono le stesse del modello tedesco per cilindrata, cavalli, coppia,ma con modifiche nei nomi per le versioni pi\u00f9 spinte (la GSi in Regno Unito veniva venduta come GTE), i motori fanno parte della GM Family II,tranne le versioni 1.0 e 1.2 che si basavano sul motore OHV della Kadett C, ci fu, invece, l'introduzione del diesel 1.5 di fabbricazione Isuzu, la gran parte dei motori e dei componenti meccanici sono condivisi con le Opel Kadett/Vauxhall Astra.\nLe versioni per il mercato britannico furono la \"Sport\" lanciata nel 1985 per l'omologazione della Nova, nella classe 1300 litri del Campionato Britannico Rally\nCuriosit\u00e0.\nUna particolarit\u00e0 di questa vettura era quello di poter accendere il quadro strumenti estraendo l'interruttore delle luci d'emergenza dal proprio alloggiamento e reinserirlo capovolto. Ci\u00f2 avveniva probabilmente per un errore di progettazione del cablaggio dell'impianto elettrico. Questo permetteva l'accensione della macchina a spinta, senza l'utilizzo delle chiavi, come dimostrato da Jeremy Clarkson in Top Gear durante il primo episodio della ventunesima stagione.\nLa Nova ha avuto anche una lusinghiera carriera sportiva nei Rally durante gli anni ottanta e novanta nel Campionato Britannico Rallies, e fra i piloti possiamo citare il futuro Campione Mondiale Rally del 1995 Colin McRae."}
{"id": "498925", "revid": "1226", "url": "https://it.wikipedia.org/wiki?curid=498925", "title": "Gotico Internazionale", "text": ""}
{"id": "498927", "revid": "767487", "url": "https://it.wikipedia.org/wiki?curid=498927", "title": "Big Moe", "text": "\u00c8 stato uno dei primi artisti hip hop texani a salire alla ribalta della scena nazionale. Diversamente da molti dei rapper texani, che preferiscono uno stile hardcore, Moe tende ad un hip hop maggiormente accessibile, con linee armoniche e maggiormente solari, su cui innesta rime melodiche.\nBiografia.\nLa sua carriera nel mondo dell'hip hop inizia con la costituzione della Screwed Up Click assieme ad altri MC di Houston: la crew si fa conoscere con freestyle all'interno dei mixtapes di DJ Screw. Moe inoltre si esibisce nei club per 150 dollari, la gavetta risulter\u00e0 importante fino alla stipula del contratto con la Wreckshop Records, nel 1999, che gli offre la possibilit\u00e0 di diventare qualcuno grazie alle sue attitudini musicali.\nNel 2000 Moe pubblica il suo album d'esordio, \"City Of Syrup\" alludendo al consumo di sciroppo a base di codeina particolarmente usato dai rapper di Houston. All'interno dell'LP si distingue il singolo \"Mann\", la risposta di Moe, e dell'hip hop del sud, al brano \"Whoa\" del rapper dell'East Coast Black Rob. Con all'attivo duecentomila copie vendute fuori da Houston oltre alle ventimila distribuite all'interno della citt\u00e0 durante gli inizi della sua carriera, Moe si fa un nome come artista underground, grazie alla stima degli ascoltatori e della critica.\nUn anno e mezzo dopo, nel 2002, Moe torna a farsi sentire pubblicando \"Purple World\", uscito per Wreckshop/Priority Records: un album che lo consacra, grazie anche alle produzioni venate di jazz di Blue e Salih Williams, ed a collaborazioni della scena di Houston. Il singolo \"Purple Stuff\" sprigiona un'energia che permette a Moe di salire alla ribalta nazionale, anche grazie ad una promozione massiccia da parte della Priority Records. MTV mette il video in rotazione e fa da cassa di risonanza per il rapper texano, dimostratosi molto abile a bilanciare il successo con la \"street credibility\".\nBig Moe muore il 14 ottobre 2007, a causa di un infarto."}
{"id": "498930", "revid": "123983111", "url": "https://it.wikipedia.org/wiki?curid=498930", "title": "Big Pun", "text": "Il nome d'arte deriva dall'eroe dei fumetti Marvel \"Punisher\".\nBiografia.\nBig Pun nacque a South Bronx, area sud-occidentale del Bronx (New York), il 10 novembre del 1971 da una modesta famiglia di origini portoricane. Trascorre la sua infanzia con la madre ed il patrigno, che vorrebbe per lui una carriera militare. Le sue doti invece sono prettamente sportive: basket e boxe. Incontra Liza, che successivamente sposer\u00e0, e va ad abitare a casa della ragazza, successivamente si trasferisce dalla nonna a Miami.\nFino a questo punto, Christopher svolge lavori di basso rango, per sbarcare il lunario. La grande svolta arriva con la riscossione di un premio assicurativo di circa mezzo milione di dollari come indennizzo per una gamba fratturatasi a 5 anni nel parco. Il denaro assicura alla famiglia un tenore di vita dignitoso e permette a quello che verr\u00e0 successivamente chiamato Big Moon Dawg di occuparsi della sua passione, l'hip hop. Nel 1989 Pun lega con Triple Seis e Cuban Link, formando con loro la \"Full A Clips Crew\". Nel 1995 la crew desta l'attenzione di Fat Joe, ed in particolare proprio Pun.\nJoe invita il rapper a registrare in studio sul brano \"Watch Out\", presente in \"Jealous One's Envy\", il talento dimostrato vale per Pun un contratto con la Loud Records. Esce l'album \"Capital Punishment\", che diventa disco di platino dopo pochi mesi, spinto dal successo del singolo \"Still Not A Player\". La sua salute non \u00e8 per\u00f2 buona, afflitto da obesit\u00e0 e da un metabolismo lento, viene ricoverato in clinica dove muore per il gi\u00e0 menzionato attacco cardiaco e per le complicanze respiratorie."}
{"id": "498936", "revid": "486946", "url": "https://it.wikipedia.org/wiki?curid=498936", "title": "Agade", "text": ""}
{"id": "498939", "revid": "22356", "url": "https://it.wikipedia.org/wiki?curid=498939", "title": "Lophorhothon", "text": ""}
{"id": "498940", "revid": "767487", "url": "https://it.wikipedia.org/wiki?curid=498940", "title": "Fiction Plane", "text": "I Fiction Plane sono un gruppo pop rock formatosi nel 1999, nel quale milita il cantante e bassista Joe Sumner (figlio di Sting, leader dei Police).\nBiografia.\nNel 1999 inizia a formarsi il gruppo, chiamato inizialmente Santa's Boyfriend. Nel 2001 registrano il loro primo demo \"Swings and Roundabouts\", con il quale iniziano a farsi conoscere in Gran Bretagna. Subito dopo cambiano il loro nome nell'attuale Fiction Plane. Nel 2003 registrano il loro primo album, \"Everything Will Never Be Ok\". Con questo album iniziano a farsi conoscere meglio anche al di fuori dell'Inghilterra. Nel 2005 registrano il secondo album, \"Bitter Forces and Lame Race Horses\". Si sono esibiti anche in Italia a Milano e Napoli nel giugno del 2006 con un discreto riscontro da parte del pubblico. Nel 2007 esce il terzo album, \"Left side of the brain\".\nLa presenza del figlio di Sting avrebbe potuto avvantaggiare la band, ma i Fiction Plane non hanno sfruttato questa opportunit\u00e0.\nSumner ha imparato a suonare la chitarra all'et\u00e0 di 12 anni anche se a quel tempo la musica non gli interessava molto, ma la vera passione \u00e8 scoppiata in lui verso l'et\u00e0 di 14 anni.\nAd oggi i Fiction Plane aprono i concerti del tour dei Police."}
{"id": "498944", "revid": "73447", "url": "https://it.wikipedia.org/wiki?curid=498944", "title": "Crossover Rock", "text": ""}
{"id": "498947", "revid": "26891", "url": "https://it.wikipedia.org/wiki?curid=498947", "title": "North-American XB-70", "text": ""}
{"id": "498950", "revid": "289247", "url": "https://it.wikipedia.org/wiki?curid=498950", "title": "San Fedele di Sigmaringen", "text": ""}
{"id": "498951", "revid": "1573940", "url": "https://it.wikipedia.org/wiki?curid=498951", "title": "Messor", "text": "Messor \u00e8 un genere di formiche appartenenti alla sottofamiglia Myrmicinae, comunemente note come \"formiche mietitrici\".\nDiffuse in tutto il mondo, le oltre 100 specie conosciute appartenenti a questo genere nidificano in luoghi aridi, costruendo il nido nel terreno, e si nutrono prevalentemente di cereali.\nDescrizione.\nLe colonie di \"Messor\" presentano un polimorfismo nella popolazione delle operaie. Le operaie major sono caratterizzate da un capo di grandi dimensioni, di forma a ciliegia, mentre le operaie presentano una testa piccola ed ovale. Negli esemplari operai, il torace presenta un pronoto gobboso, rialzato rispetto all'epinoto, e due corte spine sulla sua parte posteriore. L'addome, ovale e di dimensioni ridotte rispetto al resto del corpo, presenta il pungiglione, che pu\u00f2 infliggere punture dolorose. Le mandibole, di conformazione tozza, sono ricurve ed unite alla sommit\u00e0 dell'apparato boccale, e presentano numerosi denti. Come il resto delle specie della sottofamiglia Myrmicinae, le \"Messor\" presentano due pezioli nodiformi fra l'addome ed il torace.\nLe regine, caratterizzate da un capo di grandi dimensioni, presentano caratteristiche fisiche differenti rispetto a quelle degli esemplari operai.\nBiologia.\nIl nome comune attribuito alle specie del genere \"Messor\" deriva dalla dieta a base di cereali, che \"mietono\" impastandoli e rendendoli commestibili da parte di qualsiasi individuo della colonia.\nIn alcune specie di queste formiche esistono anche delle operaie specializzate nello svolgimento di questa attivit\u00e0, munite di un apparato boccale sviluppato adatto alla frantumazione dei semi.\nLe colonie delle specie europee sviluppate contano mediamente 5000-10.000 operaie e pi\u00f9.\nLa regina pu\u00f2 vivere anche 15 anni, mentre le operaie solitamente non superano i 2-3 anni.\nLa specie pi\u00f9 diffusa in Italia \u00e8 \"Messor capitatus\", una specie monoginica a fondazione claustrale, ovvero la regina si cerca un posto tranquillo nella terra o in una crepa di un muro, non si nutre e non esce finch\u00e9 non nascono le prime formiche operaie cresciute con altre uova trofiche prodotte dalla regina, che sopravvive assorbendo i muscoli alari che oramai non le servono pi\u00f9. Le operaie l'aiuteranno a raccogliere il cibo e ad allevare la prole, facendole evitare di uscire allo scoperto e rischiare di essere uccisa. Negli anni successivi alla nascita delle prime operaie, la colonia subisce un esponenziale incremento della popolazione. Raggiunge la maturit\u00e0 a circa 5-6 anni, dopo i quali inizia la produzione ciclica dei sessuati.\nOgni anno, nelle colonie sviluppate, vengono prodotte decine di sessuati, ovvero esemplari maschili e nuove regine, entrambe le caste sono provviste di due paia di ali, con le quali spiccheranno il volo e cercheranno di atterrare il pi\u00f9 lontano possibile dal nido d'origine, accoppiandosi. Sono in grado di volare fino a 2\u00a0km dal nido originario prima di cadere a terra.\nIl maschio muore subito dopo l'accoppiamento mentre la regina fecondata si strappa le ali, va in letargo fino alla primavera successiva e tenta di fondare una nuova colonia. Il periodo di sciamatura in tutte le Messor va da settembre a novembre ed \u00e8 stimolato da frequenti precipitazioni autunnali che rendono il terreno pi\u00f9 \"scavabile\" per le regine fecondate in cerca di un nascondiglio.\nNelle regioni meridionali penisulari (in special modo in Calabria), la sciamatura dei sessuati di \"M. capitatus\" \u00e8 molto massiccia e si presenta con nuvoloni neri in cielo di sessuati che atterrano ovunque, spesso anche finendo annegati nelle pozze d'acqua.\nSciamature imponenti sono caratterizzate da ritrovamenti in massa di regine dealate per terra o su muri e finestre.\nDistribuzione e habitat.\nIl genere \"Messor\" \u00e8 diffuso in Europa, Africa e Asia, e raggiunge la sua massima diversit\u00e0 nella regione paleartica. Si pu\u00f2 trovare in diversi habitat, come praterie, savane e zone aride.\nTassonomia.\nIl genere \"Messor\" comprende 119 specie.\nIn Italia sono presenti le seguenti specie:"}
{"id": "498953", "revid": "36426", "url": "https://it.wikipedia.org/wiki?curid=498953", "title": "Ex monastero di Santa Teresa (Firenze)", "text": ""}
{"id": "498954", "revid": "36426", "url": "https://it.wikipedia.org/wiki?curid=498954", "title": "Galleria dell'Accademia (Firenze)", "text": ""}
{"id": "498956", "revid": "2108263", "url": "https://it.wikipedia.org/wiki?curid=498956", "title": "Aroldo III di Danimarca", "text": "Aroldo III era il figlio illegittimo di Sweyn II di Danimarca.\nFu nominato re dopo un'elezione regolare sulla costa della Selandia del nord. Nell'insieme sembra che fosse stato un governante pacifico e abile che cerc\u00f2 di migliorare le monete danesi. Alcuni cronisti medievali (specialmente Saxo Grammaticus) lo disprezzarono come un re debole e inefficace compiacente alla volont\u00e0 della gente comune. Storici successivi invece lo reputano un monarca \"democratico\" proprio in base alle stesse ragioni.\nIl suo soprannome significa \"un soffice cote ad acqua\"."}
{"id": "498957", "revid": "6923", "url": "https://it.wikipedia.org/wiki?curid=498957", "title": "Note\u0107", "text": "Il Note\u0107 (in tedesco: \"Netze\", in latino: \"Natissis\") \u00e8 un fiume della Polonia centrale, che ha una lunghezza di 388\u00a0km (il settimo per ordine di lunghezza) e un bacino complessivo di 17.330\u00a0km\u00b2. \u00c8 un affluente del Warta e scorre completamente in Polonia.\nScorre dal Voivodato della Cuiavia-Pomerania, attraverso i Voivodati della Grande Polonia e di Lubusz, e si getta nel fiume Warta presso Gorz\u00f3w Wielkopolski."}
{"id": "498958", "revid": "287204", "url": "https://it.wikipedia.org/wiki?curid=498958", "title": "Notec", "text": ""}
{"id": "498959", "revid": "26891", "url": "https://it.wikipedia.org/wiki?curid=498959", "title": "Short Stirling", "text": ""}
{"id": "498961", "revid": "125780528", "url": "https://it.wikipedia.org/wiki?curid=498961", "title": "Fricativa palatale sorda", "text": "La fricativa palatale sorda \u00e8 una consonante presente in alcune lingue, che in base all'alfabeto fonetico internazionale \u00e8 rappresentata col simbolo . \nNella lingua italiana tale fono non \u00e8 presente.\nAltre lingue.\nInglese.\nIn certi dialetti dell'inglese, la sequenza /hj/ \u00e8 pronunciata talvolta come fricativa palatale:\nhuman\" \"umano\" \u2192 , huge\" \"enorme\" \u2192 \nTuttavia nella lingua inglese non esistono delle coppie minime per /hj/ e /\u00e7/, cosicch\u00e9 in tale lingua la fricativa palatale sorda non \u00e8 da considerarsi un diverso fonema, bens\u00ec un allofono.\nTedesco.\nIn tedesco, tale fono \u00e8 un allofono di x e corrisponde al grafema (quando non \u00e8 preceduto da /a/, /o/, /u/):\nNorvegese.\nIn norvegese il fono \u00e8 reso con la grafia , o quando la k precede \"i\", \"y\":\nGreco.\nIn lingua greca moderna tale fono \u00e8 reso (seguita da /e/~/\u025b/ ed /i/) nell'alfabeto greco:\nCalabrese meridionale.\nNel calabrese meridionale, tale fono \u00e8 reso graficamente come :\nSiciliano.\nIl fono si riscontra in molti comuni della provincia di Agrigento, in qualcuno di quelli di Caltanissetta, e a Vallelunga (PA), e viene trascritto in vari modi (hj / s\u00e7 / \u00e7i / \u00e7 / h / xhj / xj). Come per il calabrese, \u00e8 dovuto al cambiamento del gruppi consonantico latino FL in posizione passa: "}
{"id": "498962", "revid": "599013", "url": "https://it.wikipedia.org/wiki?curid=498962", "title": "Tropico del Cancro (disambigua)", "text": ""}
{"id": "498964", "revid": "767487", "url": "https://it.wikipedia.org/wiki?curid=498964", "title": "Biz Markie", "text": "Biografia.\nLa carriera di Markie inizia nei primi anni 1980 come \"performer\", poi come human beatbox per MC Shan e Roxanne Shant\u00e8. Biz incontra il beatmaker Marley Marl nel 1985, inizia a registrare la sua prima serie di demo e nel 1988 viene messo sotto contratto con l'etichetta Cold Chillin Records. Nello stesso anno, Biz pubblica il suo album di debutto, \"Goin' Off\", successo che si basa sui singoli underground \"Vapors\" e \"Make The Music With Your Mouth, Biz\".\nUn anno dopo, Biz entra nel vero e proprio mainstream musicale con il singolo \"Just a Friend\", che sale nella top ten e traina l'album \"The Biz Never Sleeps\" al disco d'oro.\nCome una delle stelle del pi\u00f9 prominenti dell'hip hop, le aspettative per l'album seguente di Biz, \"I Need a Haircut\", sono molto alte. Tuttavia le vendite sono gi\u00e0 deludenti quando Biz viene portato in una causa da Gilbert O'Sullivan, sostenendo che \"Alone Again\" contenga un campione non autorizzato dalla sua hit \"Alone Again (Naturally)\". La causa di O'Sullivan cambia il panorama dell'hip hop in maniera radicale: tutti i samples utilizzati devono essere approvati dall'artista originale.\nBiz risponde nel 1993 con un disco intitolato sarcasticamente \"All Samples Cleared!\", ma la sua carriera \u00e8 oramai danneggiata dalla pubblicit\u00e0 che deriva dalla causa. Per il resto del decennio, mantiene un profilo basso, partecipando ai dischi dei Beastie Boys e lavorando per MTV2 nel 1996, ma in generale rimanendo lontano dalle luci dei riflettori. La sua affiliazione ai Beastie Boys tuttavia permette a Biz di risollevare il suo profilo, e durante la fine degli anni 1990 ed i primi anni del 2000 concentra la propria attenzione sul turntabling pi\u00f9 che sul rap\nBiz \u00e8 anche apparso nei dischi dei Len (collettivo canadese di rock/rap conosciuto per la hit \"Steal My Sunshine\"), Morcheeba e dell'amico Will Smith, tra cui il recente \"Willennium\".\nNel 2005, Biz \u00e8 uscito dai suoi impegni musicali per apparire nello show televisivo \"Celebrity Fit Club\" che sfidava le star televisive sovrappeso a perdere peso con una combinazione di dieta ed esercizio, al termine del programma ne \u00e8 anche risultato il vincitore.\nBiz \u00e8 anche apparso nel film \"Men in Black II\" con Will Smith e Tommy Lee Jones e in una breve scena nel famoso B-movie \"Sharknado 2\", nel 2014\nInoltre ha intrapreso una carriera come a DJ, dando sfoggio della sua abilit\u00e0 muovendo i dischi sul turntable con il suo prominente addome, ottenendo un alquanto insolito scratch. \u00c8 inoltre un collezionista leggendario di dischi e si presume sia il solo proprietario di un raro CTI 12\" contenente una versione di \"Take Me To The Mardi Gras\" senza campane nella intro.\n\u00c8 inoltre comparso nel 2005 in un episodio del The Andy Milonakis Show.\nNel 2016 partecipa alla serie televisiva Empire, con un cameo, cantando la sua hit \"Just a Friend\" alla protagonista Cookie.\nBiz Markie muore il 16 luglio 2021. Sebbene la causa della morte non sia stata rivelata, il rapper ha lottato negli ultimi anni con problemi di salute legati alla sua decennale battaglia con il diabete di tipo 2."}
{"id": "498967", "revid": "73125", "url": "https://it.wikipedia.org/wiki?curid=498967", "title": "Stelle variabili eruttive", "text": ""}
{"id": "498968", "revid": "1782831", "url": "https://it.wikipedia.org/wiki?curid=498968", "title": "DuckTales - Avventure di paperi", "text": "DuckTales - Avventure di paperi (\"DuckTales\") \u00e8 una serie animata statunitense prodotta da Walt Disney Television Animation utilizzando i tanti personaggi nati intorno alla figura di Paperon de' Paperoni. Questa serie fu la terza prodotta dalla Disney per la televisione. L'episodio pilota fu trasmesso per la prima volta negli Stati Uniti il 18 settembre 1987 su Disney Channel, mentre il centesimo e ultimo episodio venne trasmesso il 28 novembre 1990. In Italia, la serie \u00e8 stata trasmessa in prima visione su RaiUno dal 1988, e replicata in numerose emittenti televisive come Canale 5, RaiDue, e i canali pay TV Toon Disney e Disney Channel.\nLa serie \u00e8 stata seguita dallo spin-off \"Darkwing Duck\", in cui uno dei personaggi di DuckTales, il pilota Jet McQuack, ha abbandonato Paperopoli per trasferirsi a St. Canard. Un lungometraggio animato basato sulla serie, intitolato \"Zio Paperone alla ricerca della lampada perduta\", \u00e8 uscito il 3 agosto 1990.\nDisney ha realizzato un reboot della serie, anch'esso intitolato \"DuckTales\", in onda su Disney XD dall'agosto 2017.\nTrama.\nLa storia degli episodi ruota intorno alle avventure di Paperon de' Paperoni e i suoi adorabili nipotini Qui, Quo e Qua; nonostante sia il papero pi\u00f9 ricco del mondo, Paperone \u00e8 alla costante ricerca di nuove ricchezze; inoltre deve spesso difendere il suo patrimonio dagli attacchi dei cattivi che in ogni modo cercano di rapinarlo. In definitiva ci sono molte tracce che sono state usate per le trame dei differenti episodi: Paperone scopre qualcosa su un antico tesoro o su un'antica popolazione e parte alla loro ricerca; Paperone ha un problema con uno dei suoi affari e quando va per rimediare al problema si ritrova a vivere un'avventura; Archimede Pitagorico ha inventato qualche nuova macchina, ma questa viene rubata e usata in malo modo, oppure impazzisce; Paperone perde ogni sua ricchezza, spesso a causa della Banda Bassotti, e deve lottare per riaverla; Cuordipietra Famedoro cerca di superare Paperone e diventare il papero pi\u00f9 ricco del mondo; Amelia cerca di rubare la Numero Uno.\nEpisodi.\nLa prima stagione 1987-1988 di \"DuckTales\" \u00e8 composta da 65 episodi. La stagione successiva (1989-1990) \u00e8 composta dai due special (poi divisi in puntate regolari) \"Time is Money\" e \"Super DuckTales\", di due ore ciascuno. 18 episodi formeranno la stagione seguente, per poi giungere all'ultima di 7 episodi del 1990. Queste quattro stagioni portano la serie a un totale di 100 episodi, facendo di \"DuckTales\" uno dei pi\u00f9 lunghi show Disney a episodi (la serie Disney che \u00e8 durata pi\u00f9 a lungo \u00e8 stata \"Il circo di Dumbo\"), nonch\u00e9 la serie Disney animata pi\u00f9 lunga di tutti i tempi.\nPersonaggi.\nI personaggi principali della serie sono Paperon de' Paperoni e i suoi pronipoti Qui, Quo e Qua. Paperone appare nella serie come un freddo uomo d'affari, si autodefinisce come \"il pi\u00f9 astuto degli astuti, il pi\u00f9 duro dei duri\", ma nonostante tutto dimostra di voler molto bene alla sua famiglia. Qui, Quo e Qua sono anche i nipoti di Paperino, ma quest'ultimo appare poche volte nel corso della serie (infatti si \u00e8 arruolato in marina e ha affidato Qui, Quo e Qua a Paperone fino al suo ritorno). I tre paperetti si dimostrano subito molto vivaci e iperattivi, ma anche acuti e intelligenti: fanno parte delle Giovani Marmotte.\nAltri personaggi che appaiono anche nei fumetti sono Archimede Pitagorico, Gastone Paperone, Doretta Dorem\u00ec (inizialmente chiamata col nome originale Goldie), Amelia, Cuordipietra Famedoro e la Banda Bassotti.\nLa serie ha anche introdotto molti personaggi originali come Jet McQuack, la tata dei nipotini (Bentina Beakley) e sua nipote Gaia (di aspetto fisico uguale a Ely, Emy, Evy) (adottata poi da Paperone come quarta nipote), la \"Giovane Marmotta\" Tonty, il maggiordomo Archie, il papero delle caverne Bubba e il contabile Fenton Paperconchiglia alias il supereroe Robopap.\nIn alcuni episodi appaiono anche alcuni personaggi provenienti dai fumetti ma normalmente associati a Topolinia. Troviamo infatti Pietro Gambadilegno con il suo socio Sgrinfia negli episodi \"Fuga nel tempo\" e \"La Corona Perduta di Genghis Khan\". In \"La perla del potere\", \"Avventure sui mari\" e\" \"La Maschera di Ferro\" compare solo Gambadilegno. Il diabolico Macchia Nera invece si trova solamente nell'episodio \"Macchia Nera e l'aereo invisibile\"\".\nSigla.\nLa sigla originale \"The DuckTales Theme\", fu scritta da Mark Mueller e cantata da Jeff Pescetto. La versione italiana manteneva la stessa melodia originale e venne interpretata da Ermavilo.\nProduzione.\nIdeazione e sviluppo.\nPrima degli anni ottanta la Disney non aveva ancora imposto la propria presenza negli show d'animazione di breve durata - i trenta minuti - fino a quando non vennero realizzate serie come \"I Gummi\" e \"I Wuzzles\", ma solo con l'avvento di \"DuckTales\" arriv\u00f2 il primo vero e duraturo successo in questo formato d'intrattenimento.\nInizialmente la serie doveva avere una struttura completamente diversa da quella che ebbe alla fine, ovvero uno show seriale di un'ora di durata, ma grazie alle pressioni di Bob Jacquemin su Michael Eisner fu la prima serie a essere prodotta in syndication, di breve durata ed eccezionalmente senza la presenza regolare di Paperino, rendendo cos\u00ec Paperone il protagonista della serie e aprendo la strada ad altre fortunate serie tv che sarebbero state prodotte in anni successivi, come \"Cip &amp; Ciop agenti speciali\", \"TaleSpin\" e i due \"ideali\" spin off di DuckTales: \"Darkwing Duck\" e \"Quack Pack\", per finire \"Ecco Pippo!\" e \"Bonkers gatto combinaguai\".\n\"Il tesoro del sole d'oro\" fu mandato in onda il 18 settembre 1987 negli Stati Uniti come lungometraggio (con numerose scene tagliate) e poi ritrasmesso, in forma episodica e integrale, a novembre dello stesso anno.\nAl progetto avrebbe dovuto collaborare anche l'animatore e disegnatore italiano Romano Scarpa, che present\u00f2 un test di prova. Tuttavia, l'animazione italiana avrebbe richiesto costi e tempi di realizzazione pi\u00f9 elevati rispetto agli studios asiatici su cui si appoggi\u00f2 la Disney, cos\u00ec venne affidato il lavoro agli animatori giapponesi di Tokyo Movie Shinsha.\nAmbientazione.\nGli episodi della serie sono spesso ambientati a Paperopoli, una citt\u00e0 immaginaria del Calisota, uno stato americano inventato da Carl Barks; qui abita gran parte dei personaggi della serie. Paperopoli \u00e8 una citt\u00e0 costiera abbastanza grande, anche se la posizione geografica non \u00e8 mai stata indicata.\nImpatto.\nLa serie si rivel\u00f2 un immenso successo per la Disney, che decise di commissionare altri cartoni animati con un livello di qualit\u00e0 simile, tra cui \"Cip &amp; Ciop agenti speciali\" e \"TaleSpin\". Inoltre \"DuckTales\" gener\u00f2 un proprio lungometraggio, intitolato \"Zio Paperone alla ricerca della lampada perduta\", che fu distribuito nelle sale il 3 agosto 1990, insieme a un franchise di merchandising che include giocattoli, fumetti, videogiochi, la serie spin-off \"Darkwing Duck\" e una serie reboot trasmessa dal 2017.\nHome video.\nVHS.\nSul finire degli anni ottanta i primi 65 episodi, pi\u00f9 una puntata della seconda stagione (\"La Terra del Tra-la-la\") furono pubblicati in VHS costituite da 3 episodi a volume. Negli anni successivi alcuni episodi sono apparsi in videocassette con volumi (spesso a titolo tematico) a due episodi.\nNon sono reperibili in VHS gli episodi posteriori al 65 di DuckTales, eccetto \"La Terra del Tra-la-la\".\nQuesto episodio fu inserito per mantenere il ritmo di 3 episodi a cassetta, poich\u00e9 senza di esso la prima serie avrebbe avuto il completamento in VHS da 3 puntate rimanendo priva di un episodio per un volume.\nDVD.\nNel 2007 \u00e8 stata pubblicata in DVD con cofanetto e tre dischi:\nEpisodi presenti nei DVD\n\"Disco 1\"\n\"Disco 2\"\n\"Disco 3\"\nNell'edizione internazionale, la seconda e terza stagione sono uscite dalla met\u00e0 del 2012, ma non sono state ancora pubblicate in Italia.\nAltri media.\nFumetti.\nSulla scia del successo del cartone animato, successivamente vennero anche ricavate due serie di fumetti. La prima serie fu realizzata dalla Gladstone e vennero pubblicati 13 numeri dal 1988 al 1990; la seconda fu realizzata da Disney Comics e vennero pubblicati 18 numeri dal 1990 al 1991. La Disney pubblic\u00f2 anche un giornale per bambini dove comparvero altri brevi fumetti tratti dalla serie. Uno degli autori di queste storie fu anche Don Rosa, che per la prima volta produsse un lavoro per la Disney senza doverlo illustrare. Successivamente questi episodi vennero ristampati per la rivista \"Disney Adventures\" edita dal 1990 al 1996.\nDagli anni 2010, assieme allo spin-off \"Darkwing Duck\", \u00e8 stata realizzata una serie di fumetti dedicata alle due serie: \"DuckTales Meets Darkwing Duck\", con la storia che s'intitola \"Dangerous Currency\" pubblicata in \"Duck Tales (Boom Series) #5\", \"Darkwing Duck (Boom Series) #17\", \"Duck Tales (Boom Series) #6\", e \"Darkwing Duck (Boom Series) #18\".\nVideogiochi.\nDa questa serie sono stati anche prodotti due videogiochi per NES e Game Boy, \"DuckTales\" e \"DuckTales 2\", entrambi della Capcom, oltre a un gioco per il PC, Amiga e Commodore 64, chiamato \"\".\nIl 22 marzo 2013, Capcom ha annunciato al PAX East 2013 un remake del gioco in alta definizione chiamato \"DuckTales: Remastered\" sviluppato dalla WayForward Technologies. \u00c8 un gioco in 3D a scorrimento orizzontale, con i personaggi principali bidimensionali all'interno di livelli 3D. Molti dei livelli originali sono stati riproposti con l'aggiunta di un livello iniziale aggiuntivo che funge da Tutorial per spiegare i comandi principali di gioco. La data di distribuzione per Wii U eShop, Xbox Live, e PlayStation Network \u00e8 avvenuta nell'estate 2013.\nEdizioni straniere.\nIl successo della serie port\u00f2 alla traduzione della serie in varie lingue come il bulgaro, cinese, ceco, danese, olandese, finlandese, francese, tedesco, greco, ebraico, hindi, ungherese, islandese, italiano, giapponese, norvegese, polacco, portoghese, russo, serbo, slovacco, spagnolo, svedese, turco, romeno, arabo e altre ancora.\nNel 1990, fu la prima serie animata statunitense a essere trasmessa nell'Unione Sovietica, insieme a \"Cip &amp; Ciop Agenti Speciali\" in un programma serale che andava in onda la domenica chiamato \"Walt Disney Presents\".\nLa sigla della serie rimase comunque in Inglese per un certo numero di episodi. La prima versione Russa della canzone fu rimpiazzata a met\u00e0 della serie con un'interpretazione alternativa e un testo completamente diverso.\nLungometraggio.\nIl film della serie, \"Zio Paperone alla ricerca della lampada perduta\", collocato temporalmente alla fine della terza stagione, subito dopo l'episodio 93 e prima dell'ultimo blocco di episodi della quarta stagione del 1990, in quanto negli ultimi episodi della serie appare e viene riconosciuto da Paperone il personaggio di Dijon, antagonista secondario del film."}
{"id": "498969", "revid": "1372005", "url": "https://it.wikipedia.org/wiki?curid=498969", "title": "Sweyn II di Danimarca", "text": "Biografia.\nA causa della sua parentela con Canuto il Grande veniva considerato come un pretendente sin dai suoi primi anni. Si ribell\u00f2 al Re di Norvegia, Magnus che aveva fatto di lui un vicer\u00e9 di Danimarca, ma fu sconfitto. Successivamente si alle\u00f2 con Harald Hardr\u00e5de e port\u00f2 avanti vani tentativi di conquistare la Danimarca, ma dopo la morte di Magnus 1047 fu infine proclamato Re.\nCombatt\u00e9 contro Harald Hardr\u00e5de, che nel frattempo era diventato Re di Norvegia in una lunga guerra che dur\u00f2 fino al 1064 quando Harald abbandon\u00f2 le sue pretese sulla Danimarca. Successivamente Sweyn inizi\u00f2 a costruire una forte base per il potere reale attraverso la cooperazione con la chiesa. Complet\u00f2 la divisione della Danimarca in diocesi, e corrispondeva con il Papa. Sembra che Sweyn fosse in grado di scrivere e leggere, ed \u00e8 la fonte di gran parte della nostra conoscenza attuale sulla Danimarca dei secoli IX e X, avendo egli raccontato la storia dei suoi antenati allo storico Adamo di Brema intorno al 1070.\nSweyn Estridsson un\u00ec le forze con Edgardo Atheling quando questi tent\u00f2 di riguadagnare il trono inglese contro Guglielmo il Conquistatore. Tuttavia dopo aver preso la citt\u00e0 di York, Sweyn accett\u00f2 un pagamento da William per abbandonare Edgar, che ritorn\u00f2 il esilio in Scozia.\nIl primo matrimonio di Sweyn fu con una ragazza con cui aveva una lontana parentela, e fu ordinato dal Papa di annullare l'unione, cosa che fece, solo per prendere un'amante dopo l'altra per il resto della sua vita. Sweyn Estridsson ebbe almeno 19 figli, probabilmente di pi\u00f9, e mentre nessuno di loro nacque legittimo, e nessuna delle loro madri \u00e8 conosciuta, cinque dei suoi numerosi figli divennero re dopo loro padre, iniziando con Harald III nel 1076 e finendo con re Niels, che venne ucciso nel 1134.\nSweyn viene spesso considerato come il primo Re medievale della Danimarca. La sua linea di discendenti maschile termin\u00f2 effettivamente nel 1375 quando mor\u00ec re Valdemaro IV, e il nuovo re dovette essere trovato tra i figli delle sue discendenti femminili. Il suo scheletro lo mostra come un uomo alto, forzuto che camminava zoppicando."}
{"id": "498971", "revid": "1170", "url": "https://it.wikipedia.org/wiki?curid=498971", "title": "Xerox", "text": ""}
{"id": "498972", "revid": "125876557", "url": "https://it.wikipedia.org/wiki?curid=498972", "title": "Valle Cervo", "text": "La Valle Cervo (o Val Cervo, o Valle del Cervo, originariamente \"Sarvo\", \"Valsaar\" o \"Valdandorn\" in piemontese) \u00e8 un territorio montano della provincia di Biella che si sviluppa lungo il corso del torrente Cervo dalla sua origine a nord-ovest del centro abitato di Piedicavallo (Lago della Vecchia, ai piedi del Monte Cresto), fino al fondovalle e al capoluogo provinciale.\nParte del suo territorio rientra nell'area denominata Oasi Zegna.\nCaratteristiche.\nLa valle - che diede vita alla Comunit\u00e0 Montana Valle Cervo (la \"B\u00fcrsch\") si presenta molto stretta e si estende fra i territori aostani della valle del Lys (o valle di Gressoney) e la Valsesia (a nord-ovest); a sud-est confina con la contigua Valle Sessera).\nIn tempi passati aveva il nome di Valle d'Andorno, dal nome del comune maggiormente popolato, ovvero quello di Andorno Micca, posto a mezzavalle.\nMolti dei suoi abitanti, specializzati nel lavoro di muratura, hanno spesso affrontato l'emigrazione per la costruzione di importanti opere, ad esempio, nelle citt\u00e0 di Fenestrelle ed Exilles (in provincia di Torino) o in quella di Bard, in Valle d'Aosta.\nIn particolare, la valle si suddivide in Alta Valle (che si identifica nella comunit\u00e0 montana della \"B\u00fcrsch\") e in Bassa Valle, a sud di Sagliano Micca (citt\u00e0 natale di Pietro Micca), ed \u00e8 conosciuta per le apprezzate attivit\u00e0 artigianali della zona (tessile, legname) e per la presenza di numerose fabbriche per la lavorazione dei tessuti e della lana (a Tollegno hanno sede la Lana Gatto e diverse aziende di filatura e tessitura) e della fabbricazione di cappelli (Cappellificio Cervo di Sagliano Micca) destinati soprattutto all'esportazione. Un'altra storica azienda biellese, il biscottificio Cervo, \u00e8 situata a Chiavazza, allo sbocco della valle sulla pianura.\nLa parte alta della valle - che ha il maggior valore sul piano prettamente paesaggistico - si estende su un territorio montano di circa 73\u00a0km\u00b2, dalla cosiddetta strettoia di Bogna all'arco delle Alpi Pennine. Dall'Alta Valle si dipana la strada panoramica Zegna che costeggia il crinale prealpino congiungendo - attraverso il parco naturale denominato \"Oasi Zegna\" - le localit\u00e0 di Campiglia Cervo e Trivero.\nLa vegetazione \u00e8 caratterizzata dalla presenza di numerosi boschi di faggio e di castagno. La presenza di numerose cave di pietra conferma ancor oggi il complicato rapporto dell'uomo con l'ambiente naturale di questa valle, discretamente alluvionale, il cui ecosistema \u00e8 reso precario dalla instabile condizione climatologica.\nLa maggiore altitudine si registra nel monte Bo, che raggiunge i 2556 metri di altezza.\nGeologia.\nLa Valle Cervo \u00e8 nota ai geologi per la presenza di un piccolo plutone intrusivo nel quale sono state rilevate una parte centrale costituita da un nucleo granitico, una fascia intermedia di sienite ed un'area di confine con le formazioni rocciose circostanti a micascisti dove prevale la monzonite. A tale formazione geologica sono associate alcune cave di sienite presenti in valle ed una radioattivit\u00e0 naturale di fondo che, nella zona, \u00e8 relativamente elevata a causa del decadimento di elementi come il torio e l'uranio piuttosto abbondanti nelle rocce che formano il plutone.\nStoria.\nLe notizie riguardo ai primi insediamenti in valle antecedenti al X secolo sono piuttosto scarse. Quello che si sa con una qualche certezza \u00e8 che, considerata la posizione di confine fra Italia e Francia, la zona fu popolata tanto da abitanti di etnia differente ma sicuramente mediterranea provenienti dalla zona di pianura quanto da esploratori di origine celtica. A testimoniare questo assunto sono i toponimi e il dialetto locale, ricchi di lemmi la cui etimologia \u00e8 di pura derivazione francese e tedesca. Altrettanto certa pare fosse la presenza in zona di esercito dell'impero romano.\nGli storici ritengono che coloro che nel VI secolo a.C. per primi abitarono la valle furono i leponzi, una popolazione di cacciatori e pescatori di origine celtica o ligure, guerrieri per motivi di difesa del territorio, ma disposti a vivere in pace praticando la non facile pastorizia e capaci di resistere alle intemperie del luogo e alle difficolt\u00e0 di vita in un luogo impervio caratterizzato da profondi canaloni.\nSuccessivamente, a queste popolazioni autoctone se ne aggiunsero altre provenienti da nord attraverso la Valsesia e ancor pi\u00f9, per il Colle della Gragliasca, dalla valle di Gressoney.\nLimitatamente alla parte bassa della valle sono state a supportare la tesi di una presenza in epoca romana \u00e8 stato il rinvenimento di alcune monete nella zona di Sagliano Micca.\nNotizie certe sulla valle si hanno solo dal medioevo. L'Alta Valle \u00e8 citata ad esempio - ed \u00e8 questo il primo documento autentico di cui si dispone - in una bolla del papa Innocenzo III del 2 maggio 1207. Da essa si desume la presenza di una comunit\u00e0 abitativa organizzata attorno alla chiesa di San Martino (Campiglia Cervo) \"et alias ecclesias de valle Sarvenis\".\nIn effetti, l'unica testimonianza architettonica religiosa che abbia resistito al tempo \u00e8 la chiesa di Santa Maria di Pedeclosso.\nNel XIV secolo - anno 1379 - le comunit\u00e0 valligiane e di Biella giurarono fedelt\u00e0 al conte di Aosta Amedeo VI di Savoia.\nDue secoli dopo, nel 1552, venne deciso il distacco della popolazione di Andorno Micca da quella di Biella e, circa centocinquant'anni dopo ancora, fu la zona dell'Alta Valle Cervo a distaccarsi dal controllo del marchese di Andorno Carlo Emilio di Parella, dalla cui residenza-ospizio sorger\u00e0 il santuario di San Giovanni d'Andorno, con conseguente suddivisione del territorio in quattro comuni autonomi: Campiglia Cervo, Piedicavallo, Quittengo, San Paolo Cervo.\nIn tempi pi\u00f9 recenti, la valle ha legato il suo nome a quello del senatore Rosazza Pistolet che, fra il 1889 ed il 1898 fece costruire una strada di collegamento fra San Giovanni d'Andorno e il santuario di Oropa per favorire un'unione non solo simbolica fra i due luoghi di culto.\nNel 1973 furono costituite nel territorio della valle due comunit\u00e0 montane denominate \"Alta Valle Cervo\" e \"Bassa Valle Cervo\". Della prima facevano parte i comuni di Quittengo, Piedicavallo, Rosazza, Campiglia Cervo e San Paolo Cervo, mentre alla seconda appartenevano i comuni della parte pi\u00f9 bassa della vallata oltre che Zumaglia, Ronco Biellese e Ternengo, orograficamente esterni alla valle. Le due comunit\u00e0 montane furono in seguito accorpate dalla Regione Piemonte e formarono la \"Comunit\u00e0 Montana Valle Cervo\", con sede a Andorno Micca.\nPrincipali localit\u00e0.\nI principali e pi\u00f9 antichi centri abitati dell'Alta Valle Cervo sono (oltre a quelli precedentemente citati): Balma, Quittengo, Rosazza, San Paolo Cervo, Orio Mosso e le frazione di Oretto, dove vi \u00e8 ancora un'antica chiesetta di stile gotico, Rialmosso, Mortigliengo, Piaro (gi\u00e0 Piario), Forgnengo (un tempo Furniono) e Beccara (gi\u00e0 Prebecaria), Montesinaro, localit\u00e0 alpestri gi\u00e0 esistenti in epoca medioevale, secondo documenti risalenti al XIII secolo.\nLa bassa valle comprende, - oltre al principale, Andorno Micca - i comuni di Miagliano, Pralungo, Sagliano Micca, Tavigliano e Tollegno oltre a San Giuseppe di Casto, un tempo comune autonomo e oggi facente parte del territorio di Andorno. Altre frazioni piuttosto rilevanti sono Oneglie (Sagliano Micca), la Colma (sul confine tra Andorno e Biella), Sant'Eurosia (Pralungo) e Passobreve, collocata sul fondovalle poco a monte di Sagliano."}
{"id": "498973", "revid": "7", "url": "https://it.wikipedia.org/wiki?curid=498973", "title": "Alta Valle Cervo", "text": ""}
{"id": "498977", "revid": "599013", "url": "https://it.wikipedia.org/wiki?curid=498977", "title": "Ring gag", "text": "Come per il ball gag, anche il ring gag \u00e8 un tipo di bavaglio, destinato quindi a limitare o impedire la parola. \n\u00c8 composto da un anello in metallo o in plastica rivestito di pelle; viene posto verticale dietro le arcate dentarie e mantiene la bocca aperta o completamente spalancata. Inizialmente \u00e8 un oggetto pensato principalmente per persone che in un'attivit\u00e0 sessuale BDSM rivestono il ruolo di slave; successivamente l'utilizzo si \u00e8 diffuso anche fra persone praticanti sesso tradizionale (ovvero vanilla). \nL'utilizzo del ring gag permette di avere rapporti orali completi, mediante l'inserimento del pene nella bocca del soggetto passivo, senza dover rimuovere questo tipo di bavaglio. In questo caso lo/la slave durante la fellatio, potr\u00e0 essere sottoposto a ulteriori giochi sadomaso, implicanti ad es. dolore fisico (per es. torture ai capezzoli o altro) senza che il partner possa essere morso in modo involontario. Non potendo chiudere la bocca, il ring gag comporta l'impossibilit\u00e0, per chi vi \u00e8 sottoposto, di deglutire la saliva; ci\u00f2 causa la fuoriuscita dalla bocca della saliva in eccesso (drooling) causando quindi una accresciuta sensazione di umiliazione in chi lo indossa.\nA questo aspetto si aggiunge la possibilit\u00e0 di offrire alla persona sottoposta qualsiasi tipo di liquido (come ad es. nella pratica del pissing), senza che essa possa rifiutarlo. Riguardo a questi ultimi aspetti va in ogni caso sottolineato che la comunit\u00e0 BDSM incoraggia i suoi componenti a praticare questi giochi nell'ambito della modalit\u00e0 SSC (sano, sicuro e consensuale); l'utilizzo di tali pratiche in modo non consensuale costituisce a tutti gli effetti una forma di violenza sessuale."}
{"id": "498980", "revid": "1305772", "url": "https://it.wikipedia.org/wiki?curid=498980", "title": "Gilberto Rodr\u00edguez Orejuela", "text": "Biografia.\nSecondo alcune stime, al culmine del suo potere il cartello di Cali controllava l'80% delle esportazioni di cocaina dalla Colombia verso gli Stati Uniti. Gilberto Rodr\u00edguez Orejuela fond\u00f2 il cartello agli inizi degli anni settanta con Miguel Rodr\u00edguez Orejuela, suo fratello, e insieme a Jos\u00e9 Santacruz Londo\u00f1o e H\u00e9lmer Herrera Buitrago. Era soprannominato \"El Ajedrecista\" per la sua abilit\u00e0 nel non farsi catturare dai cartelli rivali o dalle forze di polizia. In passato ha avuto la reputazione di essere un boss sanguinario, oltre che un rispettato e intelligente uomo d'affari. Dopo la morte di Pablo Escobar del cartello di Medell\u00edn, il boss del cartello rivale, Gilberto Rodr\u00edguez Orejuela e suo fratello Miguel Rodr\u00edguez Orejuela furono catturati a Cali nel 1995, durante l'amministrazione del presidente Ernesto Samper, che fu accusato in passato di essere stato corrotto da membri dello stesso cartello. Jos\u00e9 Santacruz Londo\u00f1o, l'altro fondatore del cartello, fu ucciso nel corso di una sparatoria dalle forze di polizia l'anno seguente.\nIl presidente in quel periodo dichiar\u00f2 guerra aperta ai narcotrafficanti colombiani e numerosi furono gli arresti e i sequestri dei beni. Gilberto fu proprio uno dei primi boss a essere arrestati, seguito poi dai principali elementi di tutti gli altri cartelli colombiani. Gilberto Rodr\u00edguez fu condannato a quindici anni di prigione, ridotti poi a sette per buona condotta e per aver confessato molti dei suoi crimini legati al cartello. Fu temporaneamente liberato ai primi di novembre del 2002, a causa della controversa disposizione del giudice Pedro Jos\u00e9 Su\u00e1rez, secondo cui la riduzione di pena dell'imputato poteva essere applicata tramite l\"'habeas corpus\". Nel marzo del 2003, dopo quattro mesi, Gilberto Rodr\u00edguez fu ricatturato dalle autorit\u00e0 colombiane a Cali con l'accusa di aver esportato 150 chilogrammi di cocaina negli Stati Uniti nel 1990. Siccome questo crimine non era stato da lui precedentemente confessato, fu arrestato di nuovo.\nLe autorit\u00e0 statunitensi lo accusarono di aver continuato a dirigere la sua attivit\u00e0 di traffico internazionale durante il periodo di detenzione nelle carceri colombiane. Il boss fu quindi estradato negli Stati Uniti il 3 dicembre 2004, seguito poi da suo fratello il 5 marzo 2005. Dopo l'arrivo del boss negli USA, le dichiarazioni dell'avvocato federale Marcos Daniel Jim\u00e9nez furono tese a dimostrare che il boss era imputabile di diversi capi d'accusa per reati precedenti alla sua collaborazione con la giustizia colombiana. Queste dichiarazioni portarono alla reazione delle autorit\u00e0 colombiane, in particolare della corte suprema, secondo cui gli USA non possono processare Rodr\u00edguez per i crimini commessi prima del 1997, come prevedono i termini della sua estradizione. Queste controversie legali sono tuttora in corso. Gilberto \u00e8 rappresentato dall'avvocato David Oscar Markus che ha richiesto che i termini dell'estradizione siano rispettati in pieno dalle autorit\u00e0 americane."}
{"id": "498994", "revid": "287204", "url": "https://it.wikipedia.org/wiki?curid=498994", "title": "Insieme vocale Vox Cordis", "text": "L'insieme vocale \"Vox Cordis\" \u00e8 un coro polifonico con sede ad Arezzo, fondato nel 1997 e specializzato nel repertorio gregoriano, rinascimentale e contemporaneo. Il coro \u00e8 diretto da Lorenzo Donati (1972), violinista e compositore.\nIl coro ha ottenuto premi importanti in vari concorsi nazionali e internazionali e si presenta in varie formazioni, tra cui una \"schola gregoriana\", un \"ensemble madrigalistico\", un coro femminile e un coro giovanile.\nAttivit\u00e0.\nIl gruppo ha effettuato molti concerti in Italia e all'estero (Francia, Georgia, Malta, Paesi Bassi, Slovenia, Svizzera, Spagna, ecc), partecipando a festival e competizioni nazionali ed internazionali. Fra i premi e gli eventi pi\u00f9 importanti vi sono:\nIl coro ha inciso brani di musica antica e contemporanea e ha collaborato con molte istituzioni culturali italiane e artisti internazionali (Fondazione Guido d'Arezzo, Festival des cath\u00e9drales de Picardie, Javier Busto, Roberto Fabbriciani, Diego Fasolis, Roberto Gabbiani, Gary Graden, Stojan Kuret, Carl H\u00f8gset, F. Luisi, Eva Mei, Vytautas Miskinis, Katia Ricciarelli, K. Suttner, P. White)."}
{"id": "498995", "revid": "298055", "url": "https://it.wikipedia.org/wiki?curid=498995", "title": "Sindacato italiano lavoratori fumetto", "text": "Il Sindacato italiano lavoratori fumetto animazione illustrazione comunicazione visiva (in sigla SILF) nasce nel 2000 nell'ambito del SLC/CGIL ed \u00e8 il primo sindacato italiano a rappresentare gli interessi di categoria dei lavoratori del fumetto e dell'animazione. Dal punto di vista formale il SILF \u00e8 un sindacato di categoria affiliato alla sigla SLC, che \u00e8 a sua volta un sindacato aderente alla confederazione CGIL.\nStoria.\nIl percorso che ha visto la formazione di questa sigla sindacale (una delle pi\u00f9 giovani nell'ultracentenario panorama sindacale italiano) ha comportato incontri e confronti tra diverse associazioni di categoria (come Anonima Fumetti, per il settore fumetto, Associazione illustratori, per l'illustrazione, e ASIFA Italia, per l'animazione) nella seconda met\u00e0 degli anni novanta. In seguito venne coinvolto direttamente l'allora Segretario Generale della CGIL Sergio Cofferati e poi l'allora Segretario Generale di SLC Fulvio Fammoni. Avviate le formalit\u00e0, venne indetta l'Assemblea costituente il 5 febbraio 2000, a Milano, che assegn\u00f2 i primi incarichi operativi. Gianfranco Goria e Marco Cattaneo procedettero quindi con la Fondazione effettiva, che ebbe luogo a Roma con relativo atto notarile. Da allora il SILF svolge la sua normale attivit\u00e0 sindacale e ha contribuito al riconoscimento formale delle professioni di categoria (Decreto ministeriale 15 marzo 2005, parte 1), all'inserimento di queste figure nel fondo pensionistico ENPALS (Decreto ministeriale 15 marzo 2005, parte 2), all'inserimento di nuove norme di legge sul diritto di autore, specifiche per la categoria, nella bozza di modifica prevista dal Comitato consultivo permanente per il diritto d'autore presieduto dal professor Alberto Maria Gambino.\nLa sigla viene definitivamente e integralmente assorbita dal sindacato di categoria SLC CGIL (Sindacato lavoratori della comunicazione) nell'apposita Sezione Fumettisti, dal gennaio 2014 (Comunicato stampa su agenzia afNews.info)."}
{"id": "498999", "revid": "287204", "url": "https://it.wikipedia.org/wiki?curid=498999", "title": "Gilberto Rodriguez Orejuela", "text": ""}
{"id": "499001", "revid": "22356", "url": "https://it.wikipedia.org/wiki?curid=499001", "title": "Ornitomimosauri", "text": ""}
