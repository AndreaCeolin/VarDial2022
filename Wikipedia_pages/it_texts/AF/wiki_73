{"id": "495464", "revid": "729019", "url": "https://it.wikipedia.org/wiki?curid=495464", "title": "Sojuz TM-9", "text": "La Sojuz TM-9 \u00e8 la denominazione di una missione della navicella spaziale Sojuz TM verso la stazione spaziale sovietica Mir.\nSi tratt\u00f2 dell'ottantacinquesimo volo nell'ambito del programma Sojuz sovietico nonch\u00e9 del nono volo equipaggiato verso la Mir.\nMissione.\nLa missione, denominata anche Mir EO-6 (EO sono le iniziali russe per indicare \"equipaggio base\"), fu realizzata per poter dare il cambio ai due astronauti della Sojuz TM-8 per continuare le ricerche a bordo della Mir. Durante la permanenza della Sojuz TM-9 il terzo modulo Kvant (chiamato \"Kristall\") venne agganciato, dopo qualche inconveniente, alla stazione orbitante. Prima di questo evento, diverse navette Progress attraccarono sulla Mir portando pezzi di ricambio, batterie e parti di computer per preparare l'installazione della Kristall. Problemi durante l'installazione di un nuovo computer, prelevato dalla Saljut per rimpiazzare il sistema precedente, prese molto tempo e caus\u00f2 uno slittamento nell'invio del terzo modulo.\nIl Kristall \u00e8 un modulo destinato alla produzione di materiali (tra cui cristalli) a gravit\u00e0 zero. Tra le altre apparecchiature ci sono il telescopio \"Glazar 2\" per osservazioni nella banda dell'ultravioletto e vari spettrometri.\nProblemi durante la missione.\nDurante la manovra di sganciamento dalla stazione Mir, l'equipaggio della Sojuz TM-8 not\u00f2 che alcuni dei pannelli isolanti (tre su otto) nel modulo di discesa della Sojuz TM-9 che assicuravano protezione termica erano allentati, e ci\u00f2 avrebbe potuto causare problemi di regolazione termica nella navetta, permettendo la formazione di condensa all'interno della Sojuz che avrebbe potuto causare un cortocircuito. L'altra preoccupazione era che questi pannelli potessero bloccare i sensori di navigazione che orientavano il modulo per il rientro. Per questo motivo la navetta fu spostata (attraccata) diverse volte per cercare di mantenere la temperatura costante. Tuttavia l'entit\u00e0 del problema era tale da rendere necessaria una passeggiata spaziale per riparare il guasto. Fu anche considerata l'idea di far decollare la navetta Sojuz TM-10 con un solo astronauta per una missione di recupero, ma l'idea venne scartata in quanto si ritenne che il guasto fosse riparabile.\nI due astronauti non avevano mai praticato EVA (attivit\u00e0 extraveicolare) e dovettero imparare visionando cassette inviate loro tramite una navicella Progress. Durante queste EVA gli astronauti riuscirono a riparare alla meglio i guasti ripiegando su s\u00e9 stessi due dei tre pannelli in modo da non disturbare il rientro. Inoltre durante il rientro stesso, usarono l'accortezza di espellere contemporaneamente il modulo orbitale e il modulo di servizio per cercare di minimizzare l'eventualit\u00e0 che uno dei pannelli potesse impigliarvisi modificando la traiettoria. Solitamente infatti il modulo orbitale si dovrebbe staccare per primo.\nIl modulo di discesa non sub\u00ec danni particolari dopo la prolungata esposizione alle condizioni spaziali e il rientro avvenne senza problemi.\nUlteriori dati di volo.\nI parametri sopra elencati indicano i dati pubblicati immediatamente dopo il termine della fase di lancio. Le continue variazioni ed i cambi di traiettoria d'orbita sono dovute alle manovre di aggancio. Pertanto eventuali altre indicazioni risultanti da fonti diverse sono probabili ed attendibili in considerazione di quanto descritto."}
{"id": "495466", "revid": "1442080", "url": "https://it.wikipedia.org/wiki?curid=495466", "title": "Scott Chipperfield", "text": "Carriera.\nClub.\nDopo il debutto in patria nelle file del , con cui ha vinto due A-League, nel 2001 ha firmato per il , dopo un fallimentare provino con gli inglesi del Bolton Wanderers. Titolare fisso del centrocampo renano, nella lunga permanenza a Basilea ha vinto sei Super League (Svizzera) e cinque Coppe Svizzere. Con essi ha inoltre debuttato nella fase finale di Champions League il 6 novembre 2002 in un Basilea - Manchester United 1-3. Nonostante un interessamento del Charlton Athletic nel luglio 2006, ha rinnovato il suo contratto fino al giugno 2009.\nNel 2012 ha firmato per l'Aesch, club svizzero dell'omonima cittadina. Ha lasciato il club nel 2016, dopo una serie di polemiche legate al mancato pagamento di parte del suo stipendio.\nHa anche vinto due Johnny Warren Medal, tributo al miglior giocatore del Campionato australiano.\nNazionale.\nHa esordito con la Nazionale di calcio dell'Australia nel settembre del 1998 contro le Isole Fiji. \u00c8 molto conosciuto in Australia per essere stato l'unico calciatore \"europeo\" ad aver partecipato alla Coppa delle nazioni oceaniane 2002 in Nuova Zelanda, torneo che non \u00e8 stato finanziato dalla Federazione calcistica dell'Australia, che ha costretto i giocatori a pagarsi da soli le spese per il viaggio.\n\u00c8 stato selezionato nella squadra che ha partecipato alla Coppa del Mondo del 2006 in Germania, dopo aver preso parte agli spareggi qualificazione contro l'Uruguay del 2005. Nel Mondiale ha ricoperto un ruolo fondamentale nella squadra, sia come centrocampista sia come difensore, venendo considerato uno dei migliori giocatori australiani al torneo.\nChipperfield ha fatto parte anche della squadra che ha preso parte alla Coppa del Mondo del 2010 in Sudafrica."}
{"id": "495467", "revid": "123393435", "url": "https://it.wikipedia.org/wiki?curid=495467", "title": "Re del Brycheiniog", "text": "Lista dei sovrani del regno gallese del Brycheiniog (V-XII secolo)."}
{"id": "495469", "revid": "125232369", "url": "https://it.wikipedia.org/wiki?curid=495469", "title": "Cuba Gooding Jr.", "text": "Biografia.\nSuo padre, Cuba Gooding Sr., era il cantante di un gruppo R&amp;B chiamato The Main Ingredient. Sua madre, Shirley, era una delle cantanti di coro dei The Sweethearts. Ha anche un fratello, Omar Gooding, anch'egli attore. Nel 1972 il padre trasferisce la famiglia da New York a Los Angeles, per poi abbandonarla solo due anni dopo. I suoi genitori si risposarono nel 1995. Durante le superiori si innamora di Sara Kapfer, con la quale vive dall'inizio del loro legame nel marzo 1994. Studia arti marziali giapponesi per tre anni, dopo i quali torna a concentrarsi sulla recitazione.\nIl suo primo grande ruolo \u00e8 quello in \"Boyz n the Hood - Strade violente\" di John Singleton nel 1991. Poi raggiunge l'attuale successo in ruoli in grandi film come \"Codice d'onore\" (1992), \"Jack colpo di fulmine\" (1994) e \"Virus letale\" (1995).\nNel 1996 venne scelto per il ruolo di un arrogante giocatore di football americano nel film di Cameron Crowe \"Jerry Maguire\", accanto a Tom Cruise. Il film ottenne molto successo al botteghino e gli valse un Oscar al miglior attore non protagonista, premio che lo elev\u00f2 al grado di star ricercata dai maggiori produttori per film importanti.\nDa \"Jerry Maguire\" in poi, Cuba \u00e8 impegnato in una grande variet\u00e0 di ruoli, tra cui uno anche a fianco di Jack Nicholson in \"Qualcosa \u00e8 cambiato\" (1997). Nel 2003 viene nominato al Razzie Awards quale peggiore attore dell'anno per la sua interpretazione nei film \"Boat Trip\", \"The Fighting Temptations\" e \"Mi chiamano Radio\". Nel 2011 recita nel film\" Red Tails\", che tratta il medesimo argomento del film TV \"The Tuskegee Airmen\" in cui lavor\u00f2 nel 1995.\nNel 2016 interpreta il protagonista O. J. Simpson nella prima stagione della pluri-premiata , prodotta da Ryan Murphy. Nello stesso anno viene scelto nuovamente da Ryan Murphy per interpretare il protagonista Dominic Banks nella sesta stagione della fortunata serie antologica \"American Horror Story: Roanoke\", accanto a Sarah Paulson.\nVita privata.\nAttualmente vive a Studio City, California. Nel 1994 si \u00e8 sposato con Sara Kapfer, da cui ha avuto tre figli: Spencer, nato nel 1994, Mason, nato nel 1996, e Piper, nata nel 2005. Il 22 aprile 2014, la moglie ha presentato istanza di divorzio. Nel giugno del 2019 viene accusato di molestie sessuali.\nPremi e riconoscimenti.\nPremio Oscar\nGolden Globe\nEmmy Award\nSatellite Award\nSAG Awards\nDoppiatori italiani.\nNelle versioni in italiano delle opere in cui ha recitato, Cuba Gooding Jr. \u00e8 stato doppiato da:\nDa doppiatore \u00e8 sostituito da:"}
{"id": "495470", "revid": "1305772", "url": "https://it.wikipedia.org/wiki?curid=495470", "title": "Dee Dee Ramone", "text": "Colvin scrisse molte delle canzoni dei Ramones, incluse \"53rd &amp; 3rd\", \"Love Kills\" e \"Poison Heart\". \u00c8 stato bassista della band dal 1974 fino al 1989, quando la lasci\u00f2 per intraprendere una carriera nel mondo del rap sotto il nome di \"Dee Dee King\". Comunque continu\u00f2 a comporre per il suo precedente gruppo fino al 1996, anno dello scioglimento della formazione.\nDee Dee era dipendente da sostanze stupefacenti, specialmente dall'eroina fin da quando era ragazzo, e continu\u00f2 ad esserlo per tutta la vita; mor\u00ec infatti per overdose di eroina il 5 giugno del 2002 a Los Angeles.\nBiografia.\nColvin nacque a Fort Lee, in Virginia, e trascorse i primi anni a Berlino, figlio di un soldato statunitense e di una donna tedesca. I suoi genitori si separarono poco dopo la sua nascita, e lui visse nella capitale tedesca fino a 16 anni, quando, con la madre si trasfer\u00ec a Forest Hills, quartiere del distretto di Queens a New York. L\u00ec incontr\u00f2 John Cummings e Tam\u00e1s Erd\u00e9lyi, i futuri Johnny e Tommy Ramone. Tra loro nacque presto un'amicizia, aiutata dal fatto che i tre abitavano vicini l'uno all'altro. Nel 1974 Cummings e Colvin formarono i Ramones con il cantante Jeffrey Hyman (il futuro Joey Ramone); fu quest'ultimo a cantare, visto che Dee Dee non riusciva a farlo suonando contemporaneamente.\nDee Dee ha scritto molte canzoni dei Ramones, per\u00f2 Johnny Ramone non era molto felice del fatto che le sue canzoni parlassero di droga, tuttavia, scrisse almeno una canzone in ogni album.\nInizi\u00f2 la carriera di rapper sotto il nome di \"Dee Dee King\" nel 1987, ma non ottenne buone vendite: venne pubblicato come singolo \"Funky Man\" nello stesso anno e nel 1989 l'album \"Standing in the Spotlight\", che \u00e8 ricordato pi\u00f9 che altro per le sue scarse vendite. Visto il fallimento nel mondo del rap, nel 1990 Dee Dee torn\u00f2 al punk rock suonando la chitarra elettrica in gruppi come gli Sprokkett e gli Spikey Tops.\nNel novembre del 1991 suon\u00f2 la chitarra per un paio di settimane con i Murder Junkies, la band di GG Allin.\nNel 1992 Colvin form\u00f2 una nuova band, The Chinese Dragons.\nIl gruppo venne poi chiamato Dee Dee Ramone I.C.L.C. (I.C.L.C. sta per Inter-Celestial Light Commune) e fu attivo dal 1994 al 1996, con Dee Dee alla chitarra, John Carco al basso e l'olandese Danny Arnold Lommen alla batteria.\nNel 1995 la band pubblic\u00f2 \"I Hate Freaks Like You\", a cui partecip\u00f2 anche Nina Hagen. \nPer promuovere l'album, il gruppo intraprese un tour lungo pi\u00f9 di dieci mesi in oltre venti nazioni.\nNel novembre del 1994, mentre stava andando a comprare una nuova chitarra - a causa di un furto avvenuto poco prima -, Dee Dee incontr\u00f2 fuori da un hotel in Argentina la sedicenne Barbara Zampini, una fanatica dei Ramones che aveva suonato il basso per due anni. Dee Dee s'innamor\u00f2 di lei e i due si sposeranno. Resteranno insieme fino alla morte di Dee Dee.\nSempre nel 1995, una volta terminato il tour, il gruppo si rec\u00f2 ad Amsterdam per registrare il secondo album; Dee Dee in quel periodo ebbe dei problemi con l'etichetta discografica, la Rough Trade World Service, e per questo la band perse il contratto. Ricevuta la notizia, John Carco decise di lasciare la band e di andare a Los Angeles per un altro gruppo, Metro, con Frankie O. e Pete Stahl.\nDue canzoni scritte da Carco e da Dee Dee per il primo album \"I Hate Freaks Like You\" sono state utilizzate dai Ramones nel loro ultimo disco del 1995, \u00a1Adios Amigos!.\nNel 1996 Dee Dee fu invitato all'ultimo show dei Ramones al Palace di Los Angeles, dove esegu\u00ec le parti vocali per \"Love Kills\": si dimentic\u00f2 due versi (pur avendo scritto la canzone), cant\u00f2 fuori tono, attacc\u00f2 prima del dovuto e poi inizi\u00f2 a parlare allegramente.\nDopo il ritiro dalle scene, Colvin form\u00f2 una band tributo dei Ramones, The Ramainz, con la sua ragazza Barbara e con l'ultimo batterista Marky. Registr\u00f2 anche alcuni album da solista con il nome Dee Dee Ramone: \"Zonked/Ain't It Fun\", \"Hop Around\" e \"Greatest &amp; Latest\". Nel nuovo millennio collabor\u00f2 con Paul Kostabi, leader della band hardcore punk Youth Gone Mad, gi\u00e0 chitarrista dei White Zombie. Kostabi aiut\u00f2 Colvin a iniziare una nuova carriera come pittore, ma registrarono anche alcune canzoni.\nNel 2000 form\u00f2 un gruppo col chitarrista Christian Martucci; la formazione consisteva in Dee Dee alla voce e al basso, Christian Martucci alla voce e alla chitarra elettrica, e Anthony Smedile alla batteria. Con l'eccezione di due concerti (uno al \"The Spa\" di New York - registrato nell'album live \"Too Tough to Die Live -\" e un altro al \"Makeup Club\"), si tratta dell'ultima band con cui Dee Dee ha suonato dal vivo. Martucci compare nell'ultimo libro di Dee Dee, \"Legend of a Rock Star, A Memoir: The Last Testament of Dee Dee Ramone\", con il nome di \"Chris the Creep\".\nIl cadavere di Colvin fu rinvenuto il 6 giugno 2002 dalla moglie Barbara Zampini (\"Barbara Ramone\") nel suo appartamento di Hollywood, in California. La causa ufficiale della morte fu overdose di eroina.\n\u00c8 sepolto all'Hollywood Forever Cemetery, nel \"Garden of Legends\", dove un anno dopo il decesso \u00e8 stata posta una lapide di marmo nero, nei pressi del cenotafio del compagno Johnny Ramone."}
{"id": "495471", "revid": "123329506", "url": "https://it.wikipedia.org/wiki?curid=495471", "title": "Disuguaglianza di riarrangiamento", "text": "La disuguaglianza di riarrangiamento consiste nell'osservazione che il prodotto scalare fra due vettori \u00e8 massimo (risp. minimo) quando le componenti dei vettori sono ordinate nello stesso modo (risp. in modo opposto).\nSe le componenti dei vettori a e b sono\nallora\n\u00e8 il valore massimo che pu\u00f2 assumere il prodotto scalare fra i due vettori (quando le componenti sono ordinate nello stesso modo) e\n\u00e8 il valore minimo che lo stesso pu\u00f2 assumere.\nDimostrazione.\nProcediamo per assurdo: supponiamo che il valore massimo che pu\u00f2 assumere il prodotto scalare non si possa ottenere con le componenti dei vettori a e b, ordinate nello stesso modo: \nPoniamo:formula_7 e :formula_8 (considerando le corrispondenze:formula_9 e formula_10 )\nmolti elementi della prima serie si annullano con tutti gli elementi della seconda:\nQuesta disuguaglianza \u00e8 sempre vera in base alle condizioni iniziali formula_7 e formula_8 \nQuesto dimostra che non \u00e8 possibile maggiorare con un semplice scambio il prodotto formula_18 quando le componenti a e b non sono ordinate allo stesso modo.\nLa dimostrazione andrebbe conclusa mostrando che per ogni catena di scambi maggiore di 2 non \u00e8 possibile la maggiorazione.\nUso.\nQuesta disuguaglianza pu\u00f2 essere usata per dimostrarne alcune pi\u00f9 complesse come la disuguaglianza della media aritmetica e geometrica, la Disuguaglianza di Cauchy-Schwarz e la Disuguaglianza di \u010ceby\u0161\u00ebv sulla somma."}
{"id": "495479", "revid": "80367", "url": "https://it.wikipedia.org/wiki?curid=495479", "title": "Giro dell'Etna 1999", "text": ""}
{"id": "495486", "revid": "6066", "url": "https://it.wikipedia.org/wiki?curid=495486", "title": "Mattia I Corvino d'Ungheria", "text": ""}
{"id": "495487", "revid": "80367", "url": "https://it.wikipedia.org/wiki?curid=495487", "title": "Giro dell'Etna 1998", "text": ""}
{"id": "495488", "revid": "110157", "url": "https://it.wikipedia.org/wiki?curid=495488", "title": "Vonage", "text": "Vonage \u00e8 una compagnia di rete VoIp che offre servizi di telefonia con connessione a banda larga.\n\u00c8 stata Vonage a condurre la voce attraverso la banda larga (\"VoBB\", \"Voice over Broad Band\") e l'industria della telefonia a banda larga attraverso le sue strategie aggressive per il mercato consumatori (consumer) negli Stati Uniti, in Canada, Regno Unito e altri paesi globalmente.\nVonage ha sede a Edison, New Jersey, ma \u00e8 situata a Holmdel (New Jersey) in un edificio occupato precedentemente da Prudential Financial.\nPartendo dagli Stati Uniti si \u00e8 estesa in Canada nell'aprile del 2004 e nel Regno Unito nel gennaio del 2005.\nA partire dal 2019 Vonage ha registrato circa 1,1 milioni di linee di abbonati e un fatturato consolidato di $ 1,19 miliardi. Attraverso una serie di acquisizioni a partire dal 2013, Vonage, in precedenza un fornitore di servizi incentrato sul consumatore, ha ampliato la sua presenza nel business-to-business. L'offerta di Vonage include comunicazioni unificate, applicazioni per contact center e API di comunicazione."}
{"id": "495490", "revid": "3831", "url": "https://it.wikipedia.org/wiki?curid=495490", "title": "Pontificio Consiglio per l'Unione dei Cristiani", "text": ""}
{"id": "495493", "revid": "1354930", "url": "https://it.wikipedia.org/wiki?curid=495493", "title": "Giro dell'Etna 1997", "text": "Il Giro dell'Etna 1997, diciassettesima edizione della corsa, si svolse il 2 marzo 1997, per un percorso totale di 156 km. Venne vinto dall'italiano Biagio Conte che termin\u00f2 la gara in 4h02'00\". La gara era inserita nel calendario UCI, come evento di categoria 1.4."}
{"id": "495494", "revid": "2091899", "url": "https://it.wikipedia.org/wiki?curid=495494", "title": "Teatro contemporaneo", "text": "Viene definito teatro contemporaneo il teatro che si \u00e8 sviluppato in un periodo compreso tra gli inizi del Novecento e i giorni nostri, il cui atto di nascita \u00e8 la reazione novecentesca al teatro verista della fine del XIX secolo.\nIn questo periodo si riscoprirono elementi dei secoli precedenti, come il simbolismo o la recitazione in versi, il ritorno ad una 'arte pura' o al contrario ad un fine 'morale' del teatro.\nIl carattere comune, di cui \u00e8 ancora permeata la cultura teatrale a noi contemporanea, fu per tutti il superamento della semplice rappresentazione della realt\u00e0, e in seguito, con l'avvento del cinema e della televisione, una netta separazione tra ci\u00f2 che \u00e8 quotidiano e immediatamente percepibile e la 'verit\u00e0 teatrale', resa possibile da strumenti propri del teatro quali la suggestione, l'affabulazione e il gioco immaginifico che l'attore instaura con il pubblico. In questo contesto, anche gli autori-attori che in tempi recenti hanno dato vita al genere teatrale pi\u00f9 aderente alla realt\u00e0 quotidiana, il cosiddetto teatro di narrazione, sono pi\u00f9 vicini ad un modello di cantastorie di epoca medioevale che al concetto di teatro verista ottocentesco, che della cura del dettaglio anche scenografico e della fedelt\u00e0 e plausibilit\u00e0 faceva le sue ragion d'essere.\nCentralit\u00e0 dell'attore e nascita della regia.\nIl Novecento si apre con la rivoluzione copernicana della centralit\u00e0 dell'attore. Il teatro della parola si trasforma in teatro dell'azione fisica, del gesto, dell'emozione interpretativa dell'attore con il lavoro teorico di Kostantin Sergeevi\u010d Stanislavskij e dei suoi allievi Vsevolod \u0116mil'evi\u010d Mejerchol'd su tutti. Il Novecento apr\u00ec anche una nuova fase che port\u00f2 al centro dell'attenzione una nuova figura teatrale, quella del regista che affianc\u00f2 e super\u00f2 in importanza le classiche componenti di autore e attore. Fra i grandi registi di questo periodo vanno citati l'austriaco Max Reinhardt e il francese Jacques Copeau e l'italiano Anton Giulio Bragaglia.\nCon il teatro contemporaneo, la figura del regista teatrale diventa preminente. Anche in passato le rappresentazioni avevano avuto bisogno di una direzione, ma il ruolo pi\u00f9 importante era sempre stato rivestito dal primo attore o dall'autore dell'opera.\nLa moderna regia compie il primo passo nella riforma del teatro europeo, rigettando l'idea 'fotografica' della scena, e affermando la preminenza dell'arte.\nNuove forme e stili.\nCon tutte le differenze che in pi\u00f9 di un secolo sono emerse nell'affrontare una messa in scena, questa iniziale conquista ha fatto da minimo comun denominatore di tutti i generi e le tendenze: che la messa in scena non debba essere una copia della realt\u00e0, ma una sintesi, o una trasfigurazione.\nUno dei primi personaggi ad inserire questi nuovi elementi nella realizzazione di uno spettacolo fu lo scenografo svizzero Adolphe Appia, disegnando scene schematiche e suggestive, di un'austerit\u00e0 (come fu definita) \"calvinista\".\nCon l'affermarsi delle Avanguardie storiche, come il Futurismo, il Dadaismo e il Surrealismo, nacquero nuove forme di teatro come il teatro della crudelt\u00e0 di Antonin Artaud, la drammaturgia \"epica\" di Bertolt Brecht e, nella seconda met\u00e0 del secolo, il teatro dell'assurdo di Samuel Beckett e Eug\u00e8ne Ionesco modificarono radicalmente l'approccio alla messa in scena e determinano una nuova via al teatro, una strada che era stata aperta anche con il contributo di autori come Jean Cocteau, Robert Musil, Hugo von Hofmannsthal, gli scandinavi August Strindberg e Henrik Ibsen; ma coloro che spiccarono tra gli altri, per la loro originalit\u00e0 furono Frank Wedekind con la sua \"Lul\u00f9\" e Alfred Jarry l'inventore del personaggio di \"Ubu Roi\".\nContemporaneamente per\u00f2 il teatro italiano fu dominato, per un lungo periodo, dalle commedie di Luigi Pirandello, dove l'interpretazione introspettiva dei personaggi dava una nota in pi\u00f9 al \"dramma borghese\" che divenne dramma psicologico.\nMentre per Gabriele D'Annunzio il teatro fu una delle tante forme espressive del suo decadentismo e il linguaggio aulico delle sue tragedie va dietro al gusto liberty imperante.\nUna figura fuori dalle righe fu quella di Achille Campanile il cui teatro anticip\u00f2 di molti decenni la nascita del teatro dell'assurdo.\nLa Germania della Repubblica di Weimar fu un terreno di sperimentazione molto proficuo, oltre al gi\u00e0 citato Brecht molti artisti furono conquistati dall'ideale comunista e seguirono l'influenza del teatro bolscevico, quello dell'agit-prop di Vladimir Majakovskij, fra questi Erwin Piscator direttore del \"Teatro Proletario\" di Berlino e Ernst Toller il principale esponente teatrale dell'espressionismo tedesco.\nNella Spagna del primo dopoguerra spicca la figura di Federico Garc\u00eda Lorca (1898-1936) che nel 1933 fece rappresentare la tragedia \"Bodas de sangre\" (Nozze di sangue) ma le sue ambizioni furono presto represse nel sangue dalla milizia franchista che lo fucil\u00f2 vicino a Granada.\nIl secondo dopoguerra.\nNel secondo dopoguerra il teatro occidentale si arricchisce di nuovi stimoli. Torna ad assumere grande importanza, dopo un periodo di supremazia della parola, l'azione fisica, il gesto. Si sviluppano metodi che mettono l'accento sull'emozione interpretativa dell'attore (con l'utilizzo del metodo Stanislavskij rielaborato in seguito da Lee Strasberg) e sull'allenamento fisico (il \"training\" dell'attore). \nLa ricerca degli anni '60 e '70 tenta di liberare l'attore dalle tante regole della cultura in cui vive (\"seconda natura\"), per mettersi in contatto con la natura istintiva, quella natura capace di rispondere in modo efficiente e immediato. In questo percorso, il teatro entra in contatto con le discipline del teatro orientale, con lo yoga, le arti marziali, le discipline spirituali di Gurdjeff e le diverse forme di meditazione. L'obiettivo di perfezionamento dell'arte dell'attore diventa insieme momento di crescita personale. La priorit\u00e0 dello spettacolo teatrale, l'esibizione di fronte ad un pubblico, diventa in alcuni casi solo una componente del teatro e non il teatro stesso: il lavoro dell'attore comincia molto prima.\nMolti parteciparono a questa maturazione sia fra i drammaturghi come Eduardo De Filippo che con lo sperimentale teatro di Carmelo Bene, sia con l'apporto fondamentale di grandi registi come Giorgio Strehler e Luchino Visconti.\nIn Germania fu fondamentale l'apporto di Botho Strau\u00df e Rainer Werner Fassbinder, in Francia, fra gli altri, Louis Jouvet che i testi estremi di Jean Genet, degno figlio della drammaturgia di Artaud.\nAnche la Svizzera ha contribuito nel corso del Novecento all'evoluzione del teatro europeo con autori come Friedrich D\u00fcrrenmatt (1921-1990) e Max Frisch (1911-1991).\nL'influenza di questi maestri sul movimento teatrale del dopoguerra \u00e8 immenso, basti pensare all'\"Odin Teatret\" di Eugenio Barba, al \"teatro povero\" di Jerzy Grotowski, al \"teatro fisico\" del Living Theater di Julian Beck e Judith Malina, fino alle applicazioni \"commerciali\" dell'Actor's Studio di Lee Strasberg (da cui provengono Marlon Brando, Al Pacino, Robert De Niro)."}
{"id": "495496", "revid": "1354930", "url": "https://it.wikipedia.org/wiki?curid=495496", "title": "Giro dell'Etna 1996", "text": "Il Giro dell'Etna 1996, sedicesima edizione della corsa, si svolse il 3 marzo 1996, per un percorso totale di 151,7 km. Venne vinto dall'italiano Fabiano Fontanelli che termin\u00f2 la gara in 4h11'51\". La gara era inserita nel calendario UCI, come evento di categoria 1.4."}
{"id": "495501", "revid": "767487", "url": "https://it.wikipedia.org/wiki?curid=495501", "title": "Fontanezier", "text": "Fontanezier (toponimo francese) \u00e8 una frazione di 58 abitanti del comune svizzero di T\u00e9venon, nel Canton Vaud (distretto del Jura-Nord vaudois).\nStoria.\nGi\u00e0 comune autonomo che si estendeva per 3,73\u00a0km\u00b2, nel 2011 \u00e8 stato accorpato agli altri comuni soppressi di Romairon, Vaugondry e Villars-Burquin per formare il nuovo comune di T\u00e9venon.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "495503", "revid": "33689", "url": "https://it.wikipedia.org/wiki?curid=495503", "title": "Dervisci", "text": ""}
{"id": "495504", "revid": "18323", "url": "https://it.wikipedia.org/wiki?curid=495504", "title": "Puk", "text": ""}
{"id": "495506", "revid": "712828", "url": "https://it.wikipedia.org/wiki?curid=495506", "title": "Ziost", "text": ""}
{"id": "495507", "revid": "287204", "url": "https://it.wikipedia.org/wiki?curid=495507", "title": "Sucha Beskidzka", "text": "Sucha Beskidzka \u00e8 una citt\u00e0 polacca del distretto di Sucha nel voivodato della Piccola Polonia.Ricopre una superficie di 27,46 km\u00b2 e nel 2004 contava 9.750 abitanti. Dal 1975 al 1998 ha fatto parte del voivodato di Bielsko-Bia\u0142a.\nStoria.\nLa citt\u00e0 si svilupp\u00f2 fortemente alla fine del XIX secolo grazie al collegamento ferroviario Cracovia - Sucha Beskidzka - Zakopane e \u017bywiec - Sucha Beskidzka\nDall'inizio del XX secolo la citt\u00e0 \u00e8 il centro principale di turismo in montagna in questa regione dei Monti Beschidi (parte dei Carpazi). Nella citt\u00e0 ci sono alcuni esempi di architettura antica: importante \u00e8 il castello rinascimentale del XVI secolo, chiamato Piccolo Wawel (il Wawel \u00e8 la collina sulla quale sorge la Cattedrale di Cracovia-Cattedrale del Wawel), inoltre c'\u00e8 la chiesa con il chiostro del XVII secolo e la vecchia locanda di legno, chiamata \"Rzym\" (\"Roma\" in polacco) del XVIII secolo.\nIstruzione.\nIn citt\u00e0 ci sono due scuole di istruzione superiore:"}
{"id": "495510", "revid": "1516566", "url": "https://it.wikipedia.org/wiki?curid=495510", "title": "Interzato abbracciato", "text": "In araldica il termine interzato abbracciato indica lo scudo abbracciato in cui i tre campi sono di smalto diverso.\nAnche in questo caso esistono le due varianti \"interzato abbracciato a destra\" e \"interzato abbracciato a sinistra\", a seconda che il campo centrale abbia la base sul fianco destro o su quello sinistro."}
{"id": "495511", "revid": "118262021", "url": "https://it.wikipedia.org/wiki?curid=495511", "title": "Religioni afroamericane", "text": "Le religioni afroamericane sono un gruppo di culti che si svilupparono in conseguenza della deportazione degli schiavi dall'Africa in America Meridionale e nelle isole caraibiche; questi culti hanno successivamente preso piede anche nelle zone meridionali degli USA.\nQueste religioni sono generalmente basate sul concetto africano di divinit\u00e0, a volte combinato con tradizioni cattoliche come il culto dei santi e d\u00e8i tradizionali americani."}
{"id": "495513", "revid": "119602254", "url": "https://it.wikipedia.org/wiki?curid=495513", "title": "Francesco Cetti", "text": "Biografia.\nFrancesco Cetti nacque in Germania da genitori di origine comasca. Studi\u00f2 presso il collegio gesuita di Monza. All'et\u00e0 di 16 anni, il 12 ottobre 1742, entr\u00f2 come novizio nella Compagnia di Ges\u00f9. Tra il 1744 e il 1747 Cetti studi\u00f2 retorica e filosofia nell\u2019Archiginnasio di Brera a Milano, dove, dal 1748 al 1749, fu professore di filosofia e matematica. L'anno seguente, Cetti insegn\u00f2 scienze umanistiche a Bormio. Studi\u00f2 teologia a Milano dal 1752 al 1756. Nel 1755 Cetti fu ordinato sacerdote. Il 2 febbraio 1760 prese i quattro voti dei gesuiti.\nnel 1765 fu mandato in Sardegna con altri scienziati dal ministro Giovanni Battista Lorenzo Bogino con l'incarico di migliorare il livello dell'educazione impartita nelle universit\u00e0 dell'isola; l'anno seguente gli fu affidata la cattedra di matematica presso l'Universit\u00e0 di Sassari, posizione che mantenne fino alla sua morte.\nOpere.\nCetti comp\u00ec diverse escursioni nei dintorni di Sassari, raccogliendo le sue osservazioni e i suoi studi nell'opera \"Storia Naturale di Sardegna\" (1774-78), suddivisa in 4 volumi (\"Quadrupedi di Sardegna\", 1774; \"Gli Uccelli di Sardegna\", 1776; \"Appendice alla Storia dei quadrupedi di Sardegna\", 1777; \"Anfibi e Pesci di Sardegna\", 1778). Progettava di scrivere un quinto volume dedicato ai fossili, ma non ebbe tempo di completare la sua opera.\nCetti \u00e8 ricordato nel nome scientifico dell'usignolo di fiume, \"Cettia cetti\"."}
{"id": "495516", "revid": "1602064", "url": "https://it.wikipedia.org/wiki?curid=495516", "title": "M\u00f4tiers", "text": "M\u00f4tiers (toponimo francese) \u00e8 una frazione di 825 abitanti del comune svizzero di Val-de-Travers, nel distretto di Val-de-Travers (Canton Neuch\u00e2tel) del quale \u00e8 capoluogo.\nStoria.\nFino al 31 dicembre 2008 \u00e8 stato un comune autonomo che si estendeva per 6,42\u00a0km\u00b2; il 1\u00ba gennaio 2009 \u00e8 stato accorpato agli altri comuni soppressi di Boveresse, Buttes, Couvet, Fleurier, Les Bayards, Noiraigue, Saint-Sulpice e Travers per formare il nuovo comune di Val-de-Travers.\nPresso M\u00f2tiers ha abitato per alcuni anni, fino al 1765, Jean-Jacques Rousseau. Da qui ha redatto ed inviato le Lettere dalla Montagna che suscitarono grande dibattito in Svizzera e provocarono una crisi di legittimit\u00e0 al governo Ginevrino. Gli abitanti di M\u00f2iter cacciarono \"di forze e a pietre\" Rousseau per evitare rappresaglie da chiesa e governo. Da l\u00ec Rousseau si rec\u00f2, in fuga, sul lago di Bienne. \nInfrastrutture e trasporti.\nM\u00f4tiers \u00e8 servito dall'omonima stazione sulla ferrovia Travers-Fleurier-Buttes."}
{"id": "495525", "revid": "838137", "url": "https://it.wikipedia.org/wiki?curid=495525", "title": "GNU LilyPond", "text": "GNU LilyPond \u00e8 un software libero per la notazione musicale, disponibile per tutti i principali sistemi operativi. Utilizza una notazione testuale per la musica basata sull'insieme dei caratteri ASCII (secondo il modello utilizzato anche da LaTeX), che viene poi compilata per ottenere documenti in PDF, PostScript, SVG, PNG e altri formati. LilyPond pu\u00f2 inoltre generare un file MIDI.\nA differenza di altri diffusi programmi commerciali come Finale e Sibelius, LilyPond non possiede un'interfaccia grafica integrata per la creazione degli spartiti. Ha, comunque, lo stesso obiettivo di produrre un output comparabile agli spartiti stampati professionalmente. Alcuni programmi grafici di notazione musicale esportano file in formato LilyPond.\nUno dei principali vantaggi di LilyPond \u00e8 quello di produrre spartiti di alta qualit\u00e0, disegnati seguendo le regole di scrittura tradizionali, ispirandosi all'epoca in cui i punzoni di stampa degli spartiti erano posizionati a mano. Spesso gli spartiti prodotti con LilyPond vengono considerati migliori di quelli fatti con programmi commerciali, nonostante questi ultimi siano molto migliorati negli ultimi anni.\nLilyPond \u00e8 sviluppato da una comunit\u00e0 molto attiva: sono pubblicati continui aggiornamenti consistenti in risoluzioni di bug per la versione stabile, e in aggiunta di nuove funzionalit\u00e0 per la versione in sviluppo. Inoltre, essendo scritto in C++ ed assemblato mediante una libreria Scheme (GNU Guile), consente all'utente l'aggiunta di estensioni e personalizzazioni.\nProgetti web che utilizzano LilyPond.\nCi sono diversi progetti web che utilizzano LilyPond (anche per il fatto che \u00e8 facilmente integrabile in pagine web):\nVantaggi.\nI vantaggi di questo software, oltre al fatto che si tratti di un software libero, sono:\nSvantaggi.\nGli svantaggi possibili sono:\nPer quanto riguarda quest'ultimo punto, bisogna tenere presente che generalmente la logica di sviluppo del software libero \u00e8 differente da quella di sviluppo del software commerciale, ovvero si intende creare un prodotto che sappia fare solo un'unica cosa, ma fatta estremamente bene. Il file MIDI \u00e8 dunque da intendersi come un modo per controllare che non ci siano errori di trascrizione, e non come un risultato utilizzabile in altro modo. Difatti, per questi compiti, esistono software appositi, anche compatibili con LilyPond, come ad esempio Rosegarden.\nPer gli utenti che sono particolarmente affezionati all'interfaccia grafica, o che non se la sentono di apprendere la sintassi di LilyPond, sono stati scritti vari programmi, fra i quali:\nInterazione con LaTeX.\nUna variante chiamata lilypond-book permette di costruire dei documenti elaborati, contenenti frammenti di musica di lunghezza variabile (da una nota a tutto un libro) mischiati con del testo.\nSi pu\u00f2 anche lanciare LilyPond con il parametro\u2014tex che genera del codice che pu\u00f2 in seguito essere integrato in un altro file.\nIntegrazione in LibreOffice.\nLilyPond pu\u00f2 essere integrato in un documento Apache OpenOffice ed in LibreOffice grazie al modulo OOoLilyPond.\nEsempio di file di input per LilyPond.\nI testi dopo il simbolo di percento (%) sono commenti. Il doppio percento \u00e8 utilizzato per migliorare la leggibilit\u00e0.\nIn LilyPond le note sono inserite come sequenza di nota (notazione anglosassone: abcdefg), altezza e durata. Uno o pi\u00f9 apostrofi (') o virgole (,) poste dopo la nota indicano rispettivamente un'ottava superiore o inferiore a quella di riferimento. Le durate si indicano col denominatore della frazione d'intero (breve) desiderata (numeri 1, 2, 4, 8 ecc.). Ad esempio, codice_1 \u00e8 un La a 440Hz (A nella notazione anglosassone \u00e8 il La), un'ottava sopra quella di base, della durata di un quarto (semiminima). Una curiosa nota sulla sintassi \u00e8 il fatto che qualunque altro modificatore della nota, che di norma viene scritto prima della nota stessa, in LilyPond va scritto dopo.\nIn LilyPond ci sono due modi di introdurre l'altezza di una nota: assoluta o relativa. In maniera assoluta, per ogni nota va specificata l'altezza relativa alla base, mentre in maniera relativa, quando la melodia rientra in dei limiti, le note senza altezza specificata vengono considerate \"vicine\" alle note che le precedono, e quindi l'altezza va specificata solo se la nota dista pi\u00f9 di mezza ottava dalla precedente. L'esempio che segue utilizza il modo relativo.\nLa codifica che si invita ad utilizzare per la scrittura del sorgente \u00e8 l'UTF-8. Questa codifica permette di inserire del testo (titolo, autore, ecc.) con qualsiasi alfabeto esistente, e anche con qualcuno non esistente. La prima riga dell'esempio seguente dice ad Emacs di utilizzare questa codifica. Se usate un altro editor, assicuratevi che utilizzi l'UTF-8, altrimenti qualunque cosa (a parte l'ASCII) non funzioner\u00e0.\nSorgente.\n%% Tema per \"Fire Breathers\", un gioco in continuo sviluppo\n%% Composto da Urpo Lankinen.\n%% Nota: il compositore ha reso disponibile questo codice sorgente\n%% a Wikipedia sotto licenza GFDL. Le versioni al di fuori di Wikipedia\n%% Sono tipicamente sotto CC BY-SA.\n%% Questo file utilizza la notazione finnica (ad esempio, dove\n%% gli americani utilizzano \"F#\" e \"Bb\", i Finnici utilizzano \"Fis\" e \"B\"). \n%% I nomi olandesi sono utilizzati di default.\n\\include \"suomi.ly\"\n%% Helper opzionale di aggiornamento del linguaggio\n\\version \"2.6.0\"\n%% Il blocco Header definisce i titoli\n\\header {\n title = \"Theme to ``Fire Breathers!\"\"\n instrument = \"For the 2A03 or SID\"\n composer = \"Urpo Lankinen\"\n enteredby = \"Urpo Lankinen\"\n updatedby = \"Jan Nieuwenhuizen\"\n date = \"June 2005\"\nMelody = \\relative c\" {\n \\clef treble\n \\time 3/4\n \\key a \\minor\n %% Il pezzo inizia con una battuta parziale lunga un quarto, \"\\partial 4\"\n %% lo dice a LilyPond.\n \\partial 4\n a4 | e'4.( d8[ c]) r8 | d4.( c8[ h]) r8 | a2. | e2\n a4 | e'4.( d8[ c]) r8 | d4.( e8[ f]) r8 | e2. | r2\n e4 | f4.( e8[ d]) r8 | d4.( c8[ h]) r8 | a2. | e2\n a4 | e'4.( d8[ c]) r8 | d4.( c8[ h]) r8 | a2. ~ a2 r4 | \\bar \"|.\"\n%% Questa \u00e8 la seconda voce\nSecondVoice = \\relative c {\n \\clef bass\n \\time 3/4\n \\key a \\minor\n \\partial 4\n r4 | e2. | d2. | a2. | e2\n a4 | e'2. | d2 f4 | e2. | r2.\n | f2. | d2. | a2. | e2\n a4 | e'2. | d2 h4 | a2. ~ a2 r4 | \\bar \"|.\"\n%% Le melodie, le parole e gli accordi possono essere assegnati a\n%% variabili e in seguito riutilizzate da altre parti. Qui ci sono\n%% tre diversi pezzi di accompagnamento, che vengono poi utilizzati\n%% nella melodia di accompagnamento\nAccompaniment = {\n \\clef bass\n \\time 3/4\n \\key a \\minor\n \\partial 4\n r4 | \\AccompA \\AccompB \\AccompA \\AccompA\n \\AccompA \\AccompB \\AccompA \\AccompA\n \\AccompC \\AccompC \\AccompA \\AccompA\n \\AccompA \\AccompB \\AccompA | a2 r4 | \\bar \"|.\"\n%% La definizione della musica.\n \\new Staff \\Melody\n \\new Staff \\Accompaniment\n \\new Staff \\SecondVoice\nEsempio di intavolatura.\nCon LilyPond \u00e8 possibile anche comporre intavolature per gli strumenti. Viene mostrato qui un semplice esempio di intavolatura per chitarra della scala pentafonica in La.\nSorgente.\n\\version \"2.10\"\n\\paper {\n #(define dump-extents #t)\n indent = 0\\mm\n ragged-right = ##t\n\\layout { \n \\context {\n \\Score\n timing = ##f\n \\context {\n \\Staff\n \\remove Time_signature_engraver\n \\context {\n \\TabStaff\n \\remove Time_signature_engraver\ngammeLaMinPenta = {\n a8[ c d e] g[ a c d] e[ g a c]\n c[ a g e] d[ c a g] e[ d c a]\n \\new Staff \\relative c {\n \\clef \"G_8\"\n \\gammeLaMinPenta\n \\bar \"|\"\n \\new TabStaff \\relative c {\n \\set TabStaff.minimumFret = #5\n \\gammeLaMinPenta\n \\bar \"|\""}
{"id": "495527", "revid": "195", "url": "https://it.wikipedia.org/wiki?curid=495527", "title": "Lilypond", "text": ""}
{"id": "495529", "revid": "195", "url": "https://it.wikipedia.org/wiki?curid=495529", "title": "LilyPond", "text": ""}
{"id": "495532", "revid": "110157", "url": "https://it.wikipedia.org/wiki?curid=495532", "title": "Romairon", "text": "Romairon (toponimo francese) \u00e8 una frazione di 32 abitanti del comune svizzero di T\u00e9venon, nel Canton Vaud (distretto del Jura-Nord vaudois).\nStoria.\nGi\u00e0 comune autonomo che si estendeva per 4,89\u00a0km\u00b2, nel 2011 \u00e8 stato accorpato agli altri comuni soppressi di Fontanezier, Vaugondry e Villars-Burquin per formare il nuovo comune di T\u00e9venon.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "495534", "revid": "712828", "url": "https://it.wikipedia.org/wiki?curid=495534", "title": "Rakata Prime", "text": ""}
{"id": "495535", "revid": "287204", "url": "https://it.wikipedia.org/wiki?curid=495535", "title": "Albatrellus confluens", "text": "\"Albatrellus confluens\" (Alb. &amp; Schwein.) Kotl. &amp; Pouzar, \u010cesk\u00e1 Mykol. 11(3): 154 (1957)\nL\"Albatrellus confluens\", insieme all\"Albatrellus ovinus\", viene comunemente chiamato \"fungo del pane\" per via dell'aspetto del cappello che ricorda la crosta del pane.\nDescrizione della specie.\nCappello.\n5\u201315\u00a0cm di diametro, di forma irregolare, carnoso, liscio da giovane, areolato per secchezza, spesso saldato insieme ad altri numerosi cappelli, anche sovrapposti, che partono dallo stesso ceppo; margine lobato, involuto; cuticola asciutta, opaca, di colore senape o crema-rosa, fino a rosso-arancio pi\u00f9 o meno scuro.\nTubuli.\nCorti, lunghi fino a 1\u20134\u00a0mm, da bianco-crema a rosati, decorrenti sul gambo, difficilmente staccabili dalla carne.\nPori.\nRotondi, angolosi, prima bianchi poi giallastri o lievemente rosati, piccolissimi e quasi invisibili ad occhio nudo (3-5 pori per mm).\nGambo.\n3-8 x 2\u20133\u00a0cm, tozzo e carnoso, eccentrico, irregolare, spesso concresciuto con quelli degli esemplari vicini, inserito nel terreno, colore biancastro-rosa\nCarne.\nBianca, immutabile, da giovane dura e compatta, quasi coriacea negli esemplari adulti.\nHabitat.\nFungo simbionte, terricolo, cresce esclusivamente in boschi di conifera con preferenze per l'abete rosso (\"Picea excelsa\"). Non comune ovunque, ma abbondante nei luoghi di crescita. Estate-autunno.\nEtimologia.\nSpecie: dal latino \"confluens\" = confluente con altri"}
{"id": "495536", "revid": "88740", "url": "https://it.wikipedia.org/wiki?curid=495536", "title": "Tevfik Esen\u00e7", "text": "Esen\u00e7 fu cresciuto dai suoi nonni, parlanti l'ubykh, nel villaggio di Hac\u0131 Osman k\u00f6y\u00fc in Turchia, per poi diventarne, per un certo periodo, \"muhtar\" (cio\u00e8 sindaco). Ottenne in seguito un posto di lavoro nella pubblica amministrazione ad Istanbul, dove incontr\u00f2 il linguista francese Georges Dum\u00e9zil, che aiut\u00f2 nella compilazione di materiale documentario sulla lingua ubykh.\nDotato di un'eccellente memoria e in grado di intuire facilmente le intenzioni di Dum\u00e9zil e di tutti gli altri linguisti che poi gli fecero visita, Esen\u00e7 divent\u00f2 la fonte primaria per la conoscenza non solo della lingua degli Ubykh, ma anche della cultura, della mitologia e dei costumi di questo popolo. Esen\u00e7 parlava, oltre all'ubykh, anche il turco e il dialetto \"hakuchi\" della lingua adyghe, rendendo cos\u00ec possibili alcuni lavori di comparazione tra quest'ultima lingua e l'ubykh, entrambi idiomi facenti parte della famiglia delle lingue caucasiche nord-occidentali. Esen\u00e7 era tra l'altro un purista della lingua, tant'\u00e8 che, secondo Dum\u00e9zil, la versione dell'ubykh parlata da Esen\u00e7 era quanto di pi\u00f9 vicino possibile ad una versione \"letteraria\" dell'idioma.\nEsen\u00e7 mor\u00ec nel 1992 all'et\u00e0 di 88 anni. Sulla sua lapide volle questa iscrizione:"}
{"id": "495541", "revid": "79520", "url": "https://it.wikipedia.org/wiki?curid=495541", "title": "Personaggi di Dragon Ball", "text": "Questa \u00e8 la lista dei personaggi di \"Dragon Ball\", manga scritto e illustrato da Akira Toriyama. Gli stessi compaiono anche nelle serie televisive anime, nei film e nei media derivati. La serie prende posto in un universo immaginario nel quale compare in due occasioni anche il cast di \"Dr. Slump\", precedente opera di Toriyama.\nCreazione.\nI primi personaggi della serie sono basati sul classico della letteratura cinese \"Il viaggio in Occidente\": Son Goku deriva da Sun Wukong, Bulma dal monaco Sanzang, Olong da Zhu Wuneng e Yamcha da Sha Wujing. I nomi di molti personaggi di \"Dragon Ball\" derivano da giochi di parole che accomunano i personaggi appartenenti agli stessi gruppi. Cos\u00ec per esempio la famiglia demoniaca ha nomi ispirati agli strumenti musicali; Bulma e i suoi due figli Trunks e Bra hanno nomi che derivano dalla biancheria intima; i Saiyan sono collegati alle verdure e i membri della Squadra Ginew hanno nomi ispirati ai latticini; infine il nome di Freezer significa \"congelatore\" in inglese e tutti i suoi sottoposti hanno nomi ispirati ad alimenti normalmente posti nel frigorifero: frutta (kiwi, durian, zaban), verdura e latticini; inoltre suo padre si chiama Re Cold e suo fratello Cooler.\nDurante lo sviluppo iniziale dell'arco dei cyborg, Toriyama desiderava puntare sui soli Numero 19 e 20. Dopo avere parlato con il suo ex-editore Kazuhiko Torishima sul futuro della serie gli fu consigliato, tuttavia, di creare nuovi antagonisti per Goku. Toriyama pens\u00f2 cos\u00ec ai personaggi di Numero 17, 18 e 16, ma il suo editore, non convinto di questi antagonisti, lo persuase a inserire un ulteriore nemico, Cell.\nPersonaggi principali.\nSon Goku.\n, chiamato solitamente Goku, \u00e8 il protagonista dell'opera. Puro di cuore, ama molto mangiare, allenarsi e mettersi alla prova combattendo contro avversari sempre pi\u00f9 forti. Nonostante la sua immensa forza egli non agisce mai egoisticamente ma al contrario salva pi\u00f9 volte la Terra e l'universo dalle forze del male. Nel crearlo Toriyama si \u00e8 basato su Sun Wukong, personaggio coprotagonista de \"Il viaggio in Occidente\". Allenato dal Maestro Muten e Dio, Goku diverr\u00e0 via via sempre pi\u00f9 forte, sconfiggendo vari avversari, incluso il Grande Mago Piccolo, e dando prova di essere il guerriero pi\u00f9 forte del mondo. Cinque anni pi\u00f9 tardi Goku scopre di appartenere alla razza dei Saiyan, di chiamarsi Kakaroth (Kaarot nel doppiaggio italiano dell'adattamento animato) e che la sua missione originale era quella di sterminare i terrestri. Per salvare suo figlio Gohan dal proprio fratello Radish si allea con Piccolo e infine si sacrifica per permettere a quest'ultimo di uccidere il malvagio extraterrestre. A partire da questo momento Goku subisce una rapida escalation di potere che lo porta in poco tempo a tramutarsi in un Super Saiyan e a sconfiggere Freezer, Cell e Majin Bu, potenti nemici che minacciano la pace nell'universo.\nBulma.\n \u00e8 una ragazza di bell'aspetto, intelligente, ma anche testarda, che all'inizio della storia crea il dragon radar per localizzare le sfere del drago. Parte, dunque, per cercare le sfere imbattendosi in Goku e, impressionata dalla forza di quest'ultimo, lo convince a unirsi a lei. Successivamente, dopo una lunga relazione con Yamcha, Bulma si sposa con Vegeta, da cui avr\u00e0 due figli, Trunks e Bra. Nel corso della serie si fa notare per le sue abilit\u00e0 tecniche e invenzioni. Il personaggio di Bulma si basa sia sulla principessa del manga \"Dragon Boy\", sia sul monaco Sanzang, il coprotagonista del racconto \"Il viaggio in Occidente\".\nMaestro Muten.\nIl , anche detto Eremita della Tartaruga, o Genio delle Tartarughe di mare nel doppiaggio italiano dell'adattamento animato, \u00e8 un arzillo vecchietto esperto di arti marziali. Vive in una casetta su un'isola sperduta in mezzo all'oceano, la Kame House, insieme alla sua tartaruga, . Accetta di allenare Goku, Crilin e Yamcha e insegna loro la tecnica chiamata Kamehameha. Nel prosieguo della storia il suo ruolo si fa via via pi\u00f9 marginale.\nCrilin.\n, Crili nel doppiaggio italiano dell'adattamento animato, \u00e8 un combattente che viene accolto come allievo dal Maestro Muten. Inizialmente appare un po' arrogante, antipatico e molto competitivo, ponendosi in contrasto con Goku, ma con il tempo diventa il suo migliore amico. Segue tutte le avventure della saga al fianco di Goku, finendo per essere ucciso e resuscitato svariate volte. In seguito si sposa con Numero 18, da cui ha una figlia, .\nYamcha.\n, Iamko nel doppiaggio italiano dell'adattamento animato, \u00e8 un bandito che assale Goku e Bulma all'inizio delle loro avventure per impossessarsi delle loro sfere del drago. In seguito passa da avversario ad alleato, si allena con il Maestro Muten e intraprende una lunga relazione con Bulma. \u00c8 sempre accompagnato da suo amico (Puar nel doppiaggio italiano dell'adattamento animato), un animale parlante simile a un gatto blu, con l'abilit\u00e0 di potersi trasformare in qualsiasi cosa desideri. Yamcha \u00e8 ispirato a Mister Ho, un personaggio ideato da Toriyama e comparso nel manga omonimo, e a Sha Wujing, tra i protagonisti de \"Il viaggio in Occidente\".\nTenshinhan.\n, Tensing nel doppiaggio italiano dell'adattamento animato, \u00e8 l'allievo prediletto dell'Eremita della Gru, oltre che migliore amico di Jiaozi. Inizialmente malvagio, perch\u00e9 succube del suo maestro, \u00e8 antagonista di Goku, ma successivamente, anche grazie ai consigli del Maestro Muten, decide di mettere le sue abilit\u00e0 al servizio del bene e si unisce ai compagni del protagonista. Tenshinhan si basa su Erlang Shen, uno dei protagonisti del racconto \"Il viaggio in Occidente\". Nonostante Toriyama lo identifichi come un terrestre sia nel manga sia nell'anime, nei \"databook\" \"Daizensh\u016b\" viene menzionato che Tenshinhan discende dalla razza aliena dei Tre-Occhi e proprio per questo possiede un'incredibile forza combattiva e delle abilit\u00e0 speciali impossibili da effettuare per gli esseri umani.\nJiaozi.\n, Riff nel doppiaggio italiano dell'adattamento animato, \u00e8 un combattente amico di Tenshinhan. Jiaozi si dimostra molto abile negli attacchi mentali, mentre \u00e8 carente nel corpo a corpo. Pur non arrivando a eguagliare il livello combattivo dei suoi amici, \u00e8 un guerriero dal grande spirito di sacrificio, pronto a morire per il bene dei suoi compagni. Sotto l'influenza negativa dell'Eremita della Gru partecipa al Torneo Tenkaichi per distruggere gli allievi del Maestro Muten. Sconfitto da Crilin, viene costretto dal suo maestro a bloccare Goku con i suoi poteri psichici durante il combattimento contro Tenshinhan. In seguito viene esortato dall'amico a fermare la tecnica, in quanto desidera combattere in maniera pulita contro il suo avversario. Per aver disobbedito al suo maestro, l'Eremita della Gru tenta di ucciderlo, ma Jiaozi viene salvato dal Maestro Muten. Unitosi al gruppo di Goku e compagni viene ucciso dal Grande Mago Piccolo e resuscitato con le sfere del drago. Nei tre anni successivi al torneo si allena duramente insieme a Tenshinhan, e, in seguito, con Dio, per prepararsi allo scontro con i Saiyan. Durante il combattimento Jiaozi attacca alle spalle Nappa, autodistruggendosi nel tentativo di eliminare il Saiyan, il quale rimane praticamente illeso. Viene quindi condotto nell'aldil\u00e0 dove il suo corpo \u00e8 ricostruito grazie ai poteri speciali di Dio ed \u00e8 infine resuscitato con le sfere del drago di Namecc insieme a Tenshinhan, alcuni mesi dopo la sconfitta di Freezer. In seguito Jiaozi continua a sottoporsi a estenuanti allenamenti con Tenshinhan, ma il suo ruolo nella storia diventa sempre pi\u00f9 marginale. Ritorna in \"Dragon Ball Super\", aiutando i compagni nella lotta contro la Legione di Molo: insieme a Tenshinhan affronta il Metalman Quoitur e proprio Jiaozi riesce a batterlo. \u00c8 doppiato in giapponese da Hiroko Emori e in italiano da Federica Valenti (\"DB\" e \"Super\"), Lara Parmiani (\"Z\"), Alessia Amendola (film Dynamic Italia) e Giovanna Papandrea (film Mediaset).\nYajirobei.\n, Jirobay nel doppiaggio italiano dell'adattamento animato, \u00e8 un samurai dai modi rudi che porta sempre con s\u00e9 una katana. Nonostante la sua forza notevole, Yajirobei non sa utilizzare il ki e ha paura di confrontarsi con avversari pi\u00f9 forti, preferendo sempre la fuga allo scontro. Incontra Goku mentre questi \u00e8 alla ricerca di Tamburello, che ha da poco ucciso Crilin. Riesce a sconfiggere con un solo colpo Cembalo e in seguito salva la vita a Goku, dopo che quest'ultimo era stato gravemente ferito dal Grande Mago Piccolo, portandolo in cima alla Torre di Karin. In seguito rimane a vivere col vecchio eremita. Si iscrive al 23\u00ba Torneo Tenkaichi, venendo sconfitto da Divo. Durante lo scontro con Vegeta, interviene per tagliare la coda al Saiyan trasformato in uno Scimmione, in tempo per prevenire la sconfitta di Goku, Gohan e Crilin. Il suo ruolo nella storia assume progressivamente un peso sempre pi\u00f9 marginale, limitandosi a consegnare i senzu di Karin a Goku e compagni e astenendosi da tutti i maggiori scontri. \u00c8 doppiato in giapponese da Mayumi Tanaka e in italiano da Dania Cericola (\"DB\"), Paolo Sesana (\"Z\"), Fabrizio Vidale (Dynamic Italia) e Federico Zanandrea (\"Super\").\nPiccolo.\n, Junior nel doppiaggio italiano dell'adattamento animato, \u00e8 il figlio e reincarnazione del Grande Mago Piccolo, concepito con l'obiettivo di vendicare il genitore e conquistare la Terra. Si iscrive al 23\u00ba Torneo Tenkaichi con lo pseudonimo Ma Junior e, dopo essere stato sconfitto da Goku durante la finale del torneo, \u00e8 costretto ad allearsi coi precedenti avversari di fronte alla minaccia dell'arrivo dei Saiyan. In quest'occasione allena Gohan, del quale diventa grande amico e maestro. Pur precisando all'inizio che la collaborazione con Goku e compagni \u00e8 solo temporanea, nel prosieguo della storia Piccolo accetta il fatto che sono alleati e suggella un rapporto di amicizia con Goku.\nSon Gohan.\n, chiamato solitamente Gohan, \u00e8 il figlio primogenito di Goku e Chichi. All'inizio \u00e8 un bambino piagnucolone e studioso che odia il combattimento. Tuttavia nasconde una grande forza combattiva, che si manifesta nei momenti di grande rabbia. Grazie agli allenamenti di Piccolo, che diventa suo grande amico oltre che maestro, Gohan impara a controllare la propria forza e a usarla contro i nemici di turno che minacciano la tranquillit\u00e0 e la pace sulla Terra. Toriyama pensava di rendere Gohan il nuovo protagonista della storia dopo la dipartita di Goku alla fine dell'arco di Cell, ma poi abbandon\u00f2 questa idea dopo i primi capitoli dell'arco di Majin Bu.\nVegeta.\n \u00e8 il principe dei Saiyan, popolo guerriero al servizio del tiranno spaziale Freezer, che giunge sulla Terra con l'intento di sterminare l'umanit\u00e0 e punire il traditore Goku, che ha rinnegato le sue origini e si \u00e8 schierato dalla parte dei terrestri. Nello sviluppo della storia Vegeta mette da parte le sue ambizioni di conquista e si stabilisce definitivamente sulla Terra, sposando Bulma. In seguito si unisce a Goku nella lotta contro gli antagonisti di turno, diventando un personaggio positivo, seppur continui a presentare un'attitudine perlopi\u00f9 arrogante ed egoista. Quando ide\u00f2 Vegeta, Toriyama desiderava creare un personaggio che avesse caratteristiche, sia fisiche sia mentali, diametralmente opposte al protagonista Goku.\nTrunks.\n \u00e8 il figlio primogenito di Vegeta e Bulma. Appare per la prima volta da adulto, mentre sconfigge facilmente Freezer e suo padre Re Cold, prima dell'arrivo di Goku sulla Terra dal viaggio su Namecc. Rivela poi di provenire dal futuro per avvisare Goku e compagni dell'arrivo dei cyborg, che, nella sua linea temporale, hanno ucciso tutti i suoi compagni. Partecipa quindi agli scontri con i cyborg e Cell prima di tornare alla sua realt\u00e0. Nella linea temporale principale Trunks nasce appena prima dell'arrivo dei cyborg. Sette anni dopo il bambino \u00e8 gi\u00e0 capace di trasformarsi in Super Saiyan e, fuso con l'amico Goten per dar vita a Gotenks, combatte contro Majin Bu. In \"Dragon Ball GT\" \u00e8 uno dei personaggi principali e, ormai adulto, viaggia nel cosmo insieme a Goku e Pan.\nSon Goten.\n, chiamato solitamente Goten, \u00e8 il figlio secondogenito di Goku e Chichi. Identico al padre da bambino sia per aspetto sia per personalit\u00e0, sin da piccolo nasconde una grande forza combattiva e, gi\u00e0 a sei anni, \u00e8 in grado di trasformarsi in Super Saiyan. Goten \u00e8 il migliore amico di Trunks e, nello scontro con Majin Bu, i due si fondono insieme dando vita a Gotenks. Nel finale del manga Goten, ormai cresciuto, cambia sia fisicamente sia caratterialmente e risulta meno interessato al combattimento, preferendo uscire con le ragazze.\nDraghi.\nI sono creature magiche che vengono evocate dal raggruppamento delle sfere del drago. I draghi possono esaudire uno o pi\u00f9 desideri a coloro che li evocano ed \u00e8 questo il motivo per cui le sfere del drago sono cos\u00ec ambite. Si presentano come gigantesche creature dragoniche; sono esseri senzienti ma il loro scopo \u00e8 solo quello di esaudire la richiesta che gli viene fatta con neutralit\u00e0. Ogni drago viene evocato a seconda del determinato raggruppamento di sfere, e il limite della loro magia \u00e8 nei confini del potere del creatore delle sfere. La vita del drago \u00e8 legata a quella del creatore delle sfere, quindi se lui muore anche il drago smette di vivere, inoltre se un drago viene ucciso le sfere che lo evocano perdono il loro potere trasformandosi in pietra. I draghi parlano il linguaggio comune, ci\u00f2 nonostante alcuni draghi possono esaudire i desideri solo se essi vengono pronunciati in uno specifico idioma.\nShenron.\n, chiamato Shenlong nell'edizione italiana \"Evergreen\" del manga, \u00e8 un drago magico dal potere di esaudire i desideri. \u00c8 stato creato dal Dio della Terra infondendo la vita in un modellino in miniatura del dragone. Shenron viene evocato dall'unione delle sette sfere del drago terrestri. Pu\u00f2 esaudire qualunque tipo di desiderio, tranne quelli che superano i suoi poteri o due volte lo stesso, n\u00e9 pu\u00f2 resuscitare coloro che sono morti da pi\u00f9 di un anno o coloro che sono morti per cause naturali. Dopo l'unione tra Dio e Piccolo, Dende subentra come nuovo Dio della Terra e amplifica i poteri di Shenron in modo che possa esaudire tre desideri invece di uno solo, anche se questi si riducono a due quando un desiderio implica di resuscitare pi\u00f9 persone insieme. In \"Dragon Ball GT\" compare una controparte malvagia del drago, Dark Shenron, generato da un accumulo di energia negativa nelle sfere del drago. Purificate tutte le sfere Shenron ricompare, ma, spiegando di non poter lasciare in mano agli umani il potere delle sfere per prevenire una tragedia come quella appena verificatasi con l'apparizione di Dark Shenron e dei draghi malvagi, sparisce per sempre. In giapponese \u00e8 doppiato da Kenji Utsumi (\"DB\", \"Z\" e \"Kai\"), Daisuke G\u014dri (\"GT\") e Ry\u016bzabur\u014d \u014ctomo (\"Super\") e in italiano da Giovanni Battezzato.\nPolunga.\n \u00e8 il drago magico evocato dalle sfere del drago di Namecc. \u00c8 molto pi\u00f9 grande e massiccio di Shenron, inoltre ha il potere di concedere tre desideri e di esaudire pi\u00f9 volte lo stesso. Polunga cessa di esistere con la morte del suo creatore, il Capo Anziano; egli per\u00f2, prima di morire, cede a Moori il compito di mantenere le sfere del drago. Cos\u00ec Moori lo ricrea, rendendolo pi\u00f9 potente e in grado di resuscitare pi\u00f9 persone con un solo desiderio. Pu\u00f2 essere rievocato dopo un anno namecciano, corrispondente a centotrenta giorni terrestri, meno di un terzo del periodo di attesa per il drago Shenron. \u00c8 doppiato in giapponese da Junpei Takiguchi (\"Z\"), Masaharu Sat\u014d (\"Z\"), Daisuke G\u014dri (\"Z\" e \"Kai\") e Ry\u016bzabur\u014d \u014ctomo (\"Kai\") e in italiano da Ernesto Rossi.\nDivinit\u00e0.\nDei della Terra.\nDio.\n, Supremo nel doppiaggio italiano dell'adattamento animato, \u00e8 la divinit\u00e0 che presiede la Terra. \u00c8 la controparte positiva del Grande Mago Piccolo, entrambi generati dopo la scissione del figlio di Katattsu, un namecciano dai poteri straordinari, in una parte buona e una cattiva. Dio viene presentato come una divinit\u00e0 saggia e altruista, che vive nel Santuario del Dio della Terra ed \u00e8 assistita dal fedele servitore e amico Mr. Popo. Crea le sfere del drago per infondere coraggio e speranza alla gente sulla Terra, ma in seguito si infuria quando scopre che le sue creazioni vengono utilizzate per biechi guadagni personali. Addestra il giovane Goku in previsione della battaglia contro Piccolo, la reincarnazione del Grande Mago Piccolo, ma, sicuro che il suo discepolo non avrebbe avuto il coraggio di uccidere il demone, perch\u00e9 la morte di Piccolo avrebbe causato la fine di Dio stesso, tenta di sconfiggere lui stesso il demone partecipando sotto travestimento al 23\u00ba Torneo Tenkaichi con il nome di Divo (\"Shen\" nel doppiaggio italiano dell'adattamento animato), ma viene sconfitto. In seguito Dio allena Crilin, Yamcha, Tenshinhan, Jiaozi e Yajirobei per prepararli ad affrontare Nappa e Vegeta. Infine, cosciente della minaccia dei cyborg Numero 17 e Numero 18, Dio effettua l'assimilazione con Piccolo allo scopo di renderlo abbastanza potente da sconfiggerli. Il suo lato gentile e premuroso segna la fine definitiva della malvagit\u00e0 nel cuore di Piccolo, rendendolo un personaggio quasi completamente puro. \u00c8 doppiato in giapponese da Takeshi Aono e in italiano da Mario Zucca (Mediaset) e Gianni Vagliani (Dynamic Italia).\nDende.\n \u00e8 il namecciano che assume la carica di Dio della Terra dopo l'unione del suo predecessore con Piccolo. \u00c8 il 108\u00b0 figlio del Capo Anziano e possiede vasti poteri spirituali e di guarigione. Dopo essere stato portato in salvo da Gohan e Crilin durante l'attacco di Freezer e sottoposti al suo villaggio, per dimostrare la sua riconoscenza conduce i suoi soccorritori dal Capo Anziano e li aiuta a raccogliere le sfere di Namecc ed evocare Polunga, facendo teletrasportare tutti gli abitanti di Namecc sulla Terra. Dopo la ricongiunzione di Piccolo e di Dio, Dende accetta di assumere l'incarico di Dio della Terra, aumentando il potere di Shenron affinch\u00e9 possa esaudire fino a tre desideri. Durante l'arco narrativo di Majin Bu \u00e8 uno dei pochi sopravvissuti alla distruzione della Terra; \u00e8 quindi teletrasportato da Kaiohshin su Namecc, dove chiede a Polunga di riportare in vita tutti i terrestri. In \"Dragon Ball Super\" Dende aiuta Goku a trovare Numero 17 per farlo partecipare al Torneo del Potere. \u00c8 doppiato in giapponese da Tomiko Suzuki (\"Z\"), Hiro Yuki (\"GT\") e Aya Hirano (\"Kai\" e \"Super\") e in italiano da Federica Valenti (da bambino) e Giuseppe Calvetti (da adulto).\nRe Enma.\n, Re Yammer nel doppiaggio italiano dell'adattamento animato, \u00e8 la divinit\u00e0 che si occupa di smistare le anime dei defunti della Terra alla loro destinazione finale e ha il controllo sul regno degli inferi. In casi particolari concede ai defunti di tornare nel proprio corpo per brevi periodi di tempo o di essere reincarnati. Dopo la morte di Goku in seguito allo scontro con Radish, Re Enma permette al Saiyan di percorrere la Via del Serpente per raggiungere il Re Kaioh del Nord. Durante lo scontro con Majin Bu restituisce a Vegeta il suo corpo, cos\u00ec da rimandarlo sulla Terra per soccorrere Gohan. \u00c8 doppiato in giapponese da Daisuke G\u014dri (\"Z\") e Ry\u016bzabur\u014d \u014ctomo (\"Kai\" e \"Super\") e in italiano da Vittorio Bestoso (Mediaset) e Roberto Stocchi (Dynamic Italia).\nRe Kaioh.\nI , Re Kaio nel doppiaggio italiano dell'adattamento animato, sono quattro esseri divini a cui \u00e8 affidato il compito di sorvegliare la zona di universo di loro competenza e di comunicare ai Kaiohshin le minacce che non sono in grado di affrontare. Sono sottoposti al , ritenuto il miglior guerriero dell'universo, anche se egli stesso si rende conto di non essere al livello di Goku e Paikuhan. Il Grande Maestro Re Kaioh compare solo nell'anime, anche se viene menzionato nel manga e lo stesso Toriyama insistette per farlo aggiungere nella serie animata. In \"Dragon Ball Z\" i Re Kaioh si riuniscono in occasione del passaggio a miglior vita di Re Kaioh del Nord, deceduto dopo l'esplosione di Cell sul suo pianeta; per festeggiare l'evento indicono un torneo coi migliori guerrieri provenienti dai rispettivi quadranti. In \"Dragon Ball Super\" viene messo in evidenza come un Re Kaioh possa essere promosso al rango di Kaiohshin se in possesso di doti eccezionali, come succede con Zamasu.\nRe Kaioh del Nord.\n \u00e8 il Re Kaioh che governa e sorveglia la galassia del Nord, dove \u00e8 situata anche la Terra. Vive su un piccolo pianeta situato alla fine della Via del Serpente in compagnia della sua scimmia e, solo nell'anime, della cavalletta . \u00c8 in grado di comunicare telepaticamente a grandi distanze e di teletrasportare oggetti. Adora le barzellette, ma all'occasione sa rivelarsi anche un personaggio serio. Allena Goku, dopo che questi ha raggiunto il suo pianeta percorrendo la Via del Serpente, e gli insegna il Kaiohken e la Genkidama. In seguito allena anche Piccolo, Yamcha, Tenshinhan e Jiaozi, caduti nello scontro con Vegeta e Nappa. Durante lo scontro tra Goku e Freezer \u00e8 lui ad avere l'idea di resuscitare le vittime del tiranno galattico e di teletrasportarle sulla Terra. Muore a causa dell'autodistruzione di Cell sul suo pianeta, ma essendo gi\u00e0 un abitante della dimensione spirituale il suo stile di vita non cambia di molto. \u00c8 doppiato in giapponese da J\u014dji Yanami e Naoki Tatsuta (\"Super\") e in italiano da Cesare Rasini (Mediaset) e Vittorio Amandola (Dynamic Italia).\nKaiohshin.\nI , Kaioshin nel doppiaggio italiano dell'adattamento animato, sono delle divinit\u00e0 che controllano e sorvegliano l'intero universo di loro competenza. In \"Dragon Ball Super\" viene rivelato che sono gli , e come tali catalizzano la nascita di nuove stelle, pianeti e forme di vita. Poich\u00e9 per\u00f2 essi hanno anche un ruolo da protettori della vita gi\u00e0 esistente, sono anche tra le pi\u00f9 forti entit\u00e0 dei loro rispettivi universi. Lavorano in coppia con gli Dei della distruzione, che hanno un ruolo opposto al loro, e qualora tutti i Kaiohshin di un determinato universo cessassero di esistere, anche il Dio della distruzione di quell'universo morirebbe con loro e viceversa. Sono in grado di teletrasportarsi e di viaggiare nel tempo grazie a degli anelli magici chiamati anelli del tempo. Sebbene in generale appartengano tutti alla stessa specie aliena, nel manga di \"Dragon Ball Super\" viene puntualizzato come anche gli esseri mortali, a patto che vengano addestrati da dei Kaiohshin, possano ottenere la carica di divinit\u00e0 della creazione. In \"Dragon Ball\", cinque milioni di anni prima dell'inizio della storia, i Kaiohshin affrontarono in combattimento Majin Bu. Il mostro uccise il e il e assorb\u00ec il e il (Daikaio nel doppiaggio italiano dell'adattamento animato), divenendo il Majin Bu grasso. Gli unici Kaiohshin a sopravvivere furono l'Anziano Kaiohshin e il Kaiohshin dell'Est.\nKaiohshin dell'Est.\n o , oppure chiamato Kaioshin il Superiore nel doppiaggio italiano dell'adattamento animato, \u00e8 l'ultimo Kaiohshin rimasto dopo gli attacchi di Majin Bu. Fisicamente \u00e8 piccolo di statura, ha la pelle violacea e il taglio di capelli a cresta, ed \u00e8 in grado di leggere nella mente delle persone e padroneggia la telecinesi. Viene sempre accompagnato dal suo assistente e guardia del corpo Kibith, a cui \u00e8 molto affezionato. Dopo che gli altri Kaiohshin furono annientati da Majin Bu quest'ultimo cominci\u00f2 a ribellarsi al suo creatore, il mago Bibbidy; cos\u00ec questi si vide costretto a rinchiudere Majin Bu in una sfera con uno speciale incantesimo. Approfittando dell'occasione il Kaiohshin dell'Est uccise il mago. Milioni di anni dopo Kaiohshin dell'Est giunge sulla Terra insieme a Kibith, iscrivendosi al 25\u00ba Torneo Tenkaichi con il nome di per prevenire il risveglio di Majin Bu. Nonostante i suoi sforzi, per\u00f2, Bu si risveglia e sconfigge facilmente il Kaiohshin, riducendolo in fin di vita. In seguito il Kaiohshin dell'Est viene curato da Kibith e i due si fondono per errore tramite gli orecchini Potara, formando cos\u00ec , che acquisisce il teletrasporto incondizionato e l'abilit\u00e0 di curare ferite anche mortali. In \"Dragon Ball GT\" Kibitoshin libera Dende e salva Goku da Baby. In \"Dragon Ball Super\" Kibitoshin raccoglie le sfere del drago di Namecc per far sciogliere il potere degli orecchini Potara, e torna cos\u00ec a essere due entit\u00e0 distinte: Kaiohshin dell'Est e Kibith. Si scopre che Kaiohshin dell'Est \u00e8 il Kaiohshin del Settimo Universo. Inoltre, aiuter\u00e0 Goku e Vegeta durante il combattimento contro Zamasu Fuso, offrendo loro i suoi orecchini Potara e permettendogli di fondersi in Vegeth. In giapponese Kaiohshin dell'Est e Kibitoshin sono doppiati da Y\u016bji Mitsuya (\"Z\" e \"Super\") e Shin'ichir\u014d \u014cta (\"GT\" e \"Kai\") e in italiano da Giorgio Bonino (\"Z\" e \"GT\"), Stefano Dallavalle (Kaiohshin dell'Est, \"Super\") e Marco Benedetti (Kibitoshin, \"Super\").\nAnziano Kaiohshin.\nL', chiamato Kaioshin il Sommo nel doppiaggio italiano dell'adattamento animato, e chiamato dai suoi subalterni , \u00e8 il Kaiohshin dell'Est di quindici generazioni precedenti, antenato dei Kaiohshin attuali. Il suo aspetto \u00e8 il risultato della fusione accidentale fra un Kaiohshin e una strega, che non solo ha modificato la sua fisionomia ma gli ha anche donato il potere di potenziare la forza di un guerriero oltre ogni limite. Temendo il suo potere, un essere malvagio (rivelatosi poi Beerus) lo sigill\u00f2 all'interno della Spada Z dove rimase fino a quando non fu liberato da Gohan. Sviluppa la forza di quest'ultimo in cambio della possibilit\u00e0 di palpare il seno e il sedere di Bulma. Offre a Goku la sua vita, per permettergli di andare a soccorrere il figlio, donandogli anche i Potara. In \"Dragon Ball GT\" fa estrarre la coda a Goku, per permettergli di riacquistare tutto il suo potere di adulto in modo che possa controllare normalmente il Super Saiyan 3 e in seguito trasformarsi in Super Saiyan 4 e in seguito \u00e8 lui a scoprire l'unico modo per distruggere le uova di Baby: l'acqua miracolosa. \u00c8 doppiato in giapponese da Reiz\u014d Nomoto (\"Z\") e Ryoichi Tanaka (\"Super\") e in italiano da Maurizio Scattorin (\"Z\", \"GT\" e \"Super\").\nAntagonisti.\nBanda di Pilaf.\nLa , costituita unicamente dal leader Pilaf e dai suoi due sottoposti Mai e Shu, \u00e8 una piccola gang criminale il cui scopo \u00e8 raccogliere le sfere del drago per esprimere il desiderio di eleggere Pilaf come unico sovrano della Terra. Sono i primi antagonisti di Goku sebbene rivestano un ruolo pi\u00f9 che altro comico. Possono vantare attrezzature tecnologiche di tutto rispetto, per esempio aeromobili, sofisticati robot da combattimento e Dragon Radar.\nPilaf.\n \u00e8 il primo antagonista di \"Dragon Ball\". Desidera impossessarsi delle sfere del drago per diventare il re del mondo. Per raggiungere questo obiettivo si scontra due volte con Goku e compagni, venendo sconfitto in entrambi i casi. Arriva poi a liberare il Grande Mago Piccolo dal thermos in cui era rinchiuso, venendo per\u00f2 tradito da quest'ultimo una volta divenuto per lui inutile. In \"Dragon Ball Super\" lui, Mai e Shu esprimono a Shenron il desiderio di ringiovanire, e tornano quindi a essere dei bambini, andando a vivere a casa di Bulma con la sua famiglia. In \"Dragon Ball GT\" Pilaf appare molto invecchiato; recupera le sfere del drago dalla stella nera dal Santuario di Dio ed evoca Red Shenron, chiedendo per sbaglio che Goku venga fatto tornare bambino.\nMai.\n, chiamata May nel doppiaggio italiano dell'adattamento animato, \u00e8 una giovane donna al servizio di Pilaf. Combatte facendo uso di una pistola o guidando robot fornitigli da Pilaf. In \"Dragon Ball Super\" la sua versione della linea temporale di Trunks del futuro ha un'affezione romantica per quest'ultimo. Dopo l'arrivo di Zamasu del futuro e Goku Black Mai si mette a capo di un largo gruppo di terrestri sopravvissuti e forma una forza di resistenza contro i due Kaiohshin. Quando Zeno del futuro distrugge la sua linea temporale, lei e Trunks si trasferiscono in un'altra realt\u00e0 alternativa come soli supertiti della loro dimensione. In giapponese \u00e8 doppiata da Eiko Yamada e interpretata da Eriko Tamura (\"Dragonball Evolution\"); in italiano \u00e8 doppiata da Beatrice Margiotti (Junior TV), Roberta Gallina Laurenti (Mediaset), Renata Bertolas (\"Super\", da adulta), Valentina Pallavicino (\"Super\", da bambina) e Daniela D'Angelo (\"Dragonball Evolution\").\nShu.\n, Sao nel doppiaggio italiano dell'adattamento animato, \u00e8 una volpe antropomorfa al servizio di Pilaf. Nel manga originariamente era stato chiamato dall'autore , tuttavia, quando Toei chiese a Toriyama i nomi da dare ai due scagnozzi di Pilaf, scelse Shu per questo personaggio, dimenticandosi di averlo gi\u00e0 chiamato Soba nel secondo volume del manga. Porta con s\u00e9 una katana, ma non lo si \u00e8 mai visto combattere facendone uso; in compenso \u00e8 capace di utilizzare vari tipi di esplosivi e di pilotare i robot fornitigli da Pilaf. Si prodiga per assecondare gli ordini, ma \u00e8 solitamente imbranato e inaffidabile. \u00c8 doppiato in giapponese da Tessh\u014d Genda e in italiano da Marco Balzarotti (Mediaset), Renato Montanari (Play World) e Davide Marzi (Dynamic Italia).\nRed Ribbon.\nL', Esercito del Fiocco Rosso nel doppiaggio italiano dell'adattamento animato, \u00e8 un'organizzazione criminale paramilitare avente come leader il Comandante Red. Sebbene l'obiettivo dell'organizzazione sia di ottenere il dominio del mondo, si scopre che il Comandante Red desidera le sfere del drago al solo scopo di poter esprimere il desiderio di diventare pi\u00f9 alto, in quanto egli \u00e8 affetto da nanismo. La potenza del Red Ribbon \u00e8 tale da non permettere nemmeno all'esercito e alla polizia di sconfiggerlo, e vanta attrezzature tecnologiche avanzate e numerosi stabilimenti e avamposti. Sebbene Goku ne distrugga la sede centrale e uccida la maggior parte dei suoi membri, uno dei suoi scienziati, il Dr. Gelo sopravvive e costruisce una serie di cyborg con lo scopo di vendicarsi di Goku.\nComandante Red.\nIl , Governatore Red nel doppiaggio italiano dell'adattamento animato, \u00e8 il capo supremo dell'esercito del Red Ribbon. Personaggio malvagio ed egoista, soffre di un grande complesso di inferiorit\u00e0 a causa della sua bassa statura e manda i suoi uomini alla ricerca delle sfere del drago in modo da poter esprimere il desiderio di diventare pi\u00f9 alto. Il suo esercito viene per\u00f2 sconfitto da Goku, anche lui alla ricerca delle sfere. Viene ucciso dal suo vice Black che, indignato dallo scoprire che il suo capo ha sacrificato cos\u00ec tanti uomini e risorse solo per un suo capriccio, gli spara in fronte. \u00c8 doppiato in giapponese da Kenji Utsumi e in italiano da Renato Montanari (Junior TV) e Enrico Bertorelli (Mediaset).\nSegretario Black.\nIl \u00e8 l'assistente del Comandante Red, nonch\u00e9 leader in seconda del Red Ribbon. Si ribella al capo e lo uccide quando scopre l'intento egoistico per il quale vuole ottenere le sfere del drago. Desideroso di fondare un nuovo esercito (parla di \"Black Ribbon\") e di utilizzare le sfere per i suoi piani di conquista, propone a Goku di diventare il suo vice, ma quest'ultimo rifiuta l'offerta. Black tenta allora di ucciderlo e di rubargli le sfere usando un robot, ma viene sconfitto. \u00c8 doppiato in giapponese da Masaharu Sat\u014d e in italiano da Sergio Luzi (Junior TV) e Stefano Albertini (Mediaset).\nGenerale White.\nIl \u00e8 il comandante della Muscle Tower, dove tiene segregato il sindaco del Villaggio Jingle. Viene sconfitto da Androide 8 dopo avere cercato di giocare sporco e raggirare Goku. \u00c8 doppiato in giapponese da Tessh\u014d Genda e in italiano da Renato Montanari (Junior TV) e Orlando Mezzabotta (Mediaset).\nSergente Metallic.\nIl \u00e8 un androide muscoloso e di enormi dimensioni, il cui aspetto \u00e8 basato su quello del Terminator modello 101. Metallic \u00e8 il guardiano del terzo piano della Muscle Tower. Durante lo scontro con Goku dimostra una forza ed una resistenza elevatissima, si dimostra capace di sparare missili dalla bocca, di scagliare il proprio pugno destro come un razzo e di essere in grado di combattere perfino dopo essere stato decapitato da una Kamehameha. Ci\u00f2 nonostante viene sconfitto a causa dell'esaurimento della batteria (nell'adattamento animato viene detto che essa non veniva sostituita dalla precedente primavera). \u00c8 doppiato in giapponese da Shin Aomori e in italiano da Bruno Cattaneo (Junior TV) e Mario Zucca (Mediaset).\nSergente Murasaki.\nIl , conosciuto anche come Ninja Murasaki, \u00e8 un ninja che compare come avversario di Goku nella Muscle Tower. Durante il suo scontro con Goku viene pi\u00f9 volte umiliato dal bambino. Conscio di non essere in grado di sconfiggerlo Murasaki decide di liberare Androide 8, al quale ordina di uccidere il ragazzino al suo posto. L'androide si ribella al ninja in quanto contrario alla violenza, allora Murasaki minaccia di fare esplodere il cyborg difettoso attivando la sua bomba interna, ma Goku salva 8 dall'autodistruzione, sconfiggendo definitivamente Murasaki. Nell'anime Murasaki, scampato alla distruzione della torre, cerca vendetta su Goku e dopo avere cercato senza successo di eliminare in tutti i modi il ragazzino e l'androide viene ucciso per sbaglio da Goku, quando quest'ultimo, dopo avere rimosso la bomba ad Androide 8, la getta proprio nella direzione del ninja. \u00c8 doppiato in giapponese da Takeshi Aono e in italiano da Sergio Luzi (Junior TV) e Paolo Marchese (Mediaset).\nAndroide 8.\n \u00e8 un androide costruito dal Dottor Gelo il cui aspetto \u00e8 basato sul mostro di Frankenstein. Si rivela un insuccesso in quanto, a fronte di una straordinaria forza fisica, \u00e8 poco intelligente e detesta combattere senza motivo. Fa la conoscenza di Goku, e quando il Sergente capo Murasaki gli ordina di uccidere il ragazzino, si schiera apertamente dalla parte del nemico. Murasaki minaccia allora di fare esplodere il cyborg attivando la sua bomba interna, ma Goku salva 8 dall'autodistruzione, sconfiggendo definitivamente Murasaki. Lui e il ragazzino stringono poi amicizia e Goku lo ribattezza (Ottavio nel doppiaggio italiano dell'adattamento animato). Salva la vita a Goku, proteggendolo dal Generale White e diventa cos\u00ec il guardiano dei paesi del nord. \u00c8 doppiato in giapponese da Sh\u014dz\u014d Iizuka e in italiano da Bruno Cattaneo (Junior TV) e Pietro Ubaldi (Mediaset).\nGenerale Blu.\nIl \u00e8 un ufficiale del Red Ribbon. Amante del bello, cura molto il suo aspetto fisico e ha un carattere irascibile, tenendo molto anche all'ordine e alla cura dei suoi sottoposti. Va su tutte le furie quando gli altri fanno commenti sulla sua omosessualit\u00e0. Possiede dei poteri psichici, grazie ai quali \u00e8 in grado di paralizzare gli avversari e spostare oggetti. Viene inviato alla ricerca delle sfere del drago e si ritrova ad affrontare Goku e i suoi amici nella grotta dei pirati. Riaffronta Goku al Villaggio Pinguino ma viene pesantemente sconfitto da Arale. A causa del suo ultimo fallimento viene ucciso da Taobaibai per conto del Comandante Red. \u00c8 doppiato in giapponese da Toshio Furukawa e in italiano da Massimo Corizza (Junior TV), Gabriele Calindri (Mediaset), Claudio Moneta e Luca Sandri.\nDark.\nIl \u00e8 un subordinato di Blu. Insieme ai suoi uomini attacca Muten alla Kame House, credendo erroneamente che fosse il creatore del dragon radar. Muten, conoscendo la brutta reputazione della Red Ribbon si difende dai malviventi e sconfigge facilmente Dark. \u00c8 doppiato in giapponese da K\u014dz\u014d Shioya e in italiano da Giovanni Battezzato.\nCapitano Yellow.\nIl \u00e8 l'ufficiale che va alla ricerca della sfera del drago ai piedi della torre di Karin. Ha l'aspetto di una tigre antropomorfa. Prende in ostaggio Upa rapendolo con il suo aeroplano, ma Goku salva il bambino a bordo della sua nuvola d'oro, sbarazzandosi facilmente di Yellow e buttandolo gi\u00f9 dall'aeroplano. \u00c8 doppiato in giapponese da Daisuke G\u014dri e in italiano da Marco Balzarotti.\nCapitano Silver.\nIl , Colonnello Silver nel doppiaggio italiano dell'adattamento animato, \u00e8 un ufficiale del Red Ribbon specializzato nella boxe. Distrugge la nuvola d'oro di Goku e poi ingaggia un breve combattimento contro il ragazzino, uscendone sconfitto. Viene condannato alla fucilazione dal Generale Red dopo avere riportato l'esito negativo della missione. Nell'anime la sua apparizione \u00e8 allungata e riesce a recuperare una sfera del drago da Pilaf. \u00c8 doppiato in giapponese da Banj\u014d Ginga e in italiano da Massimo Corizza (Junior TV) e Gianfranco Gamba (Mediaset).\nScuola dell'Eremita della Gru.\nTaobaibai.\n, Taipai nel doppiaggio italiano dell'adattamento animato, \u00e8 uno spietato sicario professionista e il fratello dell'Eremita della Gru. Viene assoldato dal Red Ribbon per uccidere il Generale Blu e Goku. Alla Torre di Karin uccide Bora trafiggendolo con la sua stessa lancia, per poi sconfiggere facilmente Goku con l'onda Dodonpa dando per scontato di averlo ucciso. Accortosi di avere dimenticato la sfera del drago sul luogo della battaglia torna a recuperarla ed \u00e8 allora che scopre che Goku \u00e8 ancora vivo. Dopo un duro scontro in cui Goku riesce a prevalere grazie all'allenamento a cui si \u00e8 sottoposto, Taobaibai viene sconfitto e coinvolto nell'esplosione di una bomba lanciata da lui stesso. Riesce tuttavia a sopravvivere e viene curato dal fratello, che lo trasforma in un cyborg. Partecipa, quindi, al 23\u00ba Torneo Tenkaichi per vendicarsi di Goku e di Tenshinhan, ma viene sconfitto da quest'ultimo. \u00c8 doppiato in giapponese da Chikao \u014ctsuka e in italiano da Maurizio Scattorin.\nEremita della Gru.\nL', Condor nel doppiaggio italiano dell'adattamento animato, \u00e8 un allenatore avversario del Maestro Muten, nonch\u00e9 fratello di Taobaibai e maestro di Tenshinhan e Jiaozi. Insieme a Muten era in giovent\u00f9 il migliore allievo di Mutaito, ma, dopo la sua morte, intraprese la via del male. Iscrive Tenshinhan e Jiaozi al 22\u00ba Torneo Tenkaichi contro gli allievi del rivale per affermare la superiorit\u00e0 della propria scuola. Quando viene a conoscenza della sconfitta di Taobaibai per mano di Goku decide di vendicarsi e ricorre ai poteri psichici di Jiaozi per avvantaggiare Tenshinhan nello scontro con Goku. L'allievo, resosi conto delle scorrettezze del maestro, si ribella per\u00f2 al maestro e decide di abbandonarlo. Sconvolto, l'Eremita della Gru tenta di uccidere Jiaozi, ma viene fermato da Muten. In seguito l'Eremita della Gru ricostruisce il corpo del fratello, non morto ma solo gravemente ferito, rendendolo un cyborg e facendolo partecipare al successivo torneo contro Tenshinhan, ma egli lo batte e intima a lui e all'Eremita di non farsi pi\u00f9 rivedere. \u00c8 doppiato in giapponese da Ichir\u014d Nagai e in italiano da Oliviero Corbetta.\nFamiglia demoniaca.\nLa \u00e8 costituita dal Grande Mago Piccolo e dai suoi figli. Di natura malvagia, i loro componenti agiscono allo scopo di conquistare il mondo attraverso la violenza e la brutalit\u00e0. Con la sola eccezione di Pianoforte, creato per essere un consigliere, i suoi membri sono guerrieri molto forti e alcuni di loro dispongono di ali per volare. I nomi dei componenti derivano da strumenti musicali.\nGrande Mago Piccolo.\nIl , chiamato Gran Demone Piccolo a partire dall'edizione \"Evergreen\" del manga, e Al Satan nel doppiaggio italiano dell'adattamento animato, \u00e8 il leader della famiglia demoniaca, nonch\u00e9 genitore di tutti i suoi membri. Con la sua creazione Toriyama intendeva introdurre un vero e proprio cattivo, in quanto sentiva che i primi antagonisti della serie erano tutti piuttosto simpatici. L'aspetto del personaggio \u00e8 ispirato al primo editore di Toriyama, Kazuhiko Torishima. \u00c8 la controparte negativa di Dio, entrambi generati dopo la scissione del figlio di Katattsu, un namecciano dai poteri straordinari, in una parte buona e una cattiva. Personaggio malvagio, crudele, sadico e senza piet\u00e0, Piccolo semin\u00f2 il terrore sulla Terra e riusc\u00ec a conquistare il pianeta per un periodo. Il maestro Mutaito lo imprigion\u00f2 allora con la tecnica Mafuuba, sacrificando la sua stessa vita. Dopo molti anni viene liberato dalla sua prigionia da Pilaf, che lo mette al corrente dell'esistenza delle sfere del drago. Deciso a impadronirsi delle sfere per ritornare giovane e riacquistare la sua forza passata, ordina ai suoi seguaci di uccidere tutti gli atleti di arti marziali per prevenire che qualcuno possa imprigionarlo di nuovo. Quando alcuni suoi sottoposti vengono uccisi, Piccolo decide di combattere personalmente per vendicarli, e riesce a sconfiggere Goku e a impadronirsi della sfera del drago del giovane. In seguito Piccolo recupera le restanti sfere del drago in mano a Tenshinhan, Muten e Jiaozi, uccidendo gli ultimi due. Dopo aver espresso il desiderio di tornare giovane uccide Shenron, rendendo le sfere inutilizzabili. Viene poi sconfitto definitivamente da Goku, ma prima di morire genera Piccolo, suo discendente e reincarnazione, a cui affida la missione di vendicarlo. \u00c8 doppiato in giapponese da Takeshi Aono e in italiano da Mario Zucca (\"DB\") e Fabio Boccanera (\"Dragonball Evolution\").\nPianoforte.\n \u00e8 il consigliere del Grande Mago Piccolo, nonch\u00e9 suo diretto servitore. A differenza degli altri demoni creati da Piccolo non \u00e8 un combattente bens\u00ec un essere intelligente e dotato di una certa dose di saggezza. Muore schiacciato dal suo padrone, volatogli contro a causa di un calcio di Goku. \u00c8 doppiato in giapponese da Masato Hirano e in italiano da Stefano Albertini.\nTamburello.\n, Tamberin nel doppiaggio italiano dell'adattamento animato, \u00e8 il secondo figlio del Grande Mago Piccolo. Pu\u00f2 volare grazie alle sue ali, \u00e8 in grado di effettuare attacchi con il ki e dimostra di possedere una notevole forza fisica. Viene creato per uccidere i combattenti che hanno partecipato ai precedenti tornei Tenkaichi. Per adempiere al suo scopo ruba l'elenco degli iscritti al torneo dei dieci anni precedenti, uccidendo Crilin che aveva tentato di fermarlo. Goku, la prima volta che lo affronta, viene facilmente battuto a causa della stanchezza dovuta all'appena concluso duello con Tenshinhan. In seguito alla morte di Cembalo, gli viene ordinato di vendicare il compagno, ma viene sconfitto e ucciso da Goku. \u00c8 doppiato in giapponese da Ry\u016bsei Nakao e in italiano da Gianluca Iacono.\nCembalo.\n, Cymbal nel doppiaggio italiano dell'adattamento animato, viene creato da Piccolo con il preciso scopo di recuperare per lui le sfere del drago e la lista dei partecipanti dei tre tornei Tenkaichi precedenti. \u00c8 in grado di volare e ha la capacit\u00e0 di lanciare fulmini dalle mani. Viene facilmente ucciso, dopo un breve combattimento, con un colpo di spada da Yajirobei, il quale poi si ciba del suo corpo. \u00c8 doppiato in giapponese da Daisuke G\u014dri e in italiano da Pietro Ubaldi.\nTamburo.\n, Drag nel doppiaggio italiano dell'adattamento animato, viene creato dal Grande Mago Piccolo per sbarazzarsi di Tenshinhan, dato che non lo riteneva degno di morire per sua mano. Essendo stato creato dopo il ringiovanimento del padre il demone risulta essere molto pi\u00f9 forte dei suoi compagni, dimostrandosi superiore a Tenshinhan e sconfiggendolo. Il ragazzo viene per\u00f2 salvato da Goku, il quale uccide Tamburo con un calcio in faccia. Non \u00e8 in grado di volare ma possiede grande forza, resistenza e un'elevata velocit\u00e0. \u00c8 doppiato in giapponese da Daisuke G\u014dri e in italiano da Tony Fuochi.\nSaiyan.\nRadish.\n \u00e8 un Saiyan e il fratello maggiore di Goku. Primogenito di Bardack e Gine, Radish \u00e8 uno dei sopravvissuti alla distruzione del pianeta Vegeta, poich\u00e9, ancora bambino, si trovava su un altro pianeta in quel momento, in missione insieme a Vegeta. Unitosi a Vegeta e Nappa, Radish stermina le popolazioni di vari pianeti per poi rivenderli al migliore offerente su ordine di Freezer. Dopo essersi diviso dai compagni raggiunge la Terra con l'intento di convincere il fratello a riappropriarsi delle sue origini e tornare a essere un guerriero Saiyan. Ottenuto un netto rifiuto, rapisce Gohan per costringere Goku alla resa. Goku lo affronta quindi insieme a Piccolo e lo blocca alle spalle per permettere a Piccolo di trafiggere i due col Makankosappo. Giunto nell'aldil\u00e0 Goku chiede a Re Enma informazioni sul fratello defunto, il quale gli risponde di averlo inviato nel regno degli inferi. \u00c8 doppiato in giapponese da Shigeru Chiba e in italiano da Giorgio Bonino.\nNappa.\n, Napa nel doppiaggio italiano dell'adattamento animato, \u00e8 un Saiyan compagno di Vegeta. \u00c8 dotato di grande altezza e di un'enorme massa muscolare, caratteristiche volute da Toriyama allo scopo di trarre in inganno i lettori spingendoli a credere che Nappa avesse un livello di combattimento superiore a quello del minuto Vegeta. Appare per la prima volta nello special \"Dragon Ball Z: Le origini del mito\" dove ricopre il ruolo di tutore di Vegeta. Grazie a tale incarico \u00e8 uno dei pochi Saiyan a sopravvivere al genocidio voluto da Freezer, in quanto quest'ultimo voleva continuare a servirsi di Vegeta. Ventitr\u00e9 anni dopo Vegeta e Nappa vengono a conoscenza dell'esistenza delle sfere del drago, per cui decidono di recarsi sulla Terra per ottenere l'immortalit\u00e0. Qui Nappa affronta in combattimento Piccolo, Gohan, Crilin, Tenshinhan e Jiaozi, sconfiggendoli tutti con relativa facilit\u00e0. Goku per\u00f2 gli si dimostra superiore e Vegeta, irritato per il suo fallimento, lo uccide. In giapponese \u00e8 doppiato da Sh\u014dz\u014d Iizuka (\"Z\" e \"GT\") e Tetsu Inada (\"Kai\") e in italiano da Riccardo Lombardo (\"Z\" e \"GT\").\nRe Vegeta.\n, conosciuto soprattutto come , \u00e8 stato il re dei Saiyan, nonch\u00e9 padre di Vegeta e Tarble. \u00c8 identico al suo primogenito con la differenza che lui ha una folta barba, ed \u00e8 anche pi\u00f9 alto e con un fisico pi\u00f9 massiccio, era stata sua l'idea di integrare il popolo dei Saiyan all'armata di Freezer. Beerus non ha mai avuto una grande considerazione di lui, anche suo figlio Vegeta non lo stimava particolarmente. \u00c8 stato ucciso da Freezer, quest'ultimo tra l'altro si \u00e8 vantato di averlo sconfitto anche troppo facilmente. In giapponese \u00e8 doppiato da Yukimasa Kishino (\"Z\") e Banj\u014d Ginga (altre apparizioni) e in italiano da Enrico Bertorelli (\"Z\"), Achille D'Aniello (Dynamic Italia, film) e Pietro Ubaldi (Mediaset, film).\nArmata di Freezer.\nL' \u00e8 un gruppo mercenario capeggiato da Freezer e da suo padre Re Cold, il cui principale scopo \u00e8 quello di invadere e conquistare pianeti per rivenderli ai migliori offerenti. Una parte dell'esercito \u00e8 stata per molto tempo costituita dalla totalit\u00e0 dei guerrieri Saiyan. I suoi soldati indossano delle Battle Suit, proprio come Freezer e Re Cold, e in dotazione hanno anche degli scouter. Freezer, suo padre e i soldati di alto rango dell'esercito viaggiano a bordo delle loro grandi astronavi spaziali, ma in genere i guerrieri durante le invasioni di altri pianeti fanno uso di navicelle monoposto chiamate Attack Ball. L'esercito criminale ha molti stabilimenti situati nei vari pianeti conquistati. A detta di Beerus, prima che Goku e i suoi amici la distruggessero essa rappresentava l'\u00e9lite dei combattenti del Settimo Universo. Nel manga \"Jaco the Galactic Patrolman\" viene rivelato che la Pattuglia Galattica non ha mai cercato di ostacolare quest'esercito in quanto ritenuto troppo potente.\nFreezer.\n, noto anche come Lord Freezer, \u00e8 il comandante in capo di un vasto impero multiplanetario da lui governato tramite l'ausilio di numerosi sottoposti e mercenari, a lui fedeli per timore del suo immenso potere. Egli infatti \u00e8, al momento del suo concepimento da parte dell'autore, l'essere pi\u00f9 potente dell'intero universo. Molti anni prima dell'inizio della storia ha distrutto il pianeta Vegeta e ha quasi estinto i Saiyan, assoldando i superstiti per le sue opere di conquista. Essendo venuto a conoscenza dell'esistenza delle sfere del drago, organizza una spedizione sul pianeta Namecc per ottenere la vita eterna, ma viene sconfitto da Goku e, successivamente, dopo essere tornato sulla terra in cerca di vendetta, viene ucciso da Trunks del futuro. Il suo DNA e quello di suo padre, Re Cold, vengono poi usati per creare Cell.\nZarbon.\n \u00e8 il braccio destro di Freezer nonch\u00e9 suo consigliere e, insieme a Dodoria, una delle sue due guardie del corpo. \u00c8 uno dei guerrieri pi\u00f9 potenti al servizio di Freezer e possiede la capacit\u00e0 di volare e di utilizzare il ki. Inoltre, se necessario, egli pu\u00f2 ricorrere a una trasformazione che ne aumenta notevolmente la massa muscolare e la forza combattiva. Si reca su Namecc per assistere Freezer nella raccolta delle sfere del drago. Zarbon viene poi inviato alla ricerca dei villaggi namecciani rimasti sul pianeta; durante la missione incontra il traditore Vegeta e, dopo essersi trasformato, lo sconfigge lasciandolo in fin di vita. Per scoprire dove Vegeta il Saiyan ha nascosto una sfera, Freezer gli ordina tuttavia di tornare a recuperare il corpo di Vegeta e di curarlo nella vasca di rianimazione. Dopo che il Saiyan si \u00e8 ripreso lui e Zarbon ingaggiano un nuovo duello, in cui stavolta Vegeta ha la meglio uccidendolo. \u00c8 doppiato in giapponese da Sh\u014d Hayami (\"Z\") e Hiroaki Miura (\"Kai\") e in italiano da Claudio Moneta.\nDodoria.\n \u00e8, insieme a Zarbon, una delle due guardie del corpo di Freezer. \u00c8 uno dei guerrieri pi\u00f9 potenti al servizio di Freezer e possiede la capacit\u00e0 di volare e di utilizzare il ki. Iracondo, violento e spietato, viene incaricato da Freezer di uccidere Bardack e i suoi uomini nel film \"\". In \"Dragon Ball\" prende parte alla spedizione su Namecc, dove assiste Freezer nella raccolta delle sfere del drago. Durante l'attacco a un villaggio namecciano, Dodoria viene interrotto da Gohan e Crilin che salvano il piccolo Dende, e dopo averli inseguiti li attacca con un potente attacco energetico, credendo di averli eliminati. Sulla via del ritorno si imbatte poi in Vegeta. Quando il Saiyan si dimostra superiore, per avere salva la vita Dodoria gli rivela la verit\u00e0 sulla fine del suo pianeta natale, ma la rivelazione fa solo arrabbiare Vegeta, che lo uccide mentre questi sta tentando la fuga. \u00c8 doppiato in giapponese da Yukitoshi Hori (\"Z\") e Takashi Nagasako (\"Kai\") e in italiano da Luca Bottale e da Roberto Stocchi (Dynamic Italia).\nKyui.\n \u00e8 un guerriero al soldo di Freezer, noto per la sua storica rivalit\u00e0 con Vegeta. \u00c8 un guerriero d'\u00e9lite, sebbene si mostri spesso codardo. Appare per la prima volta su Freezer #79 quando informa Vegeta della spedizione di Freezer su Namecc, dopodich\u00e9 si mette all'inseguimento del Saiyan traditore. Giunto sul pianeta viene ucciso da Vegeta con facilit\u00e0. \u00c8 doppiato in giapponese da K\u014dji Totani (\"Z\") e Eiji Takemoto (\"Kai\") e in italiano da Pino Pirovano.\nSaibaiman.\nIl , Saibaim nel doppiaggio italiano dell'adattamento animato, \u00e8 un guerriero-pianta utilizzato dall'esercito di Freezer. Non \u00e8 molto forte ma possiede l'abilit\u00e0 di lanciare un potente acido dalla testa ed \u00e8 in grado di autodistruggersi. Nasce da un particolare seme, che deve essere piantato e annaffiato. Sei Saibaimen vengono fatti lottare da Nappa e Vegeta contro i compagni di Goku, uccidendo Yamcha. Crilin infuriato per la morte dell'amico, insieme a Piccolo elimineranno gli altri rimasti. In seguito altri Saibaimen fanno la loro comparsa in \"Dragon Ball GT\", dove spaventano i cittadini di una citt\u00e0 e sono poi uccisi da Ub. Sono doppiati da T\u014dru Furuya.\nRe Cold.\n \u00e8 il padre di Freezer e . \u00c8 arrogante, aristocratico e un manipolatore che controlla il suo vasto impero criminale dall'ombra; nonostante ci\u00f2, \u00e8 meno spietato di Freezer. Appare dopo gli eventi di Namecc, quando, insieme al figlio Freezer rigenerato, giunge sulla Terra allo scopo di vendicarsi di Goku; ma viene ucciso da Trunks del futuro. Nell'anime, insieme a Freezer, Cold partecipa a una rivolta nel regno degli inferi capeggiata da Cell e repressa facilmente da Paikuhan. Toriyama, in un'intervista pubblicata sulla rivista \"Saikyo Jump\", ha parlato di Cold e della sua famiglia: \u00abIl padre di Freezer \u00e8 un mutante con un livello di combattimento anormalmente elevato. Essendo nato solo da suo padre, Freezer era ancora fortemente in possesso dei suoi caratteri mutanti. Di conseguenza, anche quando si parla di \"razza di Freezer\", loro due sono gli unici che posseggono crudelt\u00e0 e un livello combattivo anormale\u00bb. In questo estratto, tuttavia, non \u00e8 chiaro se Toriyama intendeva dire che Freezer ha un solo genitore, o voleva enfatizzare che i caratteri mutanti gli derivano unicamente da Cold. \u00c8 doppiato in giapponese da Daisuke G\u014dri (\"Z\") e Ry\u016bzabur\u014d \u014ctomo (\"Kai\") e in italiano da Vittorio Bestoso (Z) e Maurizio Trombini (DBS Broly).\nSquadra Ginew.\nLa , Squadra Giniu nel doppiaggio italiano dell'adattamento animato, \u00e8 il pi\u00f9 potente gruppo di guerrieri al servizio di Freezer. La squadra prende il nome dal suo leader, Ginew. Malgrado siano visibilmente feroci e spietati, i cinque guerrieri risultano poco seri e grotteschi, usando per esempio appariscenti pose e coreografie per presentarsi. I loro nomi sono dei giochi di parole sui latticini. La Squadra Ginew venne convocata da Freezer su Namecc per porre rimedio alla distruzione degli scouter da parte di Moori, recuperare le sfere del drago e catturare e uccidere Vegeta, Crilin e Gohan, colpevoli di aver ostacolato Freezer nel suo tentativo di impossessarsi delle sette sfere. Giunto sul pianeta il team assolve ai primi due compiti in brevissimo tempo, ma l'arrivo di Goku sul pianeta causa la loro sconfitta. Riappaiono nell'anime sul pianeta di Re Kaioh, con lo scopo di mostrare i risultati dell'allenamento di Yamcha, Tenshinhan e Jiaozi, e poi mentre, insieme ad altri malvagi, scatenano una rivolta contro i guardiani degli inferi, ma vengono sconfitti da Goku.\nGinew.\n, Giniu nel doppiaggio italiano dell'adattamento animato, \u00e8 il capitano dell'omonima squadra, di cui \u00e8 anche il membro pi\u00f9 forte. Dispone di una tecnica unica, il (Sdoppiamento nel doppiaggio italiano dell'adattamento animato), attraverso la quale pu\u00f2 scambiare il proprio corpo con quello di un altro individuo. Convocato da Freezer su Namecc, riceve l'ordine di recuperare le sfere del drago rubate da Vegeta e dai terrestri e di assassinare questi ultimi. Assolto il primo incarico, egli trasporta le sfere a Freezer, lasciando ai propri sottoposti l'esecuzione dei nemici. Informato per\u00f2 da Jeeth delle morti di Rikoom, Butter e Guldo, Ginew affronta Goku e resosi conto di non poter competere con l'avversario utilizza il Body Change per appropriarsi del suo corpo, ma \u00e8 incapace di utilizzarne i pieni poteri. Dopo essere stato gravemente ferito da Vegeta, Ginew tenta di utilizzare la propria tecnica contro il Saiyan, ma prima Goku si frappone fra i due riottenendo il proprio corpo, dopodich\u00e9 lancia un ranocchio fra Ginew e Vegeta, causando uno scambio di corpo tra l'anfibio e l'alieno. Nell'anime Ginew riesce ad abbandonare il corpo del ranocchio impossessandosi di Bulma; successivamente tenta di fare altrettanto con quello di Piccolo ma viene fermato da Gohan. In \"\" si impossessa con l'inganno del corpo di Tagoma, ritornando al servizio di Freezer. Viene, per\u00f2, sconfitto da Gotenks e ucciso definitivamente da Vegeta; in \"Dragon Ball Super\", invece, viene ucciso direttamente da Vegeta, senza che Goten e Trunks effettuino la Fusione affrontandolo. \u00c8 doppiato in giapponese da Hideyuki Hori (\"Z\") e Katsuyuki Konishi (\"Kai\" e \"Super\") e in italiano da Marco Balzarotti.\nJeeth.\n, Gis nel doppiaggio italiano dell'adattamento animato, \u00e8 un componente della Squadra Ginew appartenente alla razza dei Brench. Nell'anime, a causa del colore della sua pelle e del tipo di tecniche utilizzate, Jeeth si \u00e8 soprannominato il . Insieme a Butter attacca Goku, il quale si dimostra per\u00f2 molto pi\u00f9 forte e veloce dei due. Alla fine, assiste impotente alla sconfitta di Butter per mano dell'avversario e fugge per la paura, andando ad avvertire Ginew. Assiste quindi allo scontro tra il capitano e Goku, aiutando il primo nel combattimento. In un secondo momento si scontra con Vegeta finendo ucciso dal Saiyan. \u00c8 doppiato in giapponese da Kazumi Tanaka (\"Z\") e Daisuke Kishio (\"Kai\") e in italiano da Luca Sandri.\nButter.\n, Barter nel doppiaggio italiano dell'adattamento animato, \u00e8 un componente della Squadra Ginew. A causa del colore della sua pelle e della sua velocit\u00e0 nell'anime si \u00e8 dato il soprannome di . Crede di essere il pi\u00f9 veloce dell'universo, ma viene smentito e sconfitto da Goku. Lasciato moribondo dal Saiyan, viene in seguito ucciso da Vegeta, che con una potente ginocchiata gli spezza l'osso del collo. \u00c8 doppiato in giapponese da Yukimasa Kishino (\"Z\") e Masaya Onosaka (\"Kai\") e in italiano da Sergio Roman\u00f2.\nRikoom.\n, Recom nel doppiaggio italiano dell'adattamento animato, \u00e8 un componente della Squadra Ginew. Non ha particolari abilit\u00e0, ma si distingue per la grande forza fisica e per l'utilizzo di attacchi dirompenti nel corpo a corpo. All'arrivo della squadra su Namecc, viene sorteggiato per combattere contro Vegeta, che sconfigge con estrema facilit\u00e0. Poco prima di uccidere l'avversario \u00e8 ostacolato da Gohan e Crilin, ma riesce a prevalere anche su di loro. Sul punto di eliminare i tre guerrieri, viene interrotto da Goku, che lo manda al tappeto con una sola gomitata al petto. Viene in seguito ucciso da Vegeta con un potente colpo energetico. \u00c8 doppiato in giapponese da Kenji Utsumi (\"Z\") e Seiji Sasaki (\"Kai\") e in italiano da Stefano Albertini.\nGuldo.\n \u00e8 il componente fisicamente pi\u00f9 debole della Squadra Ginew; nonostante ci\u00f2 si mostra arrogante e sfacciato. Combatte usando i suoi poteri ESP, dimostrando di essere in grado di fermare il tempo per pochi secondi, di usare la telecinesi e di paralizzare i nemici. Giunto su Namecc viene sorteggiato per combattere contro Gohan e Crilin. Inizialmente si affida solo alla sua capacit\u00e0 di fermare il tempo, ma, per avere ragione dei suoi avversari, \u00e8 costretto a ricorrere ai suoi poteri per paralizzarli. Prima di ucciderli \u00e8 per\u00f2 decapitato inaspettatamente da Vegeta, che poi lo disintegra. \u00c8 doppiato in giapponese da K\u014dz\u014d Shioya (\"Z\") e Yasuhiro Takato (\"Kai\") e in italiano da Aldo Stella.\nCell e i cyborg.\nCell.\n \u00e8 un organismo artificiale progettato dal Dr. Gelo utilizzando le cellule dei migliori guerrieri dell'universo, ovvero Goku, Piccolo, Vegeta, Freezer e Re Cold a cui, solo nell'adattamento animato, si aggiungono Crilin e Tenshinhan. Concepito con l'obiettivo di uccidere Goku e diventare l'essere pi\u00f9 potente in assoluto, per ottenere la sua forma perfetta Cell ha bisogno dell'energia dei cyborg Numero 17 e Numero 18, creati dallo stesso Dr. Gelo proprio a tale scopo. Nella sua epoca, per\u00f2, questi due cyborg erano gi\u00e0 stati uccisi e, per questa ragione, Cell \u00e8 tornato nel passato con la macchina del tempo di Bulma per completare la sua trasformazione. Nonostante riesca a raggiungere il suo scopo e ad acquisire una forza superiore persino a quella di Goku, Cell viene infine sconfitto da Gohan nel corso del Cell Game. Doppiato in giapponese da Norio Wakamoto e in italiano da Enrico Bertorelli.\nDottor Gelo.\nIl , noto anche come nella sua forma cyborg e C-20 nel doppiaggio italiano dell'adattamento animato, \u00e8 lo scienziato creatore di Cell e di alcuni cyborg, costruiti allo scopo di assassinare Goku per vendicare la distruzione del Red Ribbon, di cui Gelo faceva parte in passato. Desiderando la vita eterna, Gelo istru\u00ec Numero 19 perch\u00e9 lo trasformasse in un cyborg. Grazie a ci\u00f2 e nonostante l'aspetto esile, egli \u00e8 dotato di capacit\u00e0 fisiche sovrumane, nonch\u00e9 dell'abilit\u00e0 di assorbire il ki degli avversari toccandoli con le mani o intercettandone gli attacchi energetici. Insieme a 19 fronteggia Goku e Vegeta, ma rendendosi conto di non poter fronteggiare i Saiyan e si d\u00e0 alla fuga. Dopo che il suo tentativo di assorbire l'energia di Piccolo \u00e8 fermato da Gohan, viene sconfitto dal namecciano, che gli mozza un braccio. Gelo riesce comunque a tornare al suo laboratorio, dove riattiva Numero 17 e 18, ma i due cyborg si ribellano ai suoi ordini e lo uccidono. Gelo fa un'altra apparizione in \"Dragon Ball GT\", dove insieme al Dr. Mieu, crea un clone di C-17 che si fonde al cyborg originale per dare vita a Super C-17; anche in questo caso la creatura sfugge al suo controllo e lo scienziato viene annientato. \u00c8 doppiato in giapponese da K\u014dji Yada e in italiano da Oliviero Corbetta.\nNumero 16.\n, C-16 nel doppiaggio italiano dell'adattamento animato, \u00e8 un cyborg creato dal Dr. Gelo. \u00c8 stato progettato dallo scienziato sulla base del suo defunto figlio, ex-soldato del Red Ribbon, morto a causa di una pallottola nemica, tuttavia si rivela difettoso in quanto il cyborg mostra una personalit\u00e0 pacifica, amante della natura e poco incline al combattimento, nonostante possegga una forza seconda solo a Cell. 16 viene attivato e risvegliato dall'ibernazione da Numero 17 e 18, coi quali parte per adempiere alla loro missione di trovare ed eliminare Goku. Nonostante i vari tentativi di proteggere i suoi due compagni da Cell, fallisce nell'impresa e viene danneggiato. In seguito, 16 chiede a Crilin di essere riparato in modo tale da poter partecipare al Cell Game e aiutare i guerrieri. Interviene nello scontro tra Gohan e Cell immobilizzando Cell, ma il suo tentativo di autodistruggersi per eliminare il mostro fallisce, dato che durante la manutenzione Bulma aveva rimosso la bomba presente nel suo corpo. Ormai senza armi, viene distrutto nuovamente da Cell e la sua morte causer\u00e0 la rabbia di Gohan, il quale si trasformer\u00e0 cos\u00ec in Super Saiyan 2. \u00c8 doppiato in giapponese da Hikaru Midorikawa e in italiano da Pietro Ubaldi.\nNumero 17.\n, C-17 nel doppiaggio italiano dell'adattamento animato, \u00e8 il fratello gemello di Numero 18, insieme alla quale \u00e8 stato trasformato in cyborg dal Dr. Gelo. Il nome che aveva da umano era . Viene incaricato di uccidere Goku, sebbene il fine ultimo della sua creazione sia quello di essere assorbito da Cell insieme alla sorella, in modo da permettere a quest'ultimo di raggiungere la sua forma perfetta. Caratterizzato da un comportamento infantile ed estremamente ribelle, 17 possiede forza e velocit\u00e0 sovrumane e un'energia illimitata. Viene attivato dal Dr. Gelo per lo scontro con gli amici di Goku e, dopo aver distrutto il telecomando per la sua disattivazione, il cyborg uccide lo scienziato. In cerca di Goku, sconfigge diversi suoi amici, prima di essere assorbito da Cell. Perisce quando Cell si autodistrugge, ma in seguito viene riportato in vita grazie alle sfere del drago. Nella linea temporale di Trunks del futuro, 17 non viene mai assorbito da Cell e si diverte insieme a 18 a devastare la Terra e a torturarne gli abitanti. In \"Dragon Ball Super\" si scopre che dopo essere stato resuscitato grazie alle sfere del drago, 17 ha messo su famiglia ed \u00e8 diventato il ranger della Monster Island, difendendola dai frequenti attacchi dei bracconieri. In cambio della promessa di Goku di far proteggere l'isola in sua assenza, acconsente a partecipare al Torneo del Potere. Quando Goku, Freezer e Jiren si eliminano a vicenda, 17 rimane l'ultimo combattente sul ring e assicura cos\u00ec la vittoria del Settimo Universo. Con le super sfere del drago esprime poi il desiderio di ripristinare tutti gli universi cancellati. Combatte poi in difesa della Terra contro Molo e i suoi mercenari, sconfiggendo Seven-Three. In \"Dragon Ball GT\" il Dr. Gelo e il Dr. Mieu costruiscono un suo clone che crea un varco tra la Terra e gli inferi, favorendo l'evasione di molti personaggi malvagi precedentemente sconfitti. Dopo aver ucciso Crilin e sconfitto sua sorella, C-17 si unisce al suo clone dando vita a Super C-17. Super C-17 riesce a tenere testa a Goku Super Saiyan 4, ma viene infine annientato, anche grazie al fatto che il C-17 originale, dall'interno di Super C-17, suggerisce telepaticamente a Goku i punti dove colpire il nemico. In giapponese \u00e8 doppiato da Shigeru Nakahara e in italiano da Patrizio Prata (\"Z\" e \"Super\"), Gabriele Calindri (\"GT\") e Paolo Sesana (\"GT\").\nNumero 18.\n, C-18 nel doppiaggio italiano dell'adattamento animato, \u00e8 la sorella gemella di Numero 17, insieme al quale \u00e8 stata trasformata in cyborg dal Dr. Gelo con lo scopo di eliminare Goku, sebbene a loro insaputa esistano solo per essere assorbiti da Cell e permettergli cos\u00ec di diventare l'essere perfetto. Il nome che aveva da umana era . Dopo che il drago Shenron rimuove la carica esplosiva dal suo corpo, si sposa con Crilin, con cui ha una figlia, Marron.\nNumero 19.\n, C-19 nel doppiaggio italiano dell'adattamento animato, \u00e8 il braccio destro del Dr. Gelo, a cui \u00e8 totalmente devoto. Lo scienziato l'ha costruito su modello di una bambola trovata in una base nemica e considerata un trofeo. \u00c8 uno dei cyborg pi\u00f9 deboli creati dallo scienziato, ma \u00e8 comunque dotato di una forza sovrumana e di due dispositivi posti sui palmi delle mani grazie ai quali possiede l'abilit\u00e0 di assorbire il ki dei nemici. Insieme al Dr. Gelo attacca la Citt\u00e0 del Sud e affronta Goku. Quando il Saiyan \u00e8 colpito dalla malattia cardiaca, 19 ne approfitta per assorbire la sua energia e per sconfiggerlo, ma, prima di poterlo soffocare, viene fermato da Vegeta che gli strappa via le braccia e poi lo distrugge. \u00c8 doppiato in giapponese da Yukitoshi Hori e in italiano da Fabio Mazzari.\nEsercito di Babidy.\nL' \u00e8 un gruppo criminale guidato da Babidy. \u00c8 costituito da guerrieri provenienti da vari pianeti, che hanno tutti una M marchiata sul corpo a simboleggiare il potere oscuro che Babidy esercita su di loro con la sua magia. Il loro scopo \u00e8 quello di conquistare l'universo liberando Majin Bu dal suo sigillo.\nMajin Bu.\n, Majinbu nel doppiaggio italiano dell'adattamento animato, \u00e8 una creatura magica risvegliata dal mago milioni di anni prima dell'inizio della storia. La sua natura elastica gli dona la capacit\u00e0 di allungare, contorcere, trasformare e rigenerare parti del proprio corpo senza il minimo sforzo. Sconfigge quasi tutti i Kaiohshin, prima di essere imprigionato da Bibbidy e spedito sulla Terra, per paura che la creatura si ribelli al suo volere. Dopo l'uccisione di Bibbidy da parte del Kaiohshin dell'Est, Majin Bu viene liberato da Babidy, il figlio del mago, grazie all'energia di Gohan. Dopo aver ucciso Babidy, Bu diventa amico di Mr. Satan, espellendo la sua parte malvagia. Questa ricerca sfide sempre pi\u00f9 entusiasmanti e combatte contro molti avversari, assorbendo Goten, Trunks, Piccolo e Gohan, e potenziandosi nel processo. La parte malvagia viene infine sconfitta da Goku, grazie a una Genkidama contenente l'energia di tutti gli abitanti della Terra e reincarnata in una persona buona in Ub. La parte buona di Bu rimane invece a vivere insieme a Mr. Satan e fa delle apparizioni anche in \"Dragon Ball Super\" e \"Dragon Ball GT\".\nBabidy.\n \u00e8 un mago malvagio, sadico e senza piet\u00e0. Possiede grandi poteri magici ed \u00e8 in grado di controllare la mente delle persone malvagie per far s\u00ec che rispondano ai suoi comandi, rendendole al contempo pi\u00f9 forti. Pu\u00f2 inoltre teletrasportare se stesso o pi\u00f9 persone in qualsiasi punto dell'universo o far esplodere le persone pi\u00f9 deboli di lui a distanza. Si impossessa della mente di Vegeta e usa l'energia del combattimento tra questi e Goku per liberare Majin Bu. La creatura si rivela per\u00f2 pi\u00f9 intelligente e indomita del previsto, e si ribella a Babidy uccidendolo. In \"Dragon Ball Super\" si scopre che egli si \u00e8 manifestato anche nella linea temporale di Trunks del futuro, ma che \u00e8 stato ucciso dal Saiyan prevenendo cos\u00ec la rinascita di Majin Bu. \u00c8 doppiato in giapponese da J\u014dji Yanami (\"Z\") e Bin Shimada (\"Kai\") e in italiano da Oliviero Corbetta.\nDarbula.\n \u00e8 il re del mondo demoniaco divenuto subordinato del mago Babidi. Il suo nome deriva dall'incantesimo : per questo \u00e8 stato chiamato Dabra nell'edizione italiana \"Evergreen\" del manga; nel doppiaggio italiano di \"Dragon Ball Super\" viene invece chiamato Dabura. La sua abilit\u00e0 principale consiste nel produrre una saliva in grado di pietrificare qualsiasi cosa tocchi, oltre ad alcune abilit\u00e0 magiche, come materializzare armi o sputare fuoco dalla bocca. Viene schierato a guardia dell'astronave di Babidy e, quando Goku e compagni giungono sul posto, li attacca, uccidendo Kibith e pietrificando Crilin e Piccolo. Combatte poi contro Gohan, ma resosi conto della malvagit\u00e0 nel cuore di Vegeta, si ritira dal combattimento per informare il suo padrone della possibilit\u00e0 di controllarlo. Una volta risvegliato Majin Bu, Darbula \u00e8 trasformato dalla creatura in un biscotto e divorato. \u00c8 doppiato in giapponese da Ry\u016bzabur\u014d \u014ctomo e in italiano da Marco Pagani (\"Z\") e Gianni Gaude (\"Super\").\nYamu e Spopovitch.\n e sono due guerrieri assoggettati al volere di Babidy. Partecipano al 25\u00ba Torneo Tenkaichi, dove Spopovitch riduce Videl quasi in fin di vita grazie ai poteri ottenuti da Babidy. In seguito riescono a prelevare l'energia di Gohan necessaria per far risvegliare Majin Bu. Tornati da Babidy, Spopovitch viene per\u00f2 ucciso a sangue freddo dal mago, mentre Yamu, tenta un'ultima fuga prima di essere ucciso da Pui Pui. In passato Spopovitch aveva partecipato a un torneo Tenkaichi, ma aveva un aspetto completamente diverso: aveva una carnagione abbronzata, capelli rossicci e occhi chiari. Il radicale cambiamento \u00e8 avvenuto in seguito alla possessione di Babidy. Sono doppiati in giapponese da Naoki Tatsuta e Hisao Egawa e in italiano da Massimiliano Lotti e Stefano Albertini.\nPui Pui.\n \u00e8 uno dei servitori di Babidy e il guardiano del primo dei quattro livelli che conducono a Majin Bu. Il suo pianeta natale, Zoon, ha una gravit\u00e0 dieci volte superiore a quella terrestre e lui crede per questo di essere superiore agli altri guerrieri. Sfida Vegeta ma, pur venendo trasportato su Zoon grazie a una magia di Babidi, non \u00e8 all'altezza del Saiyan e viene ucciso facilmente. \u00c8 doppiato in giapponese da Tomohisa As\u014d e in italiano da Francesco Orlando.\nYakon.\n, Yacon nel doppiaggio italiano dell'adattamento animato, \u00e8 uno dei guerrieri di Babidy, posto a protezione del secondo livello dell'astronave del mago. \u00c8 un alieno Ankoku originario della Stanza delle Tenebre con il potere di vedere nel buio e di assorbire la luce come cibo. Viene affrontato da Goku trasformato in Super Saiyan, di cui assorbe l'aura luminosa facendolo tornare normale. Viene infine ucciso quando Goku si trasforma in Super Saiyan 2, facendolo esplodere per la troppa energia assorbita. \u00c8 doppiato in giapponese da Yoshiyuki Kono e in italiano da Pietro Ubaldi.\nAltri personaggi.\nVari.\nBardack.\n, chiamato Birdack nelle edizioni italiane del manga precedenti alla \"Evergreen\" e Burdock nel doppiaggio italiano dell'adattamento animato, \u00e8 il padre di Goku. Guerriero Saiyan di infimo livello, grazie alle numerose battaglie affrontate \u00e8 divenuto via via sempre pi\u00f9 potente, superando perfino alcuni guerrieri d'\u00e9lite. In \"\", quando Freezer decide di sterminare i Saiyan, invia Dodoria e la sua squadra a uccidere Bardack, ma egli riesce a sopravvivere e a dirigersi sul pianeta Vegeta per avvisare i propri compatrioti del pericolo. Inascoltato, decide di fronteggiare fino all'ultimo Freezer e i suoi uomini da solo, ma viene ucciso.\nDr. Brief.\nIl \u00e8 il padre di Bulma. \u00c8 un inventore geniale, proprietario e fondatore della Capsule Corporation, azienda che produce molti macchinari elettronici, usati dai vari personaggi della serie nelle loro avventure. Perfeziona l'astronave appartenuta al figlio di Katattsu, in modo che Bulma, Crilin e Gohan possano partire per Namecc e recupera la navicella di Goku, sfruttandone la tecnologia per creare l'astronave che permette al Saiyan di raggiungere Namecc. In seguito aiuta Bulma a costruire il telecomando per disattivare i cyborg Numero 17 e 18 e ripara 16 in vista del Cell Game. \u00c8 doppiato in giapponese da J\u014dji Yanami (\"DB\" e \"Z\") e Ry\u014dichi Tanaka (\"Super\") e in italiano da Antonio Paiola (\"DB\" e \"Z\") e Matteo Zanotti (\"Super\").\nOlong.\n, chiamato Oolong a partire dalla quinta edizione italiana del manga e Oscar nel doppiaggio italiano degli adattamenti animati, \u00e8 un maialino parlante che pu\u00f2 trasformarsi in qualunque cosa voglia ma per una durata massima di cinque minuti e mantenendo inalterata la sua forza. Il personaggio \u00e8 basato su Binyao, co-protagonista del manga \"Dragon Boy\" di Toriyama e sul maiale Zhu Bajie, che compare nel racconto \"Viaggio in Occidente\". Caratterialmente Olong \u00e8 cinico, vile, furbo, fifone e pervertito: i suoi hobby preferiti sono la raccolta di biancheria intima femminile e spiare le donne per vederle nude. Compare per la prima volta quando Goku e Bulma sono alla ricerca di una sfera del drago in un piccolo villaggio, in cui sfruttando i suoi poteri Olong si trasformava in un mostro per chiedere alle belle ragazze di sposarlo. Goku riesce a sconfiggerlo e dal momento Olong \u00e8 costretto a seguire il duo e utilizzare i suoi poteri per facilitare la ricerca delle sfere. Impedisce a Pilaf di esaudire il desiderio di regnare sul mondo, anticipandolo con la richiesta di ottenere delle mutandine da donna. \u00c8 doppiato in giapponese da Naoki Tatsuta e in italiano da Renato Montanari (Junior TV), Riccardo Peroni (Mediaset), Fabrizio Mazzotta (Dynamic Italia) e Massimo Milazzo (\"Dragon Ball - Il film\").\nStregone del Toro.\nLo \u00e8 il padre di Chichi, con cui vive in un castello avvolto dalle fiamme sul Monte Padella. Da giovane era stato allievo insieme a Son Gohan del Maestro Muten. Incontra Goku, Bulma e Olong durante la loro ricerca delle sfere del drago e, credendoli nemici, li attacca. Quando riconosce in Goku il nipote di Gohan li convince ad aiutarlo a spegnere l'incendio che circonda il castello. In seguito offre Chichi in sposa a Goku quando avrebbe compiuto 18 anni, poich\u00e9 la figlia si era persa e il giovane l'aveva riportata a casa sana e salva. Nell'anime il suo palazzo viene nuovamente invaso dalle fiamme al termine del 23\u00ba Torneo Tenkaichi e lo Stregone \u00e8 salvato ancora da Goku. Dopo il matrimonio della sua unica figlia con Goku, si spoglia dei panni di guerriero per diventare un nonno affettuoso e gentile. Nel primo doppiaggio italiano realizzato dalla Play World, il personaggio fu chiamato Ox Satan. Nel successivo ridoppiaggio per opera della Merak Film venne chiamato Al Satan, nome in seguito riciclato per il Grande Mago Piccolo e dall'apparizione di quest'ultimo in poi lo Stregone del Toro verr\u00e0 chiamato Giuma. \u00c8 doppiato in giapponese da Daisuke G\u014dri (\"DB\" e \"Z\") e Ry\u016bzabur\u014d \u014ctomo (\"Kai\" e \"Super\") e in italiano da Renato Montanari (Junior TV), Michele Kalamera (Dynamic Italia) e Tony Fuochi (Mediaset).\nChichi.\n \u00e8 la bella figlia dello Stregone del Toro e moglie di Goku. Compare per la prima volta, da ragazzina, quando Goku e il suo gruppo si dirigono al Monte Padella per ottenere la sfera del drago in possesso dello Stregone del Toro. In segno di gratitudine verso Goku che la ritrova dopo essersi persa, lo Stregone gliela offre in moglie quando avrebbe compiuto 18 anni. Chichi si presenta come concorrente al 23\u00ba Torneo Tenkaichi per ricordare a Goku la sua promessa, e dopo averla sconfitta il giovane accetta di sposarla. Ella abbandona quindi definitivamente il mondo delle arti marziali per dedicarsi al ruolo di moglie e madre di Gohan e Goten. Assiste Goku quando questi si ammala durante l'arrivo dei cyborg fino alla sua completa guarigione. Pi\u00f9 avanti nella storia viene uccisa da Majin Bu, che la trasforma in un uovo che poi schiaccia, ed \u00e8 poi resuscitata grazie alle sfere del drago. Compare ricorrentemente in \"Dragon Ball Super\" e in brevi sequenze anche in \"Dragon Ball GT\". \u00c8 doppiata in giapponese da Mayumi Sh\u014d (\"DB\" e \"Z\") e Naoko Watanabe (\"Z\" e \"Kai\") e interpretata da Jamie Chung (\"Dragonball Evolution\"). In italiano \u00e8 doppiata da Beatrice Margiotti (Junior TV), Elisabetta Spinelli (Mediaset), Barbara De Bortoli (Dynamic Italia) e Domitilla D'Amico (\"Dragonball Evolution\").\nLunch.\n, Laura nel doppiaggio italiano dell'adattamento animato, \u00e8 una donna salvata da Goku e Crilin e portata al Maestro Muten come domestica in cambio della promessa di essere allenati da lui. Ha uno strano disturbo che le fa cambiare personalit\u00e0, da donna dai capelli blu tranquilla ed educata a bionda aggressiva e ribelle, ogni volta che starnutisce. Lunch rimane cos\u00ec alla Kame House cucinando per i due allievi e il maestro e tenendo in ordine la casa. La sua controparte bionda si innamora di Tenshinhan, da cui poi si trasferisce. \u00c8 doppiata in giapponese da Mami Koyama e in italiano da Beatrice Margiotti (Play World), Marina Massironi (Mediaset), Cinzia Massironi (Mediaset) e Laura Lenghi (Dynamic Italia).\nBaba.\n, chiamata Vecchia Sibilla nelle edizioni italiane precedenti all'edizione \"Evergreen\" del manga, \u00e8 la sorella maggiore del Maestro Muten nonch\u00e9 una chiaroveggente capace di localizzare qualunque oggetto le venga chiesto e di prevedere alcuni eventi futuri. Su permesso di Re Enma ha la facolt\u00e0 di visitare liberamente il regno dei morti e di far tornare individui deceduti nel mondo mortale per un giorno. Baba ha due passioni, il denaro e gli incontri di lotta: per tale ragione essa offre i propri servigi solo a coloro che possono permettersi di pagare una sostanziosa somma di denaro o che riescono a sconfiggere cinque dei suoi lottatori in tornei da lei organizzati. Per esercitare i propri poteri Baba fa uso di una sfera di cristallo, che usa anche come mezzo di trasporto. Goku, Crilin, Yamcha e Upa si recano da lei per chiederle di localizzare la sfera del drago a una stella che era stata resa invisibile al dragon radar da Pilaf tramite un apposito contenitore. I quattro affrontano la sfida posta da Baba, ottenendo la vittoria nonostante le sconfitte di Crilin e Yamcha. In seguito Baba aiuta Goku a ritrovare il bastone Nyoi e permette a Goku e a Vegeta di tornare sulla Terra rispettivamente per partecipare al 25\u00ba Torneo Tenkaichi e per affrontare Majin Bu. In \"Dragon Ball Super\" fa resuscitare Freezer per un giorno per permettergli di prendere parte al Torneo dei Potere. In giapponese \u00e8 doppiata da Junpei Takiguchi (\"DB\") e Mayumi Tanaka (\"Z\" e \"Super\") e in italiano da Grazia Migneco (\"DB\" e \"Z\") e Caterina Rochira (\"Super\").\nNonno Son Gohan.\n \u00e8 il nonno adottivo di Goku. Uomo dalla forza portentosa, in giovent\u00f9 fu allievo del Maestro Muten e successivamente acquis\u00ec grande fama come maestro di arti marziali. In un periodo imprecisato si stabil\u00ec sul Monte Paoz e l\u00ec si imbatt\u00e9 nel saiyan Kakaroth che decise di allevare come proprio nipote chiamandolo Son Goku. Dotato di un carattere molto aggressivo, in seguito a un incidente il bambino perse la memoria e la sua indole malvagia, divenendo bravo e gentile. Gohan scopr\u00ec la capacit\u00e0 di Goku di trasformarsi in scimmione alla vista della luna piena e dato che raccomand\u00f2 al bambino di non uscire mai di casa durante il plenilunio a causa del manifestarsi di un mostro in quelle notti, sopravvisse a tale evento in almeno un'occasione. Sfortunatamente per lui per\u00f2 una sera Goku, dimentico dell'avvertimento di Gohan, usc\u00ec di casa per urinare, si trasform\u00f2 ed uccise l'anziano guerriero. \nRicompare come guerriero di Baba, grazie alla facolt\u00e0 della strega di riportare in vita i morti per un giorno, e affronta il Goku in combattimento, dovendo arrendersi alla forza del nipote. Quando Vegeta si trasforma in Oozaru davanti a Goku, quest'ultimo comprende di essere stato lui a uccidere suo nonno, promettendo di scusarsi nel caso si fossero rincontrati. \u00c8 doppiato in giapponese da Osamu Saka (\"DB\"), da Kinpei Azusa (\"Z\"), da Shigeru Chiba (\"Kai\") e interpretato da Chi Keung Chan (\"Dragon Ball - Il film\") e Randall Duk Kim (\"Dragonball Evolution\"). In italiano \u00e8 doppiato da Antonio Paiola, Toni Orlandi (\"Dragon Ball - Il film\") e Dario Penne (\"Dragonball Evolution\").\nBora.\n \u00e8 il capo di una trib\u00f9 che vive ai piedi della Torre di Karin e il padre di Upa. Il suo dovere \u00e8 di proteggere la torre, e, in un primo momento, sconfigge da solo un'intera pattuglia di soldati dell'esercito del Red Ribbon, ma successivamente viene ucciso dal killer Taobaibai. Viene resuscitato grazie alle sfere del drago. In seguito aiuta Goku e Yajirobei a scalare la torre di Karin. Cerca anche di aiutare Lunch a salire la torre, dopo che quest'ultima lo minaccia con un fucile. \u00c8 doppiato in giapponese da Banj\u014d Ginga e in italiano da Marco Pagani e Riccardo Lombardo.\nUpa.\n \u00e8 il figlio di Bora. Nonostante sia ancora un bambino prende molto sul serio il suo compito di proteggere la torre e ha un forte senso di giustizia. Quando il padre Bora viene ucciso da Taobaibai, Goku promette a Upa che user\u00e0 le sfere del drago per resuscitarlo; cos\u00ec Upa accompagna Goku e i suoi amici alla ricerca delle sfere e li aiuta nella lotta contro i guerrieri di Baba. \u00c8 doppiato in giapponese da Mitsuko Horie e in italiano da Debora Magnaghi.\nKarin.\n, Balzar nel doppiaggio italiano dell'adattamento animato, \u00e8 un maestro di arti marziali che vive da eremita in cima a una torre. Ha l'aspetto di un gatto bianco, per il cui volto Toriyama si \u00e8 ispirato a quello del proprio gatto Koge mentre dormiva. Custodisce l'acqua del dio maestoso, in grado di risvegliare la forza interiore delle persone, e coltiva i senzu, fagioli magici che se mangiati restituiscono le forze e guariscono qualsiasi tipo di ferita. Ha inoltre il potere di leggere nelle menti altrui, e, rimanendo sulla cima del suo obelisco, pu\u00f2 vedere ci\u00f2 che accade nel mondo. Avendo vissuto per oltre ottocento anni \u00e8 molto saggio e paziente, e nonostante appaia a volte severo tiene molto ai suoi allievi. Goku riesce a scalare la Torre di Karin e si fa consegnare l'acqua miracolosa, per diventare pi\u00f9 forte e sconfiggere il Grande Mago Piccolo. In seguito Karin allena Crilin, Yamcha, Tenshinhan e Jiaozi, dopo che questi scalano a loro volta la torre. \u00c8 Karin inoltre a rivelare a Goku l'esistenza del Dio della Terra e a spiegargli come raggiungerlo per chiedergli di risvegliare il drago Shenron, distrutto in precedenza dal Grande Mago Piccolo.. \u00c8 doppiato in giapponese da Ichir\u014d Nagai (\"DB\" e \"Z\") e Ken Uo (\"Super\") e in italiano da Antonello Governale (\"DB\") e Pietro Ubaldi (\"DB\", \"Z\" e \"Super\").\nMutaito.\n \u00e8 stato il maestro di Muten e dell'Eremita della Gru. Durante il primo attacco del Grande Mago Piccolo cre\u00f2 la tecnica Mafuuba, imprigionandolo con successo; ma a causa della potenza della mossa perse la vita. Nell'anime Goku viaggia nel tempo per incontrarlo e per farsi insegnare a controllare la propria forza spirituale. Un equivalente di Mutaito appare nel film \"Dragonball Evolution\" con il nome di Sifu Norris; come il Mutaito originale, Norris aiuta Muten a preparare la Mafuuba per imprigionare il Grande Mago Piccolo. \u00c8 doppiato in giapponese da Kenji Utsumi e in italiano da Alfredo Danti.\nMr. Popo.\n, Popo nel doppiaggio italiano dell'adattamento animato, \u00e8 il servitore della persona che si trova a ricoprire il ruolo di Dio della Terra. \u00c8 un essere umanoide sovrappeso dalla pelle nera, gli occhi rotondi e grandi labbra rosse, ed \u00e8 senza naso n\u00e9 capelli. Per queste caratteristiche, il personaggio di Mr. Popo \u00e8 stato accusato di ricalcare lo stereotipo etnico e razzista del blackface. Per prevenire critiche, la Viz Media, editore nordamericano del manga, ha assottigliato di molto le labbra del personaggio, mentre nell'edizione americana di \"Dragon Ball Kai\" \u00e8 stato colorato d'azzurro. Mr. Popo \u00e8 totalmente devoto a Dio e a Dende, arrivando a proteggerli a costo della propria vita. Si occupa di allenare Goku e compagni in previsione degli scontri con Piccolo, Nappa e Vegeta e in seguito recupera le sfere del drago della Terra e chiede a Shenron di resuscitare le vittime di Freezer. \u00c8 doppiato in giapponese da Toku Nishio (\"DB\", \"Z\" e \"GT\") e Yasuhiko Kawazu (\"Kai\" e \"Super\") e in italiano da Flavio Arras e Graziano Galoforo (\"Super\").\nCapo Anziano.\nIl , Anziano Saggio nel doppiaggio italiano dell'adattamento animato, \u00e8 il namecciano che ha ripopolato Namecc dopo la quasi totale estinzione dovuta al cataclisma che colp\u00ec il pianeta. Fisicamente molto pi\u00f9 grande dei suoi simili, \u00e8 la massima autorit\u00e0 su Namecc, e tutti i namecciani lo rispettano e gli sono devoti. Ha creato le sfere del drago namecciane ed \u00e8 capace di risvegliare in chiunque il suo potere latente. \u00c8 inoltre di animo gentile e caritatevole. Essendo diventato molto debole a causa della sua veneranda et\u00e0, e ormai prossimo alla morte, il Capo Anziano decide di aiutare Gohan e Crilin nella loro ricerca delle sfere per evitare che cadano nelle mani di Freezer. Arrivato ormai alla fine del ciclo della sua vita, muore lasciando il suo posto a Moori. In giapponese \u00e8 doppiato da Masaharu Sat\u014d (\"Z\") e Junpei Takiguchi (\"Kai\") e in italiano da Ciro Imparato.\nMoori.\n \u00e8 il capo di uno dei villaggi di Namecc che vengono attaccati da Freezer e dai suoi scagnozzi per ottenere le sfere del drago di Namecc, una delle quali \u00e8 custodita proprio da Moori. Rifiutandosi di consegnare l'oggetto, Moori viene ucciso da Dodoria, che gli spezza il collo. Riportato in vita insieme a tutte le vittime di Freezer dal drago Shenron, assume il ruolo di capo del suo popolo su Neo Namecc, su decisione del Capo Anziano, che muore subito dopo. In \"Dragon Ball Super\" viene ucciso da Cranberry che gli sottrae la sfera del drago da lui custodita, ed Esca prende il suo posto come Capo Anziano. Dopo la sconfitta di Molo, il drago Polunga riporta in vita Moori insieme alle altre vittime dello stregone e dei suoi servi. \u00c8 doppiato in giapponese da Kinpei Azusa (\"Z\") e Ry\u014dichi Tanaka (\"Kai\") e in italiano da Alfredo Danti.\nNail.\n \u00e8 il guerriero pi\u00f9 forte di Namecc e la guardia personale del Capo Anziano. La sua forza \u00e8 tale da suscitare lo stupore di Freezer, che vorrebbe avere uno come lui al suo servizio. Dopo un duro scontro con Freezer viene ridotto in fin di vita, ma riesce nell'obiettivo di far perdere tempo al tiranno e permettere a Dende di evocare il drago Polunga. Quando Piccolo lo incontra casualmente, Nail gli propone di farsi assimilare per renderlo sufficientemente potente da fronteggiare Freezer e, dopo alcune esitazioni, Piccolo accetta. In questo modo Piccolo acquista una nuova forza e insieme al compagno, riesce a mettere in difficolt\u00e0 Freezer nella sua prima trasformazione. \u00c8 doppiato in giapponese da Katsuji Mori (\"Z\") e Taiten Kusunoki (\"Kai\") e in italiano da Alberto Sette.\nMr. Satan.\n \u00e8 il campione mondiale di wrestling e in quanto tale \u00e8 considerato l'uomo pi\u00f9 forte del mondo. Personaggio goffo e simpatico, Toriyama ha affermato che, se dovesse ridisegnare \"Dragon Ball\", sceglierebbe proprio Mr. Satan come personaggio principale, per via della sua comicit\u00e0. \u00c8 doppiato in giapponese da Daisuke G\u014dri (\"Z\") e Unshou Ishizuka (\"Kai\") e in italiano da Saverio Indrio (Dynamic Italia) e Riccardo Lombardo (Mediaset).\nVidel.\n \u00e8 la figlia di Mr. Satan. Magra, dai capelli neri e gli occhi azzurri, Videl pratica le arti marziali ed \u00e8 molto pi\u00f9 abile di suo padre in questo. \u00c8 altruista e ha un forte senso del dovere, infatti mette a disposizione le sue abilit\u00e0 nella lotta combattendo la criminalit\u00e0. La ragazza \u00e8 inizialmente una compagna di classe di Gohan e scoprir\u00e0 che il ragazzo \u00e8 la vera identit\u00e0 del supereroe locale Great Saiyaman. Sotto minaccia di rivelare pubblicamente il suo segreto, costringe Gohan a insegnarle la tecnica della levitazione e il controllo del ki. Prende poi parte al Torneo Tenkaichi, dove viene ridotta in fin di vita da Spopovitch. Dopo la sconfitta di Majin Bu si sposa con Gohan, abbandonando le arti marziali, e mette al mondo una figlia di nome Pan. Fa delle brevi apparizioni anche in \"Dragon Ball GT\", mentre in \"Dragon Ball Super\", essendo incinta di Pan che ha sangue Saiyan, aiuta Goku nella sua prima trasformazione in un Super Saiyan God. \u00c8 doppiata in giapponese da Y\u016bko Minaguchi (\"Z\") e Shino Kakinuma (\"Kai\") e in italiano da Cinzia Massironi (Mediaset) e Federica De Bortoli (Dynamic Italia).\nKibith.\n \u00e8 l'assistente e guardia del corpo del Kaiohshin dell'Est. Ha il potere di guarire qualsiasi ferita e di teletrasportare se stesso o chiunque altro in qualsiasi parte dell'universo. Partecipa al Torneo Tenkaichi sotto mentite spoglie, durante il quale chiede a Gohan di rivelare tutta la sua forza. Viene in seguito ucciso da Darbula, ma \u00e8 riportato in vita da Shenron. Si fonde poi per sbaglio con il Kaiohshin dell'Est tramite gli orecchini Potara, dando vita a Kibitoshin. In \"Dragon Ball Super\" Kibitoshin grazie al drago Polunga esprime il desiderio di dividersi; cos\u00ec facendo Kaiohshin dell'Est e Kibith ritornano a essere due individui distinti. \u00c8 doppiato in giapponese da Shin Aomori e in italiano da Roberto Colombo (\"Z\") e Gianni Gaude e Silvio Pandolfi (\"Super\").\nGotenks.\n \u00e8 un guerriero generato dalla fusione tra Goten e Trunks. Ha un carattere vivace, spavaldo, irresponsabile e arrogante. Nonostante la giovane et\u00e0 dei due piccoli Saiyan, Gotenks \u00e8 il solo oltre a Goku a raggiungere lo stadio di Super Saiyan III. Oltre a saper utilizzare tutte le tecniche di Goten e Trunks, ne possiede anche delle sue, che risultano efficaci ma infantili. Riesce a tenere testa a Majin Bu, fino a quando, dopo mezz'ora e a causa dell'enorme consumo di energia richiesto dalla trasformazione, la fusione si interrompe. Gotenks appare anche in \"Dragon Ball Super\" dove tenta di fermare Beerus venendo sconfitto facilmente. \u00c8 doppiato in giapponese da Masako Nozawa e Takeshi Kusao e in italiano da Monica Bonetto (\"Z\" e \"Super\") e Jacopo Calatroni (\"Super\").\nVegeth.\n, Vegekou nel doppiaggio italiano dell'adattamento animato, \u00e8 il risultato della fusione tra Goku e Vegeta tramite gli orecchini Potara. Similmente a Vegeta, si dimostra a momenti cinico e arrogante, ma nel personaggio si notano anche sfumature di scherzosit\u00e0 e bont\u00e0 d'animo, tipici tratti di Goku. In quanto fusione di Goku e Vegeta, \u00e8 in grado di eseguire tutte le tecniche conosciute dai due Saiyan, tuttavia \u00e8 in possesso anche di tecniche originali, come la Kamehameha Finale. Vegeth \u00e8 in grado di trasformarsi in Super Saiyan e Super Saiyan blu; a detta del Kaiohshin dell'Est, in quest'ultima forma il suo potere supera persino quello di un Dio della distruzione. Goku e Vegeta ricorrono alla fusione per affrontare Majin Bu in \"Dragon Ball\" e Zamasu Fuso in \"Dragon Ball Super\". \u00c8 doppiato in giapponese da Masako Nozawa e Ry\u014d Horikawa e in italiano da Paolo Torrisi (\"Z\") e Claudio Moneta e Gianluca Iacono (\"Super\").\nBra.\n \u00e8 la figlia di Vegeta e Bulma, nonch\u00e9 la sorella minore di Trunks. Proprio come il fratello, \u00e8 per met\u00e0 umana e per met\u00e0 Saiyan. Bench\u00e9 abbia fatto la sua prima apparizione in \"Dragon Ball Z\" durante il 28\u00ba Torneo Tenkaichi, le circostanze della sua nascita sono state approfondite in \"Dragon Ball Super\". Whis la fa infatti nascere in anticipo con i suoi poteri per permettere a Vegeta di partecipare al Torneo del Potere. In \"Dragon Ball GT\" Bra appare come un'adolescente arrogante e intraprendente. In giapponese \u00e8 doppiata da Tomiko Suzuki (\"Z\" e \"GT\") e Hiromi Tsuru (\"Kai\" e \"Super\") e in italiano da Jenny De Cesarei (\"Z\" e \"GT\") e Valentina Pallavicino (\"DB Super Broly\").\nUb.\n \u00e8 la reincarnazione umana della parte cattiva (infine purificata) di Majin Bu. Dopo la sconfitta di Bu, infatti, Goku esprime il desiderio che il suo avversario possa rinascere nelle vesti di una persona buona per poterlo sfidare nuovamente, e viene accontentato da Re Enma. Ub partecipa al 28\u00ba torneo Tenkaichi per guadagnare il denaro necessario a sfamare il suo villaggio. Qui si scontra con Goku, che, impressionato dalla sua forza, decide di allenarlo per farlo diventare il nuovo guardiano della Terra. In \"Dragon Ball GT\" appare cresciuto e potenziato. Di fronte alla minaccia rappresentata da Baby si fonde col Bu buono, dando vita a Super Ub, ottenendo nuove abilit\u00e0 e rafforzandosi ulteriormente. Ricompare durante l'arco di Super C-17, dove uccide da solo quasi tutti i Saibaimen, e durante l'arco dei draghi malvagi, dove aiuta Goku nel combattimento contro Ii Shenron. In \"Dragon Ball Super\", lo si rivede intento ad aiutare i suoi fratelli pi\u00f9 piccoli al villaggio: nel finale dello scontro tra Goku e Molo viene invitato dal Grande Kaioshin a donare la sua energia, riuscendo a rendere Goku pi\u00f9 potente e contribuendo in maniera fondamentale alla sconfitta dello stregone. \u00c8 doppiato in giapponese da Megumi Urawa (\"Z\" e \"Kai\") e Atsushi Kisaichi (\"GT\") e in italiano da Patrizia Mottola (\"Z\") e Nicola Bartolini Carrassi (\"GT\").\nPersonaggi introdotti negli anime.\nGarlic Jr..\n \u00e8 l'antagonista principale del film \"Dragon Ball Z - La vendetta divina\". In \"Dragon Ball Z\" si libera dalla prigionia utilizzando il Pianeta dei Demoni come fonte di alimentazione. Dopo aver catturato Dio e Mr. Popo, fa il lavaggio del cervello a tutti gli esseri viventi del mondo con la polvere magica. Viene infine sconfitto da Gohan dopo che quest'ultimo distrugge il Pianeta dei Demoni facendolo cos\u00ec svanire. \u00c8 l'unico personaggio originale dei film ad apparire anche nella serie TV. \u00c8 doppiato in giapponese da Akira Kamiya (\"La vendetta divina\") e Shigeru Chiba (\"Z\") e in italiano da Ambrogio Colombo (Dynamic Italia) e Giovanni Battezzato (Mediaset).\nBroly.\n \u00e8 un Saiyan che appare nei film \"Dragon Ball Z - Il Super Saiyan della leggenda\", \"Dragon Ball Z - Sfida alla leggenda\", \"Dragon Ball Z - L'irriducibile bio-combattente\" e \"Dragon Ball Super - Broly\". Broly nasce con un potere pi\u00f9 grande di molti Saiyan adulti d'\u00e9lite. Da adulto diviene mentalmente instabile, al punto da andare su tutte le furie nel momento in cui riconosce Goku solamente perch\u00e9 da neonato questi lo aveva disturbato col suo continuo pianto dalla culla accanto alla sua. Tale condizione di instabilit\u00e0 mentale viene spiegata col suo essere un Super Saiyan leggendario come viene raccontato nelle leggende dei Saiyan.\nPaikuhan.\n \u00e8 un alieno che diventa amico di Goku durante la sua permanenza nell'aldil\u00e0. Nonostante sia un personaggio apparso esclusivamente nell'anime, Paikuhan \u00e8 stato ideato e disegnato da Toriyama, che per le sue espressioni facciali si \u00e8 basato su quelle di Piccolo. Paikuhan ha avuto la possibilit\u00e0 di mantenere il proprio corpo e allenarsi nell'aldil\u00e0 con il Re Kaioh dell'Ovest, diventandone il migliore allievo. Partecipa al torneo dell'aldil\u00e0, dove sconfigge molti avversari prima di arrivare in finale con Goku. Si dimostra allo stesso livello del Saiyan, ma viene infine sconfitto, dopo che Goku scopre il punto debole della sua tecnica Lampo Tonante. \u00c8 doppiato in giapponese da Hikaru Midorikawa e in italiano da Pino Pirovano e Paolo Sesana."}
{"id": "495543", "revid": "767487", "url": "https://it.wikipedia.org/wiki?curid=495543", "title": "Travers (Val-de-Travers)", "text": "Travers (toponimo francese) \u00e8 una frazione di 1\u00a0226 abitanti del comune svizzero di Val-de-Travers, nel distretto di Val-de-Travers (Canton Neuch\u00e2tel).\nStoria.\nFino al 31 dicembre 2008 \u00e8 stato un comune autonomo che si estendeva per 24,65\u00a0km\u00b2; il 1\u00ba gennaio 2009 \u00e8 stato accorpato agli altri comuni soppressi di Boveresse, Buttes, Couvet, Fleurier, Les Bayards, M\u00f4tiers, Noiraigue e Saint-Sulpice per formare il nuovo comune di Val-de-Travers.\nInfrastrutture e trasporti.\nTravers \u00e8 servita dall'omonima stazione sulla ferrovia Neuch\u00e2tel-Pontarlier e capolinea della ferrovia per Buttes."}
{"id": "495546", "revid": "1407222", "url": "https://it.wikipedia.org/wiki?curid=495546", "title": "Film di Dragon Ball", "text": "A partire dal debutto dell'adattamento anime del manga \"Dragon Ball\" di Akira Toriyama nel 1986, la Toei Animation ha prodotto 20 film cinematografici basati sul franchise: quattro basati sull'anime di \"Dragon Ball\", quindici basati sulla serie sequel \"Dragon Ball Z\", ed uno basato sulla serie di \"Dragon Ball Super\".\nIl diciassettesimo film \u00e8 stato prodotto per commemorare il decimo anniversario dell'anime. La maggioranza di questi film sono storie indipendenti che non seguono la continuit\u00e0 della serie, con l'eccezione del diciottesimo e del diciannovesimo, \"La battaglia degli dei\" e \"La resurrezione di 'F\"', che sono ambientati tra i capitoli 517 e 518 del manga con Toriyama profondamente coinvolto nella loro creazione. Inoltre questi due ultimi film rappresentano le prime due saghe di \"Dragon Ball Super\".\nL'ultimo film \"Dragon Ball Super - Broly\" segue la continuit\u00e0 della serie. In quanto \u00e8 ambientato nella storia del manga, tra gli avvenimenti del Torneo del Potere e la battaglia con Moro.\nCi sono anche tre special televisivi che sono stati trasmessi su Fuji TV e due cortometraggi, che sono stati proiettati rispettivamente al Jump Super Anime Tour 2008 e al Jump Festa 2012. Inoltre ci sono tre OAV distribuiti in allegato a giocattoli o videogiochi.\nOAV.\n\"Dragon Ball Z: Atsumare! Goku World\" (1992).\n \u00e8 un OAV della durata di 26 minuti del 1992 creato in occasione dell'uscita della console-giocattolo con connessione VHS \"Terebikko\", distribuito in Giappone da Bandai, che illustra in modo divertente alcune delle principali avventure di Goku a partire dal primo allenamento di Goku con il Maestro Muten fino all'arrivo di Trunks. La storia racconta di come Goku, Gohan, Crilin, Bulma e Trunks decidano di usare la macchina del tempo di quest'ultimo per rivivere alcune delle principali avventure di Goku. L'OAV inoltre propone una versione alternativa dell'arco di Cell. Il video, inedito in Italia, fa uso delle stesse musiche della serie \"Dragon Ball Z\", composte da Shunsuke Kikuchi. Nonostante ci\u00f2, si pu\u00f2 notare che sono presenti tre tracce mai sentite prima.\n\"Dragon Ball Z Gaiden: Saiyajin zetsumetsu keikaku\" (1993).\n racconta del Dottor Raichi, l'unico superstite della razza Tsufuru, abitante del pianeta Plant. Mentre \u00e8 impegnato a realizzare una macchina alimentata dall'odio che gli Tsufuru covano verso i Saiyan, capace di generare dei \"combattenti fantasma\" per eliminarli, viene attaccato e ucciso da dei Saiyan. La navicella che contiene la macchina e il corpo senza vita del Dottor Raichi parte verso lo spazio infinito. Ma la macchina, ancora attiva, inizia a evolversi e a completarsi da sola. Al suo completamento inizia a produrre combattenti fantasma, con lo scopo di trovare tutti i Saiyan rimasti nell'universo e sterminarli.\nQuesto OAV \u00e8 composto da scene estratte da un videogioco inedito in Italia.\n\"Dragon Ball - Piano per lo sterminio dei Super Saiyan\" (2010).\n consiste nel remake dell', uscito in DVD l'11 novembre 2010 in allegato al videogioco \"\". Il titolo \u00e8 stato parzialmente modificato eliminando la locuzione \"Z Gaiden\" e sostituendo la parola \"Saiyan\" con l'espressione \"Super Saiyan\", mentre la trama segue abbastanza fedelmente quella originale se non per alcune differenze. Al contrario della serie \"Dragon Ball Kai\", che eccetto le sigle d'apertura e chiusura \u00e8 una rimasterizzazione delle pellicole originali di \"Dragon Ball Z\", questo OAV presenta animazioni completamente nuove.\nFilm live action.\n\"Dragon Ball\" (1990).\nDragon Ball (\ub4dc\ub798\uace4\ubcfc, \"Deuraegon Bor\") racconta di Sohn Oh-Gong (rappresentante Goku), un ragazzino di montagna esperto nelle arti marziali, il quale \u00e8 in possesso di una delle sette sfere del drago regalategli dal nonno. Un giorno incontra Burma (rappresentante Bulma), una ragazza che desidera impossessarsi di tutte le sfere per evocare il drago Shenron, che esaudir\u00e0 un suo desiderio. Burma lo convince a mettersi in viaggio con lei. I due per\u00f2 finiscono nei guai quando vengono derubati delle sfere dall'imperatore Parahu che desidera conquistare il mondo, ma alla fine riescono a battere il nemico grazie alla forza e alla saggezza di Sohn Oh-Gong. Il film non \u00e8 mai uscito in Italia.\n\"Dragon Ball - Il film\" (1991).\nDragon Ball - Il film, o \"The Magic Begins\". Il perfido Re Satan vuole impossessarsi delle sette sfere del drago (qui chiamate \"sfere di drago\") che gli permetteranno di realizzare il suo sogno: soggiogare l'umanit\u00e0 e dominare l'universo. Due sfere sono gi\u00e0 nelle sue diaboliche mani, le altre le custodiscono Goku, Bulma, Olong, Yamcha e il Maestro Muten, il vecchio eremita della tartaruga. Solo unendosi potranno riuscire a distruggere il malvagio Re Satan e i suoi potenti guerrieri Malilia e Zebrata prima che sia troppo tardi.\n\"Dragonball Evolution\" (2009).\nDragonball Evolution racconta la storia di Dragon Ball in modo quasi completamente diverso. Un liceale di nome Son Goku vive con il nonno, Son Gohan, col quale si allena segretamente alle arti marziali. Dopo la morte dell'adorato nonno, su indicazione dello stesso in punto di morte, si mette alla ricerca del Maestro Muten, un esperto di arti marziali, che si trova nella citt\u00e0 di Paozu.\nDurante il viaggio, Goku far\u00e0 la conoscenza di Bulma Brief, la quale lo aiuter\u00e0 a recuperare le sette sfere del drago, di Chichi, della quale \u00e8 anche compagno di scuola, e di Yamcha, un bandito del deserto.\nObiettivo di Goku e della sua banda sar\u00e0 trovare e proteggere le sfere dal malvagio Lord Piccolo, un potente guerriero originario del pianeta Namecc, venuto sulla Terra con l'intento di dominarla insieme al suo schiavo Oozaru, pronto a vendicarsi di coloro che lo fermarono secoli addietro creando una tecnica chiamata \"Mafuuba\".\nEdizioni italiane.\nIn Italia i primi 17 film e i due special di \"Dragon Ball Z\" vennero distribuiti direttamente in VHS tra il 1996 e il 1999 da Dynamic Italia. Nel doppiaggio, effettuato da CAR Film e Coop. Eddy Cortese, con un cast differente da quello della serie TV, vennero utilizzati quasi sempre i nomi dei personaggi e delle tecniche della versione italiana del manga (con pronunce differenti da quelle dell'anime, sebbene vi siano molti cambi/errori da un film all\u2019altro alcuni poi corretti dall'edizione successiva). In seguito i film e gli special vennero ridoppiati da Merak Film per conto di Mediaset con il cast della serie TV e trasmessi in varie forme dal 2001 al 2007 su Italia 1 (incluso il terzo special, che venne doppiato per la prima volta). Nei ridoppiaggi vennero utilizzati dei dialoghi pi\u00f9 edulcorati, bench\u00e9 simili a quelli dell'edizione precedente; inoltre nomi e pronunce vennero allineati a quelli dell'anime (con qualche errore). I ridoppiaggi sono stati in seguito utilizzati per le edizioni DVD (distribuite da DeAgostini, Dynit e Yamato Video in collaborazione con Gazzetta dello sport e Corriere della Sera) nel 2017. Il terzo OAV e il secondo cortometraggio sono stati invece allegati a due videogiochi usciti nel 2010 e 2012, ma non sono stati doppiati in italiano (solo sottotitolati). I film \"Dragon Ball Z: La battaglia degli dei\" e \"Dragon Ball Z: La resurrezione di 'F\"' sono usciti nei cinema il 1\u00ba febbraio 2014 e il 13 settembre 2015. Il resto del materiale rimane inedito in Italia.\n\"Dragon Ball - La saga\".\nDragon Ball - La saga \u00e8 l'accorpamento realizzato da Mediaset di 15 film di \"Dragon Ball\" (13 cinematografici e 2 per la TV) prodotti tra il 1988 e il 1995, spezzettati in una serie di 35 episodi da 22 minuti e trasmessi sul canale Italia 1 a partire dal 9 settembre 2003. I film furono replicati nello stesso modo a partire dal 13 luglio 2009, dal 15 aprile 2014 sempre sulla stessa rete e dal 27 dicembre dello stesso anno su Italia 2.\nMediaset acquis\u00ec i diritti dei film d'animazione della serie da Dynamic Italia, oggi chiamata Dynit, che li aveva gi\u00e0 adattati e pubblicati con un doppiaggio effettuato alla CAR Film di Roma, con un diverso cast di doppiatori rispetto a quello della serie TV.\nIl ridoppiaggio effettuato a Milano nello studio Merak Film con lo stesso cast delle voci della serie TV, venne eseguito direttamente sul doppiaggio italiano della Dynamic, utilizzando quindi le trascrizioni dei dialoghi gi\u00e0 tradotte e lo stesso video, si possono infatti notare in alcune sequenze gli stessi sottotitoli usati da Dynamic Italia.\nCensure e modifiche.\nPur utilizzando l'adattamento gi\u00e0 tradotto, Mediaset effettu\u00f2 alcune modifiche in modo da uniformare i dialoghi del film a quelli del doppiaggio delle serie TV che riguardano:\nTrasmissione.\n\"Dragon Ball: La saga\" part\u00ec nell'estate del 2003, dopo la trasmissione di \"Dragon Ball: Le grandi battaglie\" (un accorpamento dei principali combattimenti dal 23\u00ba Torneo Tenkaichi alla sconfitta di Vegeta). I film assieme agli speciali vengono proposti in ordine cronologico e temporale secondo gli avvenimenti della saga fino ad arrivare al tredicesimo film. Per la prima serie venne trasmesso solo \"Il torneo di Miifan\", mentre non furono trasmessi i primi due \"La leggenda delle sette sfere\" e \"La bella addormentata a Castel Demonio\" che erano gi\u00e0 stati adattati e trasmessi nel 2001 da Italia 1 con il titolo unico \"La leggenda di Dragon Ball\". Anche il quarto e ultimo film della prima serie \"Il cammino dell'eroe\" non fu incluso. Per \"Dragon Ball Z\" invece, sono stati trasmessi tutti i film eccetto l'ottavo \"Il Super Saiyan della leggenda\".\nLa serie si chiude con lo speciale in prima TV \"Dragon Ball GT - L'ultima battaglia\", che venne inizialmente trasmesso per intero il 24 dicembre 2003. Nelle repliche del 2009 fu anch'esso spezzettato in due episodi intitolati \"L'ultima battaglia\" e \"Il coraggio di Goku Junior\".\nLa sigla italiana, cantata da Giorgio Vanni, \u00e8 un mash-up della durata di un minuto dei ritornelli delle tre sigle delle serie di \"Dragon Ball\" (ordinate per\u00f2 in maniera non cronologica: rispettivamente \"What's my destiny Dragon Ball\", \"Dragon Ball GT\" e \"Dragon Ball\") e fa da sigla di testa e di coda di ogni episodio ad eccezione di quelli relativi allo speciale TV di \"Dragon Ball GT\", che mantengono la sigla della suddetta serie."}
{"id": "495559", "revid": "17351", "url": "https://it.wikipedia.org/wiki?curid=495559", "title": "Yak-1", "text": ""}
{"id": "495561", "revid": "104458", "url": "https://it.wikipedia.org/wiki?curid=495561", "title": "Champagne (Svizzera)", "text": "Champagne (toponimo francese) \u00e8 un comune svizzero di 1\u00a0028 abitanti del Canton Vaud, nel distretto del Jura-Nord vaudois.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "495565", "revid": "6923", "url": "https://it.wikipedia.org/wiki?curid=495565", "title": "Mississippi burning", "text": ""}
{"id": "495567", "revid": "6923", "url": "https://it.wikipedia.org/wiki?curid=495567", "title": "Mississippi Burning", "text": ""}
{"id": "495568", "revid": "6923", "url": "https://it.wikipedia.org/wiki?curid=495568", "title": "Il Turco", "text": "Il Turco era un automa che, teoricamente, avrebbe dovuto simulare un giocatore di scacchi, mentre si trattava in realt\u00e0 di un imbroglio, essendo manovrato al suo interno da un giocatore umano.\nFu creato nel 1769 da Wolfgang von Kempelen (1734-1804) per Maria Teresa d'Austria e fu distrutto da un grande incendio mentre si trovava al Peale Museum di Filadelfia il 5 luglio 1854.\n\"Il Turco\" era una macchina che aveva l'aspetto e il vestiario di un uomo mediorientale (turbante compreso), collegato a un grosso scatolone \"pieno\" di ingranaggi. Alcuni sportelli consentivano di vedere l'interno della macchina prima di far cominciare la partita. In realt\u00e0 gli ingranaggi prendevano solo una parte dello spazio interno reale, lasciando il posto per una persona di bassa statura. Gli sportelli dimostrativi venivano aperti uno alla volta, dando modo alla persona all'interno di spostarsi all'interno della cassa per non farsi vedere. L'operatore vedeva, tramite dei magneti, quali fossero le mosse effettuate sulla scacchiera sopra di lui, le riportava su una pi\u00f9 piccola, studiava la contromossa e poi comandava il braccio sinistro del manichino affinch\u00e9 spostasse i pezzi. Per poter vedere, al chiuso, l'operatore aveva una candela, il cui fumo usciva dal turbante della macchina: per non fare notare la cosa, il presentatore accendeva due candelabri con la scusa di illuminare la scacchiera.\nIn una delle citt\u00e0 statunitensi dove venne esibito, fu studiato da Edgar Allan Poe, che poi ne scrisse nell'articolo Maelzel's Chess-Player.\nCi sono stati anche altri automi dedicati al gioco degli scacchi, alcuni fasulli, come Mephisto e Ajeeb; altri reali, come El Ajedrecista."}
{"id": "495576", "revid": "305248", "url": "https://it.wikipedia.org/wiki?curid=495576", "title": "Pontificio consiglio per i laici", "text": "Il Pontificio consiglio per i laici (in latino \"Pontificium consilium pro laicis\") \u00e8 stato un dicastero della Curia romana.\nAssisteva il papa in tutte le questioni che riguardano i fedeli laici e le diverse forme di aggregazione della Chiesa cattolica come le associazioni e movimenti cattolici.\nStoria.\nIl Pontificio consiglio per i laici trova le sue radici nella proposta formulata dal concilio Vaticano II nel decreto \"Apostolicam Actuositatem\", di costituire \u00abpresso la Santa Sede uno speciale segretariato per il servizio e l'impulso dell'apostolato dei laici, come centro che, con mezzi adatti fornisca notizie delle varie iniziative apostoliche dei laici, istituisca ricerche intorno ai problemi che sorgono in questo campo e assista con i suoi consigli la gerarchia e i laici nelle opere apostoliche\u00bb.\nCon il motu proprio \"Catholicam Christi Ecclesiam\" del 6 gennaio 1967, papa Paolo VI dava seguito alle direttive conciliari istituendo il \"Consilium de laicis\", il \"Consiglio dei laici\". Dieci anni dopo, con il motu proprio \"Apostolatus peragendi\" del 10 dicembre 1976, lo stesso pontefice riformava il Consiglio, annoverandolo tra i dicasteri permanenti della Curia romana, e denominandolo \"Pontificio consiglio per i laici\".\nCon la costituzione apostolica \"Pastor Bonus\" del 28 giugno 1988, Giovanni Paolo II ha ulteriormente ridefinito le competenze proprie del dicastero.\nCon il motu proprio \"Sedula Mater\" del 15 agosto 2016 papa Francesco ne ha disposto la soppressione a partire dal 1\u00ba settembre 2016. Le sue funzioni sono esercitate dal nuovo Dicastero per i laici, la famiglia e la vita.\nSede del Pontificio consiglio era il Palazzo San Callisto a Trastevere."}
{"id": "495580", "revid": "110157", "url": "https://it.wikipedia.org/wiki?curid=495580", "title": "Fleurier", "text": "Fleurier (toponimo francese) \u00e8 una frazione di 3\u00a0518 abitanti del comune svizzero di Val-de-Travers, nel distretto di Val-de-Travers (Canton Neuch\u00e2tel).\nStoria.\nFino al 31 dicembre 2008 \u00e8 stato un comune autonomo che si estendeva per 7,74\u00a0km\u00b2; il 1\u00ba gennaio 2009 \u00e8 stato accorpato agli altri comuni soppressi di Boveresse, Buttes, Couvet, Les Bayards, M\u00f4tiers, Noiraigue, Saint-Sulpice e Travers per formare il nuovo comune di Val-de-Travers, del quale Fleurier \u00e8 sede municipale.\nInfrastrutture e trasporti.\nFleurier \u00e8 servito dall'omonima stazione sulla ferrovia Travers-Fleurier-Buttes."}
{"id": "495581", "revid": "125824093", "url": "https://it.wikipedia.org/wiki?curid=495581", "title": "Tuone Udaina", "text": "Biografia.\nTuone Udaina (registrato nell'atto di morte come \"Antonio Udina\" fu Francesco, agricoltore ), fu la principale fonte di conoscenza del dialetto dalmatico parlato sull'isola di Veglia. \nAntonio Udina lavorava come barbiere e per questo era soprannominato \"burbur\", cio\u00e8 \"barbiere\" in dalmatico.\nUdina mor\u00ec improvvisamente alle 6 del pomeriggio del 10 giugno 1898 in seguito all'esplosione di una mina terrestre; con lui, a quanto sembra, il dalmatico si estinse definitivamente."}
{"id": "495584", "revid": "322321", "url": "https://it.wikipedia.org/wiki?curid=495584", "title": "Pontificio consiglio per la famiglia", "text": "Il Pontificio consiglio per la famiglia (in latino \"Pontificium consilium pro familia\") \u00e8 stato un dicastero della Curia romana.\nFunzioni.\nVenne istituito da papa Giovanni Paolo II con il \"motu proprio\" \"Familia a Deo Instituta\" nel 1981, sostituendo il precedente \"Comitato per la famiglia\" che era stato creato da Paolo VI nel 1973 e che era stato unito al Pontificio consiglio per i laici.\nIl consiglio era responsabile per la promozione del ministero pastorale e l'apostolato della famiglia, in applicazione degli insegnamenti e degli orientamenti del magistero ecclesiastico, in modo che le famiglie cristiane siano aiutate a compiere la missione educativa ed apostolica a cui sono chiamate.\nAl dicastero spettava il compito di promuovere e coordinare gli sforzi pastorali in ordine alla procreazione responsabile e di incoraggiare, sostenere e coordinare le iniziative in difesa della vita umana in tutto l'arco della sua esistenza, dal concepimento alla morte naturale.\nRelativamente alla pastorale familiare e alla difesa della vita umana, i seguenti temi rientravano nella sfera di competenza del consiglio: la teologia e la catechesi della famiglia; la spiritualit\u00e0 coniugale e familiare; i diritti della famiglia e del bambino; la formazione dei laici impegnati nella pastorale familiare; i corsi di preparazione al matrimonio.\nIl dicastero si occupava inoltre di altre questioni quali l'educazione sessuale, la demografia, la contraccezione e l'aborto, la sterilizzazione, le questioni etiche e pastorali riguardanti l'AIDS e altri problemi di bioetica; la legislazione relativa al matrimonio e alla famiglia, alle politiche familiari e alla tutela della vita umana.\nIl comitato di presidenza del dicastero era composto da 15 cardinali e 12 arcivescovi e vescovi; 19 coppie di coniugi, provenienti da tutto il mondo, erano membri del dicastero, il quale si avvaleva anche della collaborazione di 43 consultori e 10 officiali.\nDal 1994, a richiesta delle diverse conferenze episcopali, il consiglio offriva corsi di aggiornamento per vescovi e agenti pastorali sul tema \"Famiglia, vita e questioni etiche\".\nA partire dal 1994, anno della famiglia, il dicastero \u00e8 stato responsabile per l'organizzazione degli Incontri mondiali delle famiglie svoltisi a: Roma (1994), a Rio de Janeiro 1997, a Roma (2000 nel contesto del Giubileo delle famiglie), a Manila (2003), a Valencia (2006), a Citt\u00e0 del Messico (2009) e a Milano (2012).\nNel 1996 il Pontificio consiglio per la famiglia ha avviato la pubblicazione della rivista quadrimestrale, \"Familia et vita\", contenente articoli di esperti (nelle lingue originali con sommari in cinque lingue) su argomenti che rientrano nell'area di competenza del dicastero. Il consiglio ha inoltre realizzato pubblicazioni, disponibili in diverse lingue, su temi attinenti alla famiglia e alla vita umana.\nCon il \"motu proprio\" \"Sedula Mater\" del 15 agosto 2016 papa Francesco ne ha disposto la soppressione a partire dal 1\u00ba settembre 2016. Le sue funzioni sono esercitate dal nuovo Dicastero per i laici, la famiglia e la vita."}
{"id": "495589", "revid": "110157", "url": "https://it.wikipedia.org/wiki?curid=495589", "title": "Mauborget", "text": "Mauborget (toponimo francese) \u00e8 un comune svizzero di 123 abitanti del Canton Vaud, nel distretto del Jura-Nord vaudois.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nEconomia.\nMauborget \u00e8 una stazione sciistica specializzata nello sci di fondo e sviluppatasi a partire dagli anni 1990.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "495591", "revid": "547034", "url": "https://it.wikipedia.org/wiki?curid=495591", "title": "Hezhen", "text": "Gli Hezhen (o anche Nanai, Goldi e Samagir; nome proprio: \u043d\u0430\u043d\u0438; in russo: \u043d\u0430\u043d\u0430\u0439\u0446\u044b, \"nanajcy\"; in cinese: \u8d6b\u54f2\u65cf, \"H\u00e8zh\u00e9z\u00fa\") sono un gruppo etnico dell'Asia dell'est, appartenenti ai 56 gruppi etnici riconosciuti ufficialmente dalla Repubblica popolare cinese e ai gruppi etnici ufficialmente riconosciuti dalla Russia. Vivono lungo i fiumi Amur, Songhua e Ussuri. \nLa lingua degli Hezen appartiene alla famiglia Manci\u00f9-Tungusa del ceppo linguistico altaico.\nLe societ\u00e0 dei Nanai basano la loro alimentazione soprattutto sul pesce, essendo gli uomini degli abili pescatori e cacciatori di animali acquatici. La religione pi\u00f9 diffusa \u00e8 lo Sciamanesimo.\nGli Hezen in Russia.\nIn Russia gli Hezen vivono sulle coste a ridosso del mare di Ochotsk, sul fiume Amur, nella citt\u00e0 di Chabarovsk, e lungo i fiumi Ussuri e Girin. Secondo un censimento del 2002, ci sono circa 12.160 Nanai in Russia.\nGli Hezen in Cina.\nDi seguito la distribuzione degli Hezhen in Cina per provincia secondo il censimento del 2000 che ne censisce 4640.\nNanai famosi.\nIl film di Akira Kurosawa, \"Dersu Uzala\" del 1975, basato su un libro dell'esploratore russo Vladimir Arsen'ev, racconta l'amicizia di un ufficiale russo e di un Nanai chiamato Dersu Uzala, nei periodi precedenti la rivoluzione d'ottobre."}
{"id": "495592", "revid": "1516566", "url": "https://it.wikipedia.org/wiki?curid=495592", "title": "Pontificio consiglio &quot;Cor Unum&quot;", "text": "Il Pontificio consiglio \"Cor Unum\" (in latino \"Pontificium consilium \"Cor Unum\"\") \u00e8 stato un dicastero della Curia romana, istituito da papa Paolo VI nel 1971 per esprimere la sollecitudine della Chiesa cattolica verso i bisognosi, perch\u00e9 sia favorita la fratellanza umana e si manifesti la carit\u00e0 di Cristo.\nStoria.\nIl pontificio consiglio \"Cor Unum\" trova le sue radici nel concilio Vaticano II e nell'auspicio dei padri conciliari, espresso nella \"Gaudium et spes\", che la sollecitudine e gli aiuti verso i bisognosi, \u00absenza essere organizzate in una maniera troppo rigida e uniforme, devono farsi secondo un piano diocesano, nazionale e mondiale\u00bb\nIl pontificio consiglio venne istituito da papa Paolo VI con la lettera apostolica \"Amoris officio\" del 15 luglio 1971. Con la costituzione apostolica \"Pastor Bonus\" del 28 giugno 1988 papa Giovanni Paolo II ne ridefin\u00ec le competenze. In forza del chirografo \"Durante l'Ultima Cena\" del 16 settembre 2004, lo stesso pontefice affid\u00f2 al Pontificio consiglio \"Cor Unum\" il compito di seguire ed accompagnare l'attivit\u00e0 di Caritas internationalis, sia in ambito internazionale che nei suoi raggruppamenti regionali.\nAllo stesso dicastero, Giovanni Paolo II affid\u00f2 la direzione della \"Fondazione Giovanni Paolo II per il Sahel\", istituita nel 1984 per la lotta contro la siccit\u00e0 e la desertificazione, e la \"Fondazione \"Populorum Progressio\"\", istituita nel 1992 al servizio delle popolazioni indigene, meticce, afroamericane e contadine povere dell'America Latina e del Caribe.\nCon la lettera apostolica \"Intima Ecclesiae natura\" dell'11 novembre 2012, papa Benedetto XVI affid\u00f2 al pontificio consiglio \"Cor Unum\" il compito di vigilare sull'attuazione della nuova normativa introdotta dal pontefice circa gli organismi cattolici di natura caritativa, e la competenza sull'erezione canonica degli organismi caritativi a livello internazionale.\nCon il \"motu proprio\" \"Humanam progressionem\" del 17 agosto 2016 papa Francesco ne ha disposto la soppressione a partire dal 1\u00ba gennaio 2017. Le sue funzioni sono ora esercitate dal nuovo Dicastero per il servizio dello sviluppo umano integrale.\nCompetenze e struttura.\nSecondo la \"Pastor Bonus\" scopo primario del Pontificio consiglio \"Cor Unum\" era di esprimere la \u00absollecitudine della Chiesa cattolica verso i bisognosi, perch\u00e9 sia favorita la fratellanza umana e si manifesti la carit\u00e0 di Cristo\u00bb.\nLa stessa costituzione apostolica cos\u00ec esplicitava i compiti di questo pontificio consiglio:\nLa direzione del Pontificio consiglio \"Cor Unum\" era affidata ad un presidente, coadiuvato da un segretario e da un sottosegretario, tutti di nomina pontificia e della durata di cinque anni. Il Pontificio consiglio era costituito da circa una quarantina di persone, comprensive di membri a titolo effettivo e di consultori."}
{"id": "495593", "revid": "1516566", "url": "https://it.wikipedia.org/wiki?curid=495593", "title": "Interzato in grembi ritondati", "text": "In araldica il termine interzato in grembi ritondati indica lo scudo diviso in tre campi a grembi rotondi da tre linee curve che si incontrano nel cuore.\nNe esistono due varianti a seconda che le tre linee curve appaiono ruotanti in senso orario (\"interzato in grembi ritondati a sinistra\") o in senso antiorario (\"interzato in grembi ritondati a destra\")."}
{"id": "495594", "revid": "30909", "url": "https://it.wikipedia.org/wiki?curid=495594", "title": "Il turco", "text": ""}
{"id": "495595", "revid": "46931", "url": "https://it.wikipedia.org/wiki?curid=495595", "title": "Nanai", "text": ""}
{"id": "495597", "revid": "1935652", "url": "https://it.wikipedia.org/wiki?curid=495597", "title": "Pontificio consiglio della pastorale per i migranti e gli itineranti", "text": "Il Pontificio consiglio della pastorale per i migranti e gli itineranti (in latino \"Pontificium consilium de spirituali migrantium atque itinerantium cura\") \u00e8 stato un dicastero della Curia romana, istituito da papa Paolo VI nel 1970.\nStoria.\nCon il \"motu proprio\" \"Apostolicae caritatis\", del 19 marzo 1970, papa Paolo VI istitu\u00ec la \"Pontificia commissio de spirituali migratorum atque itinerantium cura\" (\"Pontificia commissione per la cura spirituale dei migranti e degli itineranti\"), alle dipendenze della Congregazione per i vescovi, con il compito di provvedere allo studio e all'applicazione della pastorale per \"la gente in movimento\": migranti, esuli, rifugiati, profughi, pescatori e marittimi, aeronaviganti, addetti ai trasporti stradali, nomadi, circensi, lunaparchisti, pellegrini e turisti. Ed anche per tutti quei gruppi di persone che, a diverso titolo, sono coinvolte nel fenomeno della mobilit\u00e0 umana, come gli studenti all'estero, gli operatori e i tecnici i quali, per grandi lavori o ricerche scientifiche a livello internazionale, debbono trasferirsi da un paese all'altro.\nFino a questo momento, le competenze riguardanti la gente in movimento erano affidate a pi\u00f9 uffici della Curia romana. Gi\u00e0 nel XIX secolo Propaganda Fide era incaricata di queste problematiche. La forte emigrazione europea verso altri continenti spinse la Santa Sede ad interessarsi pi\u00f9 direttamente del fenomeno migratorio. Il 5 agosto 1912 Pio X istitu\u00ec l'\u00abUfficio speciale per l'emigrazione\u00bb annesso alla Congregazione Concistoriale. Il successore Benedetto XV cre\u00f2 nel 1920 l'\u00abUfficio del prelato per l'emigrazione italiana\u00bb.\nDopo la seconda guerra mondiale, Pio XII intervenne a pi\u00f9 riprese sollecitato dalle migrazioni di massa postbelliche: nel 1946 istitu\u00ec presso la Segreteria di Stato della Santa Sede l'\u00abUfficio migrazione\u00bb, e soprattutto il 1\u00ba agosto 1952 pubblic\u00f2 la costituzione apostolica \"Exsul familia\", il primo documento ecclesiale che tratt\u00f2 in modo globale e organico la cura pastorale dei migranti. Nel 1952 e nel 1958 Pio XII affid\u00f2 alla Congregazione Concistoriale, stabilendone la normativa, l'\u00abOpera dell'Apostolato del mare\u00bb e l'\u00abOpera dell'Apostolato dei cieli o dell'aria\u00bb.\nAnche il concilio Vaticano II affront\u00f2 il tema dei migranti e degli itineranti nel decreto \"Christus Dominus\", dove invitava tutti i Vescovi ad avere \u00abun particolare interessamento per quei fedeli che, a motivo della loro condizione di vita, non possono godere a sufficienza della comune ordinaria cura pastorale dei parroci o ne sono privi del tutto; come sono moltissimi gli emigrati, gli esuli, i profughi, i marittimi, gli addetti a trasporti aerei, i nomadi, e altre simili categorie di uomini\u00bb.\nPaolo VI nel 1965 cre\u00f2 il \u00abSegretariato internazionale per la direzione dell'Opera dell'Apostolato dei nomadi\u00bb affidato anch'esso alla Congregazione Concistoriale. Nel 1970 infine istitu\u00ec la \"Pontificia commissione per la cura spirituale dei migranti e degli itineranti\" che assorb\u00ec tutte le competenze dei suddetti uffici.\nGiovanni Paolo II, con la costituzione apostolica \"Pastor Bonus\" del 28 giugno 1988, trasform\u00f2 la pontificia commissione nel \u00abpontificio consiglio della pastorale per i migranti e gli itineranti\u00bb.\nCon il \"motu proprio\" \"Humanam progressionem\" del 17 agosto 2016 papa Francesco ne ha disposto la soppressione a partire dal 1\u00ba gennaio 2017. Le sue funzioni sono ora esercitate dal nuovo Dicastero per il servizio dello sviluppo umano integrale.\nCompetenze e struttura.\nSecondo la \"Pastor Bonus\" il Pontificio consiglio della pastorale per i migranti e gli itineranti aveva lo scopo principale di \u00abrivolgere la sollecitudine pastorale della Chiesa alle particolari necessit\u00e0 di coloro che sono stati costretti ad abbandonare la propria patria o non ne hanno affatto\u00bb e \u00abparimenti, di procurare di seguire con la dovuta attenzione le questioni attinenti a questa materia.\u00bb\nLa stessa costituzione apostolica cos\u00ec esplicitava i compiti di questo pontificio consiglio:\nLa direzione del Pontificio consiglio era affidata ad un presidente, coadiuvato da un segretario e da un sottosegretario, tutti di nomina pontificia e della durata di cinque anni. Il Pontificio consiglio era costituito da circa una quarantina di persone, comprensive di membri a titolo effettivo e di consultori.\nI settori verso cui si rivolgeva il Pontificio consiglio erano svariati e riguardavano:\nCronotassi.\nPresidenti.\nFino al 1988 furono presidenti della Pontificia commissione i prefetti della Congregazione per i vescovi."}
{"id": "495598", "revid": "767487", "url": "https://it.wikipedia.org/wiki?curid=495598", "title": "Vaugondry", "text": "Vaugondry (toponimo francese) \u00e8 una frazione di 35 abitanti del comune svizzero di T\u00e9venon, nel Canton Vaud (distretto del Jura-Nord vaudois).\nStoria.\nGi\u00e0 comune autonomo che si estendeva per 0,84\u00a0km\u00b2, nel 2011 \u00e8 stato accorpato agli altri comuni soppressi di Fontanezier, Romairon e Villars-Burquin per formare il nuovo comune di T\u00e9venon.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "495599", "revid": "124916350", "url": "https://it.wikipedia.org/wiki?curid=495599", "title": "Pontificio consiglio della pastorale per gli operatori sanitari", "text": "Il Pontificio consiglio della pastorale per gli operatori sanitari (in latino \"Pontificium consilium de apostolatu pro valetudinis administris\") \u00e8 stato un dicastero della Curia romana.\nStoria.\nL'11 febbraio 1985 papa Giovanni Paolo II con il \"motu proprio\" \"Dolentium Hominum\" ha istituito la \"Pontificia commissione per la pastorale degli operatori sanitari\" (\"Pontificia commissio de apostolatu pro valetudinis administris\"). Tre anni pi\u00f9 tardi, con la riforma della Curia romana (\"Pastor Bonus\", 28 giugno 1988), la commissione \u00e8 divenuta \"Pontificio consiglio della pastorale per gli operatori sanitari\", raggiungendo l'autonomia che la costituzione apostolica d\u00e0 a tutti i dicasteri.\nIl 13 maggio 1992 Giovanni Paolo II istitu\u00ec la \"Giornata mondiale del malato\"; inizialmente celebrata ogni anno in distinte localit\u00e0, per disposizione di papa Benedetto XVI dal 2007 viene celebrata a livello internazionale ogni tre anni (2007 a Seul, 2010 a Roma, 2013 a Alt\u00f6tting in Germania, 2016 a Nazareth), mentre negli anni intermedi la celebrazione avviene a livello locale.\nDal 1994, per disposizione di Giovanni Paolo II, al Pontificio consiglio venne collegata per operare in stretto rapporto la Pontificia accademia per la vita.\nDal 2004 al Pontificio consiglio fu affidata la \"Fondazione il Buon Samaritano\", creata da Giovanni Paolo II \u00abal fine di sostenere economicamente i malati pi\u00f9 poveri e, in particolare, le persone affette da HIV-AIDS, malaria e tubercolosi\u00bb.\nCon il \"motu proprio\" \"Humanam progressionem\" del 17 agosto 2016 papa Francesco ne ha disposto la soppressione a partire dal 1\u00ba gennaio 2017. Le sue funzioni sono ora esercitate dal nuovo Dicastero per il servizio dello sviluppo umano integrale.\nCompetenze e struttura.\nSecondo la \"Pastor Bonus\" il Pontificio consiglio della pastorale per gli operatori sanitari aveva come scopo principale di manifestare \u00abla sollecitudine della Chiesa per gli infermi aiutando coloro che svolgono il servizio verso i malati e sofferenti, affinch\u00e9 l'apostolato della misericordia, a cui attendono, risponda sempre meglio alle nuove esigenze.\u00bb\nLa stessa costituzione apostolica cos\u00ec esplicitava i compiti di questo pontificio consiglio:\nLa direzione del Pontificio consiglio era affidata ad un presidente, coadiuvato da un segretario e da un sottosegretario, tutti di nomina pontificia e della durata di cinque anni. Il Pontificio consiglio era costituito da 30 membri, rappresentanti i diversi dicasteri della Curia romana ed istituzioni religiose sanitarie, e 40 consultori.\nTra le principali iniziative del Pontificio consiglio della pastorale per gli operatori sanitari c'erano: la pubblicazione della rivista \"Dolentium Hominum\"; la celebrazione annuale di una conferenza in Vaticano sui temi della malattia e della cura; l'organizzazione della Giornata mondiale del malato; la catalogazione dei centri sanitari di propriet\u00e0 della Chiesa o dove la Chiesa svolge il proprio lavoro."}
{"id": "495600", "revid": "123652650", "url": "https://it.wikipedia.org/wiki?curid=495600", "title": "Rione San Martino-Borgo San Rocco", "text": "Il rione di San Martino-San Rocco \u00e8 uno dei rioni partecipanti al Palio di Asti.\nIl primo nucleo.\nIl rione di San Martino \u2013 San Rocco \u00e8 situato a sud\u2013ovest della citt\u00e0.\nIn periodo medievale, Asti era suddivisa in cantoni, o rioni, sotto la giurisdizione delle dieci porte che si aprivano nel recinto della \u201cCivitas\u201d.\nIl primo nucleo rionale, che sorse in periodo medievale, si svilupp\u00f2 intorno alla porta di San Martino che sorgeva a fianco della attuale chiesa di San Rocco.\nGli abitanti del rione erano responsabili della difesa, dei servizi collettivi e delle attivit\u00e0 pubbliche inerenti alla Porta.\nOltrepassando la porta di San Martino, si raggiungeva il fossato di demarcazione delle mura, costituito dalla \"bealera antica \", il primo sistema di irrigazione cittadino.\nDa qui in poi, fino al fiume Borbore, si estendeva il territorio del Borgo di San Martino.\nQuesta zona prevalentemente popolare, ricca di tintori e conciatori, con la costruzione nel 1340 della seconda cerchia bastionaria dei Borghi, venne privata di qualsiasi sbocco diretto verso l'esterno. Questo, se da un lato fren\u00f2 lo sviluppo di molte attivit\u00e0 commerciali ed artigianali, dall'altro \u201ccement\u00f2\u201d la comunit\u00e0, sviluppando il senso di appartenenza e la solidariet\u00e0 della popolazione.\nNel XVI secolo, a causa del lento ma inarrestabile declino demografico della citt\u00e0, le vicinie vennero riformate nelle dimensioni e nel numero; a met\u00e0 del Cinquecento la citt\u00e0 fu suddivisa in \"Ventine\", a fronte di una popolazione di non pi\u00f9 di ventimila abitanti\nLa porta di San Rocco.\nVerso il primo quarto del Cinquecento, durante l'occupazione spagnola, il presidio militare decise, nell'ambito del rifacimento delle fortificazioni cittadine, di aprire una nuova porta che mise in comunicazione il Borgo di San Martino con l'esterno.\nQuesta, in un primo tempo denominata Porta Nuova, nella prima met\u00e0 del seicento, prese il nome di porta di San Rocco, a cui facevano capo la Ventina di S. Anna e quella di San Rocco, con annessa la nuova chiesa costruita nel 1606 in memoria della peste scoppiata sei anni prima in quella zona.\nVerso il 1650, nella zona sud del borgo, sulla piazza d'armi, fu costruito l'oratorio della confraternita di San Rocco. Nel 1719, in seguito all'abbattimento della chiesa e dell'oratorio, fu costruita l'attuale chiesa di San Rocco, pi\u00f9 a monte della precedente ed a ridosso della porta di San Martino.Il borgo prese definitivamente il nome di borgo di San Rocco.\nIl complesso del Casermone.\nNel borgo di San Rocco, nella zona ovest prospiciente la porta di San Marco, si formarono tre antichi conventi.\nIl primo era quello dei carmelitani calzati, edificato nel 1414. Tra il 1700 e 1800 sub\u00ec notevoli trasformazioni, fino alla soppressione ed alla riutilizzazione come quartiere militare detto del \u201cCarmine\u201d (1839), poi trasformato in caserma Emanuele Filiberto; infine nel 1969 divenne sede dell'istituto magistrale.\nIl secondo convento, a est del primo, apparteneva ai teresiani carmelitani scalzi, edificato nel 1670, sotto il titolo di San Giuseppe. Nel 1817, il complesso architettonico venne trasformato in caserma San Giuseppe, con annessa Casa reale per veterani e mutilati. Dal 1930 fino al 1970, la caserma accolse i vigili del fuoco di Asti ed una parte venne adibita ad edificio scolastico.\nLa chiesa di San Giuseppe esiste ancora, a fronte di un magnifico recupero restaurativo \u00e8 oggi prestigiosa sede di mostre.\nIl terzo convento era quello di Sant'Anna.La pi\u00f9 antica notizia relativa al convento, risale al 1233.\nIl vero atto di fondazione del monastero \u00e8 una bolla papale del 27 settembre 1245 in cui Innocenzo IV prese il monastero sotto la sua protezione. L'ordine monastico di clausura era molto ricco e potente politicamente.\nNel 1578 il monastero di Sant'Anna venne assorbito dal monastero di Santo Spirito.\nNel XVII secolo fu costruito il campanile.\nNel 1802, con l'avvento di Napoleone, il monastero di Sant'Anna e di Santo Spirito vennero soppressi come pure le altre due congregazioni presenti nel quartiere. Il patrimonio del monastero fu incamerato dallo Stato francese.\nLa chiesa di Sant'Anna doveva essere demolita per costruire al suo posto una scuderia che avrebbe ospitato 100 cavalli. Per fortuna la mancanza di denaro la risparmi\u00f2.\nIl campanile, per\u00f2, venne abbattuto. Con decreto imperiale del 30 luglio 1810 il monastero di Sant' Anna unitamente ai conventi del Carmine e di San Giuseppe, fu ceduto alla citt\u00e0 di Asti per essere destinato a caserma.\nNel 1850 veniva costruito l'edificio di collegamento tra gli impianti del convento di S.Anna e di Santo Spirito, forse su progetto dell'architetto Michele Valessina, che gi\u00e0 nel 1835 era stato incaricato, fra l'altro, di studiare una sistemazione unitaria del complesso delle due caserme, ormai stabilmente insediate.\nQuesto grande complesso militare venne soprannominato dagli astigiani \u201cCasermone\u201d. Esplet\u00f2 questa funzione fino alla seconda guerra mondiale.\nNegli anni '50, gi\u00e0 fatiscente, divenne l'abitazione delle prime famiglie di immigranti del sud e del triveneto.\nLo stabilimento conserviero della Sacl\u00e0, situato nel borgo di San Rocco, nei mesi estivi distribuiva alle famiglie residenti i vegetali da preparare per le successive lavorazioni.\nNon c'era cortile del borgo dove non si ripulissero, pelassero e tagliassero ortaggi, riconsegnati in cassette, pronti per la conservazione.\nIl grande cortile del Casermone, in particolare, in certi periodi dell'anno sembrava un grande opificio, dove instancabilmente, anche di notte, intere famiglie lavoravano i prodotti della Sacl\u00e0.\nIl lavoro era retribuito in base al numero di cassette lavorate. Il misero ricavato era una necessaria integrazione allo stipendio del capofamiglia.\nCon lo sviluppo urbanistico della citt\u00e0 alla fine degli anni settanta, l'edificio fu completamente abbandonato. Nel 1995 la parte di edifici monastici del complesso fu assegnata all'Amministrazione Archivistica per essere destinata a sede dell'Archivio di Stato di Asti. Questa parte dell'edificio fu completata nel 2001. La completa ristrutturazione del Casermone termin\u00f2 nel 2005 diventando la sede del nuovo tribunale della citt\u00e0 di Asti.\nLe Confraternite.\nLe Confraternite ebbero grande importanza sociale ad Asti tra i secoli XVII e XVIII, furono anche le principali innovatrici della Festa di San Secondo e della corsa del Palio, trasformando quest'ultimo, da corsa elitaria per nobili e borghesi a momento di aggregazione collettiva.\nNel Rione San Martino-San Rocco, si trovano le Chiese di San Michele e di San Rocco rispettivamente sedi delle due confraternite omonime.\nLa prima, la pi\u00f9 antica, detta dei battuti bianchi, \u00e8 prospiciente la Chiesa di San Martino. In antichit\u00e0 gestiva anche un importante ospedale ed annoverava fra i suoi confratelli gli esponenti delle principali famiglie aristocratiche del Rione.\nLa seconda, detta dei battuti verdi, a fianco della Porta di San Martino, conserva ancora gli arredi commissionati dalla Confraternita nel XVIII secolo.\nLa Confraternita di San Rocco alla sua nascita, aveva una cappella nella Collegiata di San Secondo.\nLo stemma ed i colori.\nIl Rione vinse il Palio nel 1934 con i colori bianco-verde.\nI colori furono mutuati dai\u201d battuti bianchi \u201ce\u201d battuti verdi\u201d rispettivamente delle Confraternite di San Michele e San Rocco.\nTra il 1934 e 1936 il Rione us\u00f2 lo scudo troncato in scaglione di verde e d'argento, con la spada al naturale posta in palo.\nLa spada alludeva a San Martino, che com'\u00e8 noto divise con questa il mantello per farne dono al povero.\nL'insegna del rione, che comparve alla fine degli anni Sessanta in sostituzione degli emblemi disegnati da Ottavio Baussano durante il ventennio fascista, fu uno scudo verde con la sbarra d'argento attraversante.\nAll'inizio degli anni Novanta, venne aggiunto al centro dello stemma un'aquila nera nell'atto di ghermire la preda, simbolo poi abbandonato nei primi anni del XXI secolo per tornare all'antico scudo verde con sbarra d'argento, poi impreziosito nelle due partiture dalle ruote d'argento dei Roero (la pi\u00f9 caratteristica delle famiglie nobili vissute nel Rione di San Martino) e dalla conchiglia (simbolo del pellegrino, a richiamare l'altro Santo Patrono: San Rocco).\nLe vittorie al Palio di Asti.\nNel periodo delle Confraternite:\nDal 1929 come Rione San Martino:\nDal 1967 come Rione San Martino Borgo San Rocco:"}
{"id": "495602", "revid": "1543377", "url": "https://it.wikipedia.org/wiki?curid=495602", "title": "Giovanni Bononcini", "text": "Biografia.\nSuo padre, Giovanni Maria Bononcini (Buononcini) (1642-1678), era stato violinista e compositore attivo alla corte di Modena, aveva scritto un trattato, \"Musico prattico\", pubblicato nel 1673. Il fratello minore di Giovanni, Antonio Maria, fu anch'egli musicista.\nProprio dal padre Giovanni ricevette la prima educazione musicale; quando questi mor\u00ec, nel 1678, divenne studente di Giovanni Paolo Colonna a Bologna, dove vennero eseguiti i suoi primi lavori. Nel 1685 aveva gi\u00e0 preparato e pubblicato le sue prime opere. L'anno successivo, proprio grazie al Colonna, entr\u00f2 a far parte dell'Accademia dei Filarmonici in veste di compositore. Ottenne nel 1687 il posto di musicista presso la basilica di San Petronio, e pi\u00f9 tardi divenne maestro di cappella nella chiesa di San Giovanni in Monte, anche grazie all'intercessione di Francesco II d'Este. Sempre a Bologna fece la conoscenza del librettista Silvio Stampiglia, assieme al quale, tra il 1692 e il 1696, produrr\u00e0 cinque opere.\nA partire dal 1692 si rec\u00f2 a Milano, Roma (dove fu apprezzato e sostenuto da Filippo II Colonna e dalla sua consorte Olimpia Pamphilj) e Venezia; infine, dal 1698 al 1711 si stabil\u00ec a Vienna, dove godette i favori degli imperatori Leopoldo I e Giuseppe I. Di passaggio a Berlino nel 1702, incontr\u00f2 Georg Friedrich H\u00e4ndel, di quindici anni pi\u00f9 giovane di lui, di cui riconobbe il talento precoce: lo avrebbe incontrato nuovamente alcuni anni pi\u00f9 tardi.\nDal 1714 al 1719 fu di nuovo a Roma, al servizio di Johann Wenzel, conte di Gallas, ambasciatore dell'Imperatore a Roma, molto noto per il suo amore per la musica. Al conte di Gallas, Bononcini dedic\u00f2 la \"favola pastorale\" \"Erminia\", rappresentata al Teatro della Pace nella Stagione del Carnevale del 1719. Il dramma musicale ebbe grandissimo successo sia per la musica, sia per gli interpreti, fra cui si segnalarono Domenico Gizzi (1687-1758), Musico Soprano della Real Cappella di Napoli ed il celebre contralto napoletano Francesco Vitale. Sempre nella Stagione del Carnevale 1719 al Teatro della Pace, Bononcini rappresent\u00f2 il dramma per musica \"L'Etearco\", dal librettista Silvio Stampiglia dedicato alla contessa Ernestina di Gallas, moglie dell'ambasciatore imperiale. Anche in questo dramma per musica Domenico Gizzi e Francesco Vitale fecero apprezzare tutte le spezie pi\u00f9 ricercate del virtuosismo canoro.\nPoi, dal 1720 si stabil\u00ec a Londra, sotto la protezione del John Churchill, I duca di Marlborough. Qui si esib\u00ec anche al violoncello in numerosi concerti, molto apprezzati dall'aristocrazia inglese. Divenne direttore della prestigiosa Royal Academy of Music, insieme a Georg Friedrich H\u00e4ndel e Attilio Ariosti.\nIl pubblico londinese era, all'epoca, totalmente ignorante dell'opera italiana, e H\u00e4ndel stava muovendo i primi passi della sua prestigiosa carriera. Fra i due compositori si accese un forte spirito di competizione, sia che collaborassero alla realizzazione della medesima impresa (i tre atti dell'opera \"Muzio Scevola\" furono composti il primo da Filippo Amadi, il secondo da Bononcini, il terzo da H\u00e4ndel, al fine di soddisfare tutti e tre gli artisti), sia che, pi\u00f9 spesso, si impegnassero in produzioni rivali. Le opere di maggior successo di Bononcini in quegli anni furono \"Astarto\" (1720), \"Crispo\" (1722), \"Griselda\" (1722), che si rivel\u00f2 un vero e proprio trionfo, \"Erminia\" (1723), \"Calphurnia\" (1724). A favore dell'italiano era anche una certa ostilit\u00e0 verso H\u00e4ndel dovuta alle sue origini tedesche e alla contemporanea presenza sul trono inglese della poco amata dinastia di Hannover. Ma nel 1727-1728 scoppi\u00f2 uno scandalo che compromise il successo di Bononcini e lo costrinse a lasciare Londra: il compositore Antonio Lotti accus\u00f2 il madrigale di Bononcini \"In una siepe ombrosa\" di essere un plagio di un brano dei suoi \"Duetti, terzetti e madrigali\".\nFuggito a Parigi nel 1733, a causa di speculazioni sfortunate Bononcini si ridusse quasi sul lastrico, e dovette guadagnarsi da vivere facendo il copista. Nel 1741 decise di tornare a Vienna, dove riusc\u00ec ad ottenere una pensione dall'imperatrice Maria Teresa. Ivi mor\u00ec in povert\u00e0 qualche anno dopo."}
{"id": "495604", "revid": "3831", "url": "https://it.wikipedia.org/wiki?curid=495604", "title": "Pontificio Consiglio per l'Interpretazione dei Testi Legislativi", "text": ""}
{"id": "495606", "revid": "125315520", "url": "https://it.wikipedia.org/wiki?curid=495606", "title": "Twotino", "text": "In astronomia, si dice twotino o tuotino un qualsiasi planetoide della fascia di Edgeworth-Kuiper che orbiti attorno al Sole in risonanza orbitale 2:1 con il pianeta Nettuno. Il nome, derivato dalla lingua inglese, \u00e8 una parola macedonia composta dai termini \"two\" (\"due\") e plutino (ovvero un planetoide in risonanza 2:1 con Nettuno).\nHanno all'incirca un periodo orbitale di 329,76 anni e un'orbita con un semiasse di 47,731\u00a0UA.\nI plutini conosciuti sono pi\u00f9 numerosi dei twotini.\nProspetto.\nSegue una lista di alcuni dei principali twotini."}
{"id": "495607", "revid": "1516566", "url": "https://it.wikipedia.org/wiki?curid=495607", "title": "Interzato in grembo appuntato", "text": "In araldica il termine interzato in grembo appuntato indica lo scudo diviso in tre campi da due linee ricurve che si incontrano in uno dei quattro angoli dello scudo.\nIl termine generico \"interzato in grembo appuntato\" viene completato dalla indicazione della linea bisettrice del campo centrale (\"in banda\" o \"in sbarra\" a seconda che il punto di incontro delle linee curve si trovi sull'una o sull'altra pezza) e dalla posizione del punto di incontro (\"verso il capo\" o \"verso la punta\" a seconda che l'incontro avvenga in uno dei due angoli superiori o in uno di quelli inferiori dello scudo)."}
{"id": "495608", "revid": "1935652", "url": "https://it.wikipedia.org/wiki?curid=495608", "title": "Pontificio consiglio per il dialogo interreligioso", "text": "Il Pontificio consiglio per il dialogo interreligioso (in latino: \"Pontificium consilium pro dialogo inter religiones\") \u00e8 un dicastero della Curia romana.\nStoria.\nNella domenica di Pentecoste del 1964, papa Paolo VI istitu\u00ec uno speciale dicastero della Curia romana per le relazioni con persone di altre religioni. Conosciuto inizialmente con il nome di \"Segretariato per i non cristiani\", nel 1988 ebbe il nuovo nome di Pontificio consiglio per il dialogo interreligioso (sigla PCDI).\nNatura e scopi del consiglio.\nIl Pontificio consiglio per il dialogo interreligioso ha come finalit\u00e0 la promozione del dialogo interreligioso, in adesione allo spirito del concilio Vaticano II, in particolare della dichiarazione \"Nostra aetate\" (NA).\nAd esso sono correlati i seguenti compiti:\nIl PCDI non ha responsabilit\u00e0 nel campo delle relazioni tra i cristiani e gli ebrei. Queste sono di competenza della Commissione per i rapporti religiosi con l'ebraismo, istituita presso il Pontificio consiglio per la promozione dell'unit\u00e0 dei cristiani.\nMetodologia del consiglio.\nTutto ci\u00f2 \u00e8 stato chiaramente stabilito nella lettera enciclica \"Redemptoris Missio\" di papa Giovanni Paolo II. Al tempo stesso, tale veduta fu manifestata in due documenti pubblicati dal consiglio: \"L'atteggiamento della Chiesa cattolica di fronte ai seguaci di altre religioni, riflessioni e orientamenti di dialogo e missione\" (del 1984), e \"Dialogo e annuncio\" (del 1991), quest'ultimo congiuntamente con la Congregazione per l'evangelizzazione dei popoli.\nCommissione per i rapporti con i musulmani.\nNel Pontificio consiglio esiste una speciale commissione per le relazioni con i musulmani. Questa \u00e8 composta dal presidente, dal vicepresidente e dal segretario, e comprende un piccolo gruppo di otto consultori. Essa si occupa di studiare i vari aspetti delle relazioni tra cristiani e musulmani.\nFondazione \"Nostra Aetate\".\nIl PCDI ha istituito una fondazione, la quale si propone di promuovere il dialogo, specialmente accordando borse di studio a studiosi di altre religioni che desiderano studiare la religione cristiana."}
{"id": "495609", "revid": "767487", "url": "https://it.wikipedia.org/wiki?curid=495609", "title": "Villars-Burquin", "text": "Villars-Burquin (toponimo francese) \u00e8 una frazione di 571 abitanti del comune svizzero di T\u00e9venon, nel Canton Vaud (distretto del Jura-Nord vaudois).\nStoria.\nGi\u00e0 comune autonomo istituito nel 1844 per scorporo da quello di Fiez e che si estendeva per 4,81\u00a0km\u00b2, nel 2011 \u00e8 stato accorpato agli altri comuni soppressi di Fontanezier, Romairon e Vaugondry per formare il nuovo comune di T\u00e9venon, del quale Villars-Burquin \u00e8 il capoluogo.\nMonumenti e luoghi d'interesse.\nChiesa riformata, eretta nel 1895.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "495612", "revid": "1649409", "url": "https://it.wikipedia.org/wiki?curid=495612", "title": "Pontificio consiglio della cultura", "text": "Il Pontificio consiglio della cultura (in latino \"Pontificium consilium de cultura\") \u00e8 un dicastero della Curia romana.\nDal 3 settembre 2007 ne \u00e8 presidente Gianfranco Ravasi, gi\u00e0 prefetto della Biblioteca Ambrosiana di Milano, nominato da papa Benedetto XVI.\nProfilo.\n\u00c8 stato istituito nel 1982 da papa Giovanni Paolo II con lo scopo di \"favorire le relazioni tra la Santa Sede ed il mondo della cultura, promuovendo in particolare il dialogo con le varie culture del nostro tempo, affinch\u00e9 la civilt\u00e0 dell'uomo si apra sempre di pi\u00f9 al Vangelo, e i cultori delle scienze, delle lettere e delle arti si sentano riconosciuti dalla Chiesa come persone a servizio del vero, del buono e del bello\".\nNel 1993 e nel 2012 sono stati accorpati al Pontificio consiglio della cultura, assumendone finalit\u00e0 e competenze, il Pontificio consiglio per il dialogo con i non credenti e la Pontificia commissione per i beni culturali della Chiesa, contestualmente soppressi. Ancora nel 2012, papa Benedetto XVI ha istituito la Pontificia accademia di latinit\u00e0 dipendente dal Pontificio consiglio della cultura.\nStruttura.\nIl Pontificio consiglio della cultura \u00e8 organizzato in diversi dipartimenti, a capo dei quali vi sono degli officiali, che \u00abcoprono i principali settori tematici e geografici del mondo della cultura\u00bb"}
{"id": "495613", "revid": "2048534", "url": "https://it.wikipedia.org/wiki?curid=495613", "title": "Pontificio consiglio delle comunicazioni sociali", "text": "Il Pontificio consiglio delle comunicazioni sociali (in latino \"Pontificium consilium de communicationibus socialibus\") \u00e8 stato un dicastero della Curia romana. Soppresso nel marzo 2016, le sue funzioni sono state assorbite dalla Segreteria per la comunicazione.\nStoria.\nIl 30 gennaio 1948 venne istituita da papa Pio XII la \"Pontificia commissione di consulenza e di revisione ecclesiastica dei film a soggetto religioso o morale\" ed il 17 settembre dello stesso anni vennero approvati il nuovo statuto e il nome di \"Pontificia commissione per la cinematografia didattica e religiosa\". Per essere pi\u00f9 adatta alle esigenze dei nuovi mezzi di comunicazione allora emergenti nel 1952 venne di nuovo modificato lo statuto e la denominazione in \"Pontificia commissione per la cinematografia\" e vennero nominati numerosi esperti. Lo sviluppo e il miglioramento di questo organismo continu\u00f2 e nel 1954 il nome della commissione venne nuovamente mutato in \"Pontificia commissione per la cinematografia, la radio e la televisione\". L'8 settembre 1957 papa Pio XII promulg\u00f2 l'enciclica \"Miranda Prorsus\" sulle comunicazioni mentre il 17 febbraio 1958 dichiar\u00f2 santa Chiara d'Assisi \"celeste patrona\" della televisione e delle telecomunicazioni. Nel 1959 Giovanni XXIII eresse la Filmoteca Vaticana che venne affidata alla commissione. Durante il concilio Vaticano II, papa Paolo VI con il \"motu proprio\" \"In fructibus Multis\" del 2 aprile 1964 cambi\u00f2 la denominazione del dicastero in \"Pontificia commissione per le comunicazioni sociali\" e affid\u00f2 ad essa tutto quello che concerneva la comunicazione. A partire dal 1967 venne istituita da Paolo VI la Giornata Mondiale delle Comunicazioni Sociali che da quella data si ripete a cadenza annuale. Con la costituzione apostolica \"Pastor Bonus\" del 1988 il dicastero viene elevato al grado di pontificio consiglio da Giovanni Paolo II.\nCompetenze e struttura.\nSecondo la \"Pastor Bonus\" scopo primario del Pontificio consiglio delle comunicazioni sociali era di far uso degli \u00abstrumenti di comunicazione sociale, affinch\u00e9, anche per mezzo di essi, il messaggio della salvezza e l'umano progresso possano servire all'incremento della civilt\u00e0 e del costume.\u00bb\nLa stessa costituzione apostolica cos\u00ec esplicitava i compiti di questo pontificio consiglio:"}
{"id": "495614", "revid": "57342", "url": "https://it.wikipedia.org/wiki?curid=495614", "title": "Craxi", "text": ""}
{"id": "495617", "revid": "640277", "url": "https://it.wikipedia.org/wiki?curid=495617", "title": "Vulcanoide", "text": "In astronomia, il termine vulcanoide \u00e8 utilizzato per designare qualsiasi ipotetico asteroide che orbiti attorno al Sole ad una distanza media compresa fra 0,08 e 0,21 UA, all'interno dell'orbita di Mercurio. Il nome deriva da quello dell'ipotetico pianeta Vulcano, orbitante nella medesima regione, la cui esistenza era stata ipotizzata dagli astronomi del XIX secolo per giustificare la precessione del perielio dell'orbita di Mercurio. Nel 1915 il fenomeno fu tuttavia esaurientemente spiegato dalla relativit\u00e0 generale di Albert Einstein e di fatto cadde ogni valido motivo per postulare l'esistenza di un pianeta interno ancora sconosciuto.\nNessun vulcanoide \u00e8 mai stato individuato, dato che la loro ricerca \u00e8 resa particolarmente ardua dalla luce abbagliante del Sole; la sonda spaziale eurostatunitense SOHO, in orbita eliocentrica, sarebbe tuttavia stata in grado di osservare eventuali planetoidi presenti in prossimit\u00e0 del Sole (la stessa sonda ha infatti osservato migliaia di piccole comete). Qualora esistessero vulcanoidi, le loro dimensioni non dovrebbero superare i 60\u00a0km di diametro, in quanto le ricerche condotte escludono l'esistenza di corpi pi\u00f9 massicci.\nMalgrado l'apparente assenza di vulcanoidi, la regione di spazio compresa fra 0,08 e 0,21 UA di distanza dal Sole \u00e8 ritenuta gravitazionalmente stabile; l'intensa craterizzazione della superficie di Mercurio rende inoltre plausibile che, almeno nelle prime fasi dello sviluppo del sistema solare, la regione fosse ricca di asteroidi.\nA causa dell'effetto Yarkovsky, l'orbita di un vulcanoide non potrebbe comunque ritenersi completamente stabile, decadendo in un periodo nell'ordine delle decine di milioni di anni.\nSe esistessero asteroidi vulcanoidi, si tratterebbe di una sottocategoria della famiglia Apohele.\nLa sonda della NASA MESSENGER, operativa fino al 2015, non rilev\u00f2 nessun vulcanoide."}
{"id": "495618", "revid": "767487", "url": "https://it.wikipedia.org/wiki?curid=495618", "title": "Fontaines-sur-Grandson", "text": "Fontaines-sur-Grandson (toponimo francese) \u00e8 un comune svizzero di 200 abitanti del Canton Vaud, nel distretto del Jura-Nord vaudois.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "495619", "revid": "4106", "url": "https://it.wikipedia.org/wiki?curid=495619", "title": "Cormaranche", "text": ""}
{"id": "495620", "revid": "4106", "url": "https://it.wikipedia.org/wiki?curid=495620", "title": "Cormoranche", "text": ""}
{"id": "495621", "revid": "8911", "url": "https://it.wikipedia.org/wiki?curid=495621", "title": "Keymaker", "text": ""}
{"id": "495623", "revid": "4106", "url": "https://it.wikipedia.org/wiki?curid=495623", "title": "Cressin", "text": ""}
{"id": "495628", "revid": "77358", "url": "https://it.wikipedia.org/wiki?curid=495628", "title": "Santa Vergine", "text": ""}
{"id": "495629", "revid": "4106", "url": "https://it.wikipedia.org/wiki?curid=495629", "title": "Cruzilles", "text": ""}
{"id": "495630", "revid": "4106", "url": "https://it.wikipedia.org/wiki?curid=495630", "title": "Curciat", "text": ""}
{"id": "495631", "revid": "380654", "url": "https://it.wikipedia.org/wiki?curid=495631", "title": "Jennifer Carpenter", "text": "Salita alla ribalta con il ruolo di Emily Rose nel film \"The Exorcism of Emily Rose\" (2005), \u00e8 divenuta nota al grande pubblico per il ruolo di Debra Morgan nella serie televisiva \"Dexter\" (2006-2013).\nBiografia.\nJennifer Leann Carpenter \u00e8 nata a Louisville, in Kentucky, figlia di Catherine Mitchell e Robert Carpenter. Ha frequentato la \"St. Raphael the Archangel\" e poi la \"Sacred Heart Academy\" di Louisville. Si \u00e8 formata al \"Walden Theatre Conservatory\" e poi alla \"Juilliard School\" di New York.\nIl 31 dicembre 2008 ha sposato l'attore Michael C. Hall, suo collega in \"Dexter\"; la loro relazione fino ad allora non era mai stata ufficializzata. I due si sono separati alla fine del 2010 e hanno poi divorziato al termine del 2011, pur rimanendo in buoni rapporti.\nCarriera.\nHa frequentato varie scuole di recitazione, incominciando la sua carriera nel teatro. Nel 2002, prima della laurea, \u00e8 stata scritturata a Broadway nel revival de \"Il crogiuolo\" (\"The Crucible\") di Arthur Miller, al fianco di Liam Neeson e Laura Linney.\nNel 2005 \u00e8 nel cast principale del film \"The Exorcism of Emily Rose\". Dal 2006 al 2013 interpreta l'agente di polizia Debra Morgan nella serie televisiva \"Dexter\", ruolo per cui vince un Saturn Award nel 2009 come miglior attrice non protagonista. Intanto nel 2007 partecipa a \"Battle in Seattle - Nessuno li pu\u00f2 fermare\", mentre nel 2008 \u00e8 la protagonista dell'horror \"Quarantena\". In seguito prende parte a pellicole come \"Faster\" e \"Solo per vendetta\".\nNel 2011 ha recitato in \"Gruesome Playground Injuries\" al Second Stage Theatre, e partecipa a un episodio di \"The Good Wife\". Nel gennaio 2014 \u00e8 protagonista del film TV della ABC, \"Sea of Fire\", in cui interpreta l'agente dell'FBI Leah Pierce.\nDoppiatrici italiane.\nNelle versioni in italiano delle opere in cui ha recitato, Jennifer Carpenter \u00e8 stata doppiata da:\nDa doppiatrice \u00e8 sostituita da:"}
{"id": "495641", "revid": "120625306", "url": "https://it.wikipedia.org/wiki?curid=495641", "title": "Nautilus autoproduzioni", "text": "Nautilus autoproduzioni \u00e8 un collettivo legato al movimento delle occupazioni di Torino come El Paso Occupato e casa editrice italiana.\nIl progetto editoriale nacque nel 1981, quando alcuni reduci della precedente esperienza del \"Centro di Documentazione Anarchica\" fondarono Nautilus per pubblicare quello che diventer\u00e0 poi il primo titolo della casa editrice: \"Protesta di fronte ai libertari del presente e del futuro sulle capitolazioni del 1937\", scritto da un ignoto militare anarchico che combatt\u00e9 nella rivoluzione spagnola del 1936\nFra gli autori che da allora hanno pubblicato per Nautilus vi sono Peter Lamborn Wilson, Bob Black, Luigi Bontempi, Piero Coppo, Asger Jorn, Guy Debord, Raoul Vaneigem, Giorgio Samorini, , Jacques Mesrine, Jean-Marc Rouillan, Miguel Amor\u00f3s, \nStoria di Nautilus autoproduzioni.\n1981: Il CDA di Torino ed il varo di Nautilus.\nNasce a Torino, verso la met\u00e0 degli anni '70, il Centro di Documentazione Anarchica (CDA), con lo scopo di diffondere l'esperienza dei movimenti antagonisti e libertari che dagli anni '60 si erano succeduti anche in Italia. \u00c8 nel 1981 che il CDA, pur mantenendo i vecchi contatti con Torino, si sposta a Roma, nella sede del Collettivo Anarchico di Via dei Campani, facendo nascere cos\u00ec l'esigenza di avere nuove strutture che potessero sostituirla. Nasce cos\u00ec \"Nautilus autoproduzioni\", rilevando dal precedente CDA la pubblicazione \"Protesta di fronte ai libertari del presente e del futuro sulle capitolazioni del 1937\" scritto da un ignoto militare anarchico che combatt\u00e9 nella rivoluzione spagnola del 1936. Fu con questa pubblicazione che Nautilus inizi\u00f2 la propria attivit\u00e0 editoriale.\nI partecipanti all'associazione si dichiarano contrari alla trasformazione degli individui in merce, alla costrizione della \"cultura omologata\" e dello spettacolo, e si sono sforzati di rifuggire le leggi del mercato, in particolare non impongono nessun copyright. Il collettivo ha spesso condiviso attivit\u00e0 con gruppi anarchici, centri occupati, collettivi postsituazionisti, punk, antiproibizionisti, neopsichedelici, primitivisti.\nOltre alla pubblicazione di libri, sono di questi anni le pubblicazioni di album di band anarco punk ed hardcore punk allora in contatto con il collettivo Nautilus, e fra queste i Menace Dement, i Borghesia, i Panico, i CCC CNC NCN, i Chumbawamba e The Ex e di VHS di autori del cinema underground newyorkese come Casandra Stark o di band italiane come i Negazione.\nL'attivit\u00e0 editoriale del collettivo si \u00e8 orientata principalmente ai testi di critica radicale dell'Internazionale Situazionista, Guy Debord, Raoul Vaneigem e nell'ultimo decennio a quelli dell'ecologismo radicale con testi di John Zerzan.\n1995: SISSC ed ALTROVE.\nNel 1995, grazie al sodalizio di Nautilus con la SISSC (Societ\u00e0 Italiana per lo Studio degli Stati di Coscienza) la casa editrice pubblica la rivista/annuario \"ALTROVE\", partecipando poi attivamente (organizzando incontri, convegni, conferenze, ecc.) alla diffusione di conoscenze e informazioni sugli stati di coscienza e sui risvolti culturali e sociali legati all'uso delle sostanze psicoattive. Sempre agli anni '90 risale la pubblicazione della rivista \"Cannabis\", legata all'antiproibizionismo e alle lotte per la liberalizzazione delle sostanze psicoattive.\nIl catalogo di Nautilus \u2013 \"XXmila leghe sotto \u2013\" \u00e8 negli anni diventato una rivista che si caratterizza come un'integrazione e puntualizzazione dei testi e delle tematiche care al collettivo.\n2005: Progetto Critica radicale.\nDalla met\u00e0 degli anni \u201860 si \u00e8 sviluppato in Italia un movimento che, sotto diversi nomi e sfumature differenti, ha condotto una battaglia teorico-pratica per l\u2019affermazione di una rivoluzione che, nella propria concezione, non poteva che avere come base la critica della vita quotidiana. Precursori dei tempi, questi gruppi inquadrarono la questione della rivoluzione in termini antiideologici fuori e contro il militantismo caratteristico di quegli anni e del decennio successivo.\nIl Progetto Critica Radicale raccoglie e pubblica i materiali prodotti dai gruppi e dagli individui che si sono riconosciuti in quelle idee.\nIl periodo di cui si occupa il Progetto Critica Radicale, \u00e8 grosso modo di dieci anni - dal \u201869 al \u201979 - e riguarda le esperienze di Ludd, Organizzazione Consiliare, Comontismo, Puzz, Insurrezione, Azione Rivoluzionaria.\nIl materiale raccolto, ordinato, introdotto e commentato verr\u00e0 tutto pubblicato in forma cartacea e digitale.\nIl primo dei 3 volumi previsti e pubblicato raccoglie i documenti di Ludd,"}
{"id": "495642", "revid": "198277", "url": "https://it.wikipedia.org/wiki?curid=495642", "title": "Jens Lehmann", "text": "Carriera.\nGiocatore.\nClub.\nGli inizi.\nHa iniziato a giocare nello nel 1989, rimanendoci per un decennio, e imponendosi come uno dei migliori portieri tedeschi. Con la squadra tedesca ha conquistato la Coppa UEFA nel 1997, vinta ai calci di rigore contro l'Inter: Lehmann par\u00f2 il tiro di Iv\u00e1n Zamorano, primo rigorista avversario.\nInoltre, il 19 dicembre 1997, \u00e8 diventato il primo portiere del campionato tedesco a segnare su azione, con una rete su calcio d'angolo negli ultimi minuti di una partita contro il Borussia Dortmund, terminata sul risultato di parit\u00e0 di 2-2. Era comunque gi\u00e0 andato a segno due anni prima, il 12 marzo 1995, trasformando un calcio di rigore contro il Monaco 1860, in una partita chiusasi sul 6-2 in favore dello Schalke.\nPassato al nel 1998, vi \u00e8 rimasto solo pochi mesi giocando le prime 5 partite di campionato, esordendo il 12 settembre nella gara vinta contro il per 3-0. prima di trasferirsi al nel gennaio 1999. Con i tedeschi ha vinto la Bundesliga del 2002 e ha ottenuto il curioso record di espulsioni per un portiere in una sola stagione, con ben cinque cartellini rossi rimediati.\nArsenal.\nNel 2003 si \u00e8 trasferito in Inghilterra all'Arsenal con il quale ha vinto la FA Cup nel 2005, con un'ottima prestazione terminata con la vittoria ai calci di rigore. Vince anche il campionato, che vede l'Arsenal imbattuto.\nNel 2006 \u00e8 stato espulso dopo 18 minuti nella finale di Champions League contro il , terminata con la sconfitta dei \"Gunners\": Lehmann \u00e8 stato il primo giocatore, nonch\u00e9 l'unico portiere, a essere espulso in una finale di Champions. Nonostante ci\u00f2 \u00e8 stato eletto miglior portiere della manifestazione, anche grazie alla sua lunga imbattibilit\u00e0: ha infatti battuto, a cavallo tra le edizioni 2004-2005 e 2006-2007 della Champions League, il record d'inviolabilit\u00e0 individuale di un portiere nella massima competizione europea, in precedenza detenuto dall'olandese Edwin van der Sar (capace di restare imbattuto, con l', per 658 minuti), fissando il nuovo primato a 853 minuti, neutralizzando anche un rigore di Juan Rom\u00e1n Riquelme all'87' della semifinale di ritorno dell'edizione 2005-2006 col Villarreal.\nAl termine della stagione 2005-2006 si piazza secondo nella classifica IFFHS dei migliori portieri dell'anno, alle spalle di Gianluigi Buffon.\nTrasferitosi allo nel 2008, l'8 maggio 2010 si ritira dal calcio giocato, a 40 anni. Il 13 marzo 2011, tuttavia, torna tra i \"gunners\" a disposizione di Ars\u00e8ne Wenger per fare il secondo di Almunia, visti gli infortuni degli altri due portieri Fabia\u0144ski e Szcz\u0119sny. Torna ufficialmente in campo il 10 aprile 2011, in Blackpool-Arsenal 1-3, che diventa anche la sua duecentesima presenza con l'Arsenal. \nNazionale.\nHa esordito in nazionale nel febbraio 1998 e per anni \u00e8 stato rivale per il posto da titolare con Oliver Kahn. Per i mondiali di calcio Germania 2006 \u00e8 stato scelto come primo portiere dal tecnico J\u00fcrgen Klinsmann e ha giocato titolare anche durante gli Europei del 2008, dopo i quali si \u00e8 ritirato dalla nazionale.\nAllenatore.\nNella stagione 2017-2018 ricopre il ruolo di Assistente Tecnico nello staff tecnico di Ars\u00e8ne Wenger all'Arsenal.\nIl 28 gennaio 2019 entra nello staff tecnico di Manuel Baum all'.\nIl 9 aprile 2019 viene esonerato insieme a Manuel Baum e al direttore tecnico Stephan Schwarz.\nStatistiche.\nPresenze e reti nei club.\n\"Statistiche aggiornate al 30 giugno 2011.\""}
{"id": "495644", "revid": "118834", "url": "https://it.wikipedia.org/wiki?curid=495644", "title": "The exorcism of Emily Rose", "text": ""}
{"id": "495646", "revid": "287204", "url": "https://it.wikipedia.org/wiki?curid=495646", "title": "Maxi Rodriguez", "text": ""}
{"id": "495650", "revid": "1935652", "url": "https://it.wikipedia.org/wiki?curid=495650", "title": "Regione ecclesiastica Abruzzo-Molise", "text": "La Regione ecclesiastica Abruzzo-Molise \u00e8 una delle sedici regioni ecclesiastiche in cui \u00e8 suddiviso il territorio della Chiesa cattolica in Italia. Il suo territorio corrisponde all'incirca al territorio delle due regioni amministrative, l'Abruzzo e il Molise, della Repubblica Italiana; sono presenti alcune piccole variazioni nelle zone di confine, dovute alla configurazione delle singole diocesi, risalenti ad epoca remota. Alla Regione ecclesiastica fa riferimento il Pontificio Seminario Regionale Abruzzese-Molisano \"San Pio X\" di Chieti.\nLa regione ecclesiastica oggi.\nStatistiche.\nSuperficie in km\u00b2: 15.472\nAbitanti: 1.544.232\nParrocchie: 1.074\nNumero dei sacerdoti secolari: 942\nNumero dei sacerdoti regolari: 418\nNumero dei diaconi permanenti: 81\nStoria.\nIl Cristianesimo giunse presto in queste terre, che ai tempi dell'Impero romano erano denominate Regione Valeria della IV Regione Italica; le popolazioni della zona appenninica furono tra le prime ad essere evangelizzate. La fede cristiana mise subito radici molto profonde al punto da resistere anche alla successiva caduta dell'Impero e alle invasioni barbariche; traccia notevole di questo influsso \u00e8 visibile nelle numerose chiese monastiche, abbaziali ed eremitiche, dall'architettura sobria e solida, nelle manifestazioni popolari pi\u00f9 suggestive (feste, processioni, pellegrinaggi ai santuari).\nLa Regione ecclesiastica Abruzzo-Molise (in latino: \"Regio ecclesiastica Aprutina-Molisana\") \u00e8 costituita con il decreto \"Eo quod spirituales\" della Congregazione per i Vescovi del 12 settembre 1976, con il quale alla precedente Regione ecclesiastica Abruzzo viene annessa la provincia ecclesiastica dell'arcidiocesi di Boiano-Campobasso eretta il 21 agosto precedente."}
{"id": "495652", "revid": "339392", "url": "https://it.wikipedia.org/wiki?curid=495652", "title": "Sergej Eisenstein", "text": ""}
{"id": "495654", "revid": "599013", "url": "https://it.wikipedia.org/wiki?curid=495654", "title": "Milan Baro\u0161", "text": "Ritenuto tra i migliori calciatori della Cechia, tanto da essere soprannominato \"Maradona di Ostrava\" durante la sua militanza al Ban\u00edk, dopo aver vinto una Football League Cup (2003) col Liverpool, si consacra a cavallo delle estati 2004 e 2005, prima giocando un ottimo Europeo nel 2004 che gli consente di ottenere il premio di miglior marcatore \u2013 la Nazionale boema si ferma in semifinale \u2013 poi vincendo la Champions League 2005 con il Liverpool. Successivamente, vince altri titoli con le maglie di Lione (campionato e Supercoppa di Francia nel 2007), Portsmouth (FA Cup 2008) e Galatasaray (campionato e Supercoppa di Turchia nel 2012), dov'\u00e8 capocannoniere nel 2009. Tartassato dagli infortuni, ritorna in patria per chiudere la carriera, vincendo anche una Coppa nazionale col Mlad\u00e1 Boleslav (2016).\nDopo aver fatto tutta la trafila delle giovanili, giocando le Olimpiadi di Sydney 2000, due Europei Under-21 e vincendo l'edizione 2002, nel 2001 esordisce con la Nazionale maggiore. Prende parte al Mondiale 2006 e a tre edizioni degli Europei (2004, 2008 e 2012), venendo eletto capocannoniere di Euro 2004 con 5 reti, oltre ad essere incluso nella squadra del torneo e a vincere il \"Golden Boot\".\nBiografia.\nMilan Baro\u0161 \u00e8 nato a Vala\u0161sk\u00e9 Mezi\u0159\u00ed\u010d\u00ed e vive a Vigantice, nelle vicinanze. Di etnia rom, \u00e8 sposato con la modella connazionale Tereza Frankov\u00e1. Il 1\u00ba settembre 2009 \u00e8 nato il loro figlio Patrick.\nAutobiografia.\nNel 2005, in collaborazione con Petr Sv\u011bcen\u00fd e Ond\u0159ej P\u00fdcha, pubblica un'autobiografia che racconta la sua vita, dall'infanzia sino al 2005.\nCaratteristiche tecniche.\nDotato di un buon fisico, ha un'ottima tecnica e uno spunto veloce, adatto ai contropiede. Spesso \u00e8 utilizzato come unica prima punta ma all'occorrenza pu\u00f2 fungere anche da seconda punta.\nNel 2001 \u00e8 stato inserito nella lista dei migliori calciatori stilata da Don Bal\u00f3n.\nCarriera.\nClub.\nBan\u00edk Ostrava.\nNel 1987 entra nelle giovanili del Vigantice; rimane per diversi anni nel Vigantice prima di passare al Ro\u017enov pod Radho\u0161t\u011bm nel 1991, e nel 1993 entra nelle giovanili del Ban\u00edk Ostrava.\nEsordisce nel 1998 con il Ban\u00edk Ostrava, nella massima divisione ceca. Gioca sei partite nella parte finale della stagione, senza segnare alcuna rete. Il Ban\u00edk arriva al quinto posto in campionato sfiorando l'accesso alla Coppa UEFA. Nella stagione 1999-2000 Baro\u0161 \u00e8 schierato titolare: gioca 29 partite e segna 6 reti. La squadra disputa un campionato discreto, concluso piazzandosi nella parte centrale della classifica. In questa stagione \u00e8 votato talento ceco dell'anno. Nel campionato 2001 si ripete: segna 6 reti in 26 incontri di Gambrinus liga. Il Ban\u00edk Ostrava rischia la retrocessione, ma si salva nelle ultime giornate.\nIl trasferimento al Liverpool e la vittoria in Champions nel 2005.\nPrima di passare al Liverpool lo stesso Baro\u0161 ammise di essere in sovrappeso di 7\u00a0kg: dovette cambiare radicalmente e velocemente la dieta e gli allenamenti.\nL'8 agosto del 2001, \u00e8 acquistato dal per \u20ac 5,4 milioni (secondo altre fonti il prezzo si aggirerebbe intorno ai 5 milioni di euro) firmando un contratto quadriennale. A causa delle lungaggini per ottenere il permesso di lavoro, resta a Ostrava e arriva a Liverpool solo nel mese di dicembre. Inizia bene la stagione 2001-2002 in patria, marcando 11 reti in 15 partite di campionato col Ban\u00edk Ostrava.\nAl Liverpool indossa la maglia numero 5. Debutta con i \"Reds\" il 13 marzo 2002 in una partita di Champions League in trasferta contro il (0-0). Per Baro\u0161 \u00e8 l'unica apparizione della stagione 2001-02, condizionata da un infortunio. In campionato il Liverpool arriva al secondo posto dietro l', contro cui i \"Reds\" perdono anche la Community Shield 1-0. In Champions League gli inglesi escono dal torneo ai quarti contro il (4-3 complessivo).\nIl 14 settembre 2002, Baro\u0161 realizza una doppietta all'esordio in Premier League contro il (2-3). Nelle settimane successive realizza una doppietta al (0-6), andando in gol anche in Football League Cup e in Champions League, dove sigla una rete contro il (1-1).\nNella stagione 2002-03 Baro\u0161 segna 9 reti giocando 27 incontri di Premier League; gioca una partita di FA Cup e quattro di Football League Cup segnando due reti. Gioca 8 incontri in Champions League e realizza una sola rete, e 4 in Coppa UEFA, senza gol. Il Liverpool si qualifica alla Coppa UEFA raggiungendo la quinta posizione in Premier e vincendo la Football League Cup in finale contro il (2-0). La sua stagione si conclude con 44 presenze e 12 reti.\nIl 13 settembre 2003 si rompe la caviglia in -Liverpool 1-3. Dopo circa 5 mesi ritorna a giocare il 22 febbraio 2004 in -Liverpool 1-0, partita di FA Cup. Durante la sua assenza il Liverpool va avanti in Coppa UEFA: Baro\u0161 riesce a giocare contro il (2-0). Il 29 febbraio ritorna a disputare un incontro di Premier League nella sfida contro il , dove realizza la rete del 2-2.\nLa stagione di Milan Baro\u0161 con il club inglese si conclude con 18 presenze tra campionato, coppa nazionale e Coppa UEFA e solo due reti. In campionato la squadra raggiunge il quarto posto che gli consente di giocare la UEFA Champions League 2004-2005.\nA inizio stagione il tecnico Houllier si dimette. Con l'arrivo di Rafael Ben\u00edtez alla guida del Liverpool, Baro\u0161 viene considerato sempre meno, e nasce in lui un'antipatia verso l'allenatore spagnolo.\nLa stagione 2004-2005 comincia bene per Baro\u0161: il 21 agosto 2004 realizza la sua prima rete in campionato, consentendo al Liverpool di battere il 2-1. Il 16 settembre sigla il 2-0 contro il in Champions.\nIn campionato Baro\u0161 continua a segnare, realizzando, tre le altre, una tripletta nel 3-2 inflitto al . Il 9 novembre viene incluso nei 50 candidati al Pallone d'oro 2004. Il 17 novembre esce nel primo tempo nella partita contro la (valida per le qualificazioni ai Mondiali 2006) per un problema al muscolo flessore. In Football League Cup il 26 ottobre 2004, marca una doppietta contro il (0-3). Nella graduatoria del Pallone d'oro 2004 Baro\u0161 riceve 11 voti, raggiungendo il dodicesimo posto in classifica a pari merito con Cristiano Ronaldo; inoltre, \u00e8 l'unico calciatore del Liverpool a essere stato nominato. Nel febbraio 2005, \u00e8 secondo nella classifica del calciatore ceco dell'anno, dietro a Pavel Nedv\u011bd.\nIl 9 marzo sigla la sua seconda rete nella UEFA Champions League 2004-2005 contro il in trasferta (1-3). Questo sar\u00e0 il suo ultimo gol stagionale con la maglia dei \"Reds\". Segna 13 marcature stagionali, 10 di queste in campionato, 2 in Carling Cup e una in Champions.\nIl 4 aprile 2005 Baro\u0161 \u00e8 vittima di un altro problema muscolare al polpaccio.\nIn campionato i \"Reds\" raggiungono il quinto posto. In Carling Cup il Liverpool raggiunge la finale contro il , ma i \"Blues\" a dieci minuti dalla fine recuperano lo svantaggio e rimontano nei supplementari vincendo per 3-2. In Champions, Baro\u0161 \u00e8 titolare e il Liverpool continua il suo cammino europeo raggiungendo la finale, dove affronta i campioni d'Italia del nello stadio Olimpico Atat\u00fcrk di Istanbul: il Milan alla fine del primo tempo \u00e8 avanti 3-0. I \"Reds\" non si arrendono e recuperano in sei minuti con le reti di Steven Gerrard, del connazionale Vladim\u00edr \u0160micer e con la rete di Xabi Alonso. Sul tiro di \u0160micer da fuori area Baro\u0161 riesce a schivare il tiro che porta il punteggio sul 3-2. Nell'azione dalla quale parte il gol di Xabi Alonso, che realizza su respinta di Dida dopo aver sbagliato il rigore, Baro\u0161 di tacco riesce a servire la sfera a Gerrard, che viene atterrato in area. Sul finire del secondo tempo viene sostituito per Djibril Ciss\u00e9. Ai calci di rigore Jerzy Dudek para due rigori e per il Liverpool segnano Dietmar Hamann, Ciss\u00e9 e \u0160micer. Il rigore decisivo, tirato dal pallone d'oro Andrij \u0160ev\u010denko, viene parato da Dudek, consentendo al Liverpool di vincere la Champions League. Nonostante abbia segnato solo due reti, Baro\u0161 \u00e8 stato decisivo ai fini della vittoria della competizione europea, anche perch\u00e9 spesso ha giocato come unica punta.\nBaro\u0161 ha riferito che il trofeo cadde accidentalmente durante la celebrazione per la vittoria, riportando un'ammaccatura: il Liverpool ha deciso di non riparare il trofeo, perch\u00e9 questa imperfezione gli ha \"aggiunto carattere\".\nNel giugno 2005 il futuro dell'attaccante ceco a Liverpool \u00e8 molto incerto: infatti sembra sia prossimo ad un ricongiungimento con Houllier che lo vorrebbe con s\u00e9 a Lione per giocare nell'Olympique Lione ma nonostante ci\u00f2, l'attaccante respinge l'offerta dicendo che deve dimostrare ancora il suo valore a Liverpool. Dal canto suo, il Liverpool vuole cedere il calciatore: ad alimentare queste voci l'arrivo del nuovo attaccante inglese Peter Crouch che Benitez ha espressamente voluto per sostituire Baro\u0161. Il 13 e il 20 agosto disputa da subentrato due incontri di campionato contro Middlesbrough e Sunderland: queste saranno le sue ultime apparizioni con la maglia dei \"Reds\".\nAston Villa.\nIl 23 agosto 2005, Baro\u0161 firma un contratto quadriennale con l' per 6,5 milioni di sterline.\nSi conclude cos\u00ec la lunga avventura di Baro\u0161 al Liverpool, con il quale ha totalizzato 108 presenze e 27 reti.\nGli viene dato il numero 10. Con i \"Villans\" comincia subito bene, realizzando l'unica rete nel successo casalingo contro il Blackburn all'esordio. Realizza un paio di doppiette contro (4-0) e nel derby contro il (3-1). In FA Cup sigla tre reti, due contro il e una contro il Manchester City. In Football League Cup realizza una sola marcatura nel rocambolesco 3-8 contro il : in questa sfida il Wycombe \u00e8 in vantaggio per 3-1 nel primo tempo ma negli ultimi quarantacinque minuti di gioco subisce 7 reti, la prima delle quali e ad opera dell'attaccante di Ostrava. La sua stagione si conclude con 30 incontri giocati e 12 reti, di cui 8 in campionato.\nLa sua prima marcatura nella stagione 2006-2007 la realizza l'11 dicembre 2006 contro lo (2-2). Il 7 gennaio 2007 segna in FA Cup l'1-1 contro il Manchester United che vincer\u00e0 l'incontro per 2-1. Questo \u00e8 l'ultimo gol per Milan Baro\u0161 con la maglia dei \"Villans\".\nSi conclude l'esperienza con l'Aston Villa con il quale ha disputato 51 partite e siglato 14 marcature.\nOlympique Lione e il prestito al Portsmouth.\nIl 22 gennaio 2007, Baro\u0161 firma un contratto con la squadra francese dell', allenata da Houllier. L'accordo prevede uno scambio tra Baro\u0161 e l'attaccante norvegese John Carew che passa all'Aston Villa. Il ceco esordisce in Ligue 1 due giorni dopo in Lione- (1-2) subentrando nel secondo tempo a J\u00e9r\u00e9my Toulalan. Il 28 gennaio realizza la prima rete in campionato contro il (1-1).\nIl 20 aprile, nella sfida contro il , Baro\u0161 \u00e8 accusato d'aver fatto un gesto razzista nei confronti del calciatore camerunese St\u00e9phane M'Bia (in un'azione, mentre era vicino a M'Bia, Baro\u0161 si tapp\u00f2 il naso). Baro\u0161 si reputa innocente dicendo che il suo gesto non era razzista: la giuria lo reputa innocente, ma gli infligge lo stesso tre turni di squalifica per comportamento antisportivo.\nLa Ligue 1 \u00e8 dominata - dalla settima giornata - dal Lione che vince matematicamente con un mese d'anticipo. In Coppa il Lione raggiunge la finale, che Baro\u0161 salta, perdendo poi col Bordeaux 0-1.\nL'attaccante comincia la sua nuova stagione a Lione segnando una rete contro l' alla prima giornata di campionato. Il 1\u00ba novembre, Milan Baro\u0161 viene arrestato: le autorit\u00e0 l'hanno fermato poich\u00e9 viaggiava tra Lione e Ginevra ai 271\u00a0km/h, velocit\u00e0 mai raggiunta da nessuno nella regione di Ain. A Baro\u0161 \u00e8 stata ritirata la patente, quindi ha dovuto ritornare a Lione in taxi.\nIl 26 gennaio 2008 viene ceduto in prestito al Portsmouth, tornando in Inghilterra. Tra l'8 e il 20 aprile del 2008 rimane infortunato e non disputa nessuna competizione. L'esperienza \u00e8 negativa, anche perch\u00e9 Baro\u0161 non realizza alcuna rete in nessuna competizione.\nIl Portsmouth vince la FA Cup, Baro\u0161 si rende utile sia ai quarti di finale contro il Manchester United, procurandosi il rigore realizzato da Muntari; sia in semifinale contro il West Bromwich, fornendo l'assist a Nwankwo Kanu per lo 0-1. Nella finale contro il gioca solo pochi minuti, contribuendo ugualmente al successo del club nella competizione.\nGalatasaray.\nIl 28 agosto 2008 passa alla squadra turca del in cambio di \u20ac 5,5 milioni; qui ritrova il suo vecchio compagno d'attacco al Liverpool Harry Kewell. Indossa la maglia numero 15, ed esordisce con i giallorossi il 31 agosto 2008, contro il (0-0), subentrando nel secondo tempo al posto di \u00dcmit Karan. In campionato, Baro\u0161 realizza doppiette contro (1-4), (4-1), (0-3) e due triplette contro (3-1) e (4-2, segnando due rigori): mette a segno 20 reti in tutto il torneo, assicurandosi il titolo di capocannoniere del campionato turco. Il Galatasaray chiude la S\u00fcper Lig al quinto posto. In Coppa UEFA Baro\u0161 realizza sei marcature, tra cui una doppietta contro il (3-4). Termina la sua prima stagione in Turchia, che \u00e8 anche la migliore sotto il punto di vista realizzativo, con 26 gol in 43 incontri tra tutte le competizioni.\nNella stagione 2009-10 Milan Baro\u0161 si sblocca alla terza giornata, realizzando una doppietta al Kayserispor (4-1). Il 12 settembre 2009 firma una doppietta al Be\u015fikta\u015f (3-0). Il 25 ottobre seguente subisce un infortunio nei primi minuti di gioco della sfida persa 3-1 contro il . L'infortunio persiste fino al 9 marzo 2010. Il 15 marzo torna al gol nella sfida contro l'Ankarag\u00fcc\u00fc quando, entrato negli ultimi minuti del secondo tempo, realizza la rete del 3-0. L'11 aprile, Baro\u0161 sigla una tripletta contro il (4-1). Baro\u0161 conclude la stagione con 11 reti in 17 partite di S\u00fcper Lig, una presenza e 0 reti in Coppa di Turchia e 5 gol in 6 incontri di Europa League, totalizzando 16 realizzazioni in 24 partite.\nIl Galatasaray raggiunge il terzo posto in campionato, aiutato dai gol di Baro\u0161 che, nonostante l'infortunio che l'ha tenuto fuori quattro mesi, diviene il capocannoniere della squadra e il quarto miglior realizzatore del torneo.\nIl 29 agosto 2010 Baro\u0161 segna la prima rete in campionato contro l'Eski\u015fehirspor (1-3). Durante la stagione sigla una tripletta contro l'\u0130stanbul BB (3-1), una doppietta contro l'Ankarag\u00fcc\u00fc (2-4) e una doppietta in Europa League contro il Karpaty (2-2). A fine stagione, Baro\u0161, con 9 marcature siglate in 17 partite di campionato, \u00e8 il capocannoniere dei giallorossi per il terzo anno consecutivo.\nIl 2 ottobre realizza un calcio di rigore contro l'Ankarag\u00fcc\u00fc, mettendo a segno la prima rete stagionale (0-3). Il 14 gennaio 2012 dopo aver realizzato una marcatura contro il (5-1) s'infortuna all'inguine: l'infortunio lo terr\u00e0 lontano dai campi di gioco fino agli inizi di febbraio. Ritorna in campo il 1\u00ba febbraio subentrando a Riera nella partita contro l' (1-1).\nIl 13 febbraio 2013 l'agente di Baros dichiara che il giocatore ha lasciato il club turco tramite una rescissione consensuale del contratto, per non aver giocato nemmeno una partita in seguito agli arrivi di Umut Bulut e Burak Y\u0131lmaz. Lascia cos\u00ec il Galatasaray dopo 4 stagioni e mezzo con 116 presenze e 60 gol messi a segno in totale.\nI ritorni al Banik Ostrava e la nuova esperienza turca.\nIl 18 febbraio 2013 firma un contratto fino a giugno 2014 con il Ban\u00edk Ostrava, club che lo ha lanciato nel calcio internazionale. Secondo i termini del contratto, il suo stipendio \u00e8 stato devoluto per far crescere le giovanili del club. Cinque giorni dopo esordisce contro la (0-0), subentrando nella ripresa a Vlastimil Sto\u017eick\u00fd. Il 9 marzo successivo sigla una tripletta contro il (3-0) e il 4 maggio realizza una doppietta contro il (2-0): queste saranno le sue uniche reti stagionali.\nIl 13 luglio 2013 si accorda con i turchi dell'Antalyaspor, firmando un biennale: un mese dopo debutta in campionato contro il (0-0), sostituendo nel secondo tempo Lamine Diarra. Il 31 agosto sigla il suo primo gol con la nuova maglia, realizzando l'1-0 parziale contro il Bursaspor (1-2). Il 30 ottobre seguente segna due gol al Turgutluspor (2-3), in un match di Coppa di Turchia, consentendo al club di rimontare l'iniziale svantaggio (2-1) negli ultimi 15' di partita. Nel dicembre 2013 subisce un altro infortunio al legamento crociato anteriore, ed \u00e8 costretto a saltare il resto della stagione e andare in patria nel gennaio seguente per curarsi dall'infortunio.\nIl 12 gennaio 2014 rescinde il contratto con il club turco. Dopo essere rimasto svincolato per diversi mesi, il 24 settembre si accorda nuovamente con il Ban\u00edk Ostrava, facendo ritorno al club ceco per la seconda volta: firma un contratto annuale. Il 28 febbraio 2015 torna al gol, realizzando il definitivo 1-1 tra il suo Ban\u00edk e lo Sparta Praga.\nIl 19 giugno 2015, in scadenza di contratto, firma un biennale con il . Non gioca l'UEFA Europa League 2015-2016 con il club ceco, che \u00e8 presto eliminato dal torneo. Esordisce a Liberec contro lo Slovan (4-2), entrando al 75' al posto di Ond\u0159ej Zahustel. Il 29 settembre 2015 gioca titolare nella Coppa della Repubblica Ceca contro il Klatovy (0-5), realizzando una doppietta. Il 24 ottobre seguente realizza una doppietta ai danni dello Slovacko (4-1), mettendo a segno i suoi primi gol in campionato. Il 14 febbraio 2016 sigla altre due reti al suo ex Ban\u00edk Ostrava (3-0), concludendo la stagione con 9 gol in 24 partite tra campionato e coppa.\nA fine stagione si trasferisce allo , accordandosi per un anno. Esordisce il 31 luglio contro il Mlada Boleslav, match perso 3-0. Il 7 agosto successivo realizza il suo primo gol con la nuova maglia, contro il (1-1). Il 15 settembre torna a segnare in Europa andando in gol contro il (2-2), nella prima giornata della fase a gironi d'Europa League. Verso il finire dell'annata, realizza una doppietta alla sua ex Mlad\u00e1 Boleslav (4-0), terminando la sua unica stagione a Liberec con un bottino di 6 centri.\nNell'estate 2017 si accasa nuovamente al Ban\u00edk di Ostrava. La stagione 2017-2018 \u00e8 una delle sue migliori a livello realizzativo: firma 10 reti, 9 nel torneo ceco che lo vede tra i migliori marcatori del campionato a 36 anni. Il 4 agosto 2018 torna a segnare una tripletta a distanza di cinque anni dall'ultima volta, marcando tutte le reti della sfida contro il .\nNazionale.\nNegli anni in Nazionale ha avuto una buona intesa con il compagno di reparto Jan Koller, con cui ha collezionato diverse presenze e segnato molti gol, formando una delle coppie d'attacco europee meglio assortite. In Nazionale maggiore veste la casacca numero 15, mentre in Under-21 ha indossato la maglia numero 9.\nNazionali giovanili.\nNel 1996 entra nella Nazionale Under-15 della Repubblica Ceca. Il 28 maggio 1997 realizza una doppietta contro i pari et\u00e0 dell'Ungheria (5-1). Conclude la sua esperienza con 7 presenze e 3 reti prima di passare nell'Under-16 esordendo da titolare il 7 ottobre del 1997 contro la selezione bavarese, alla quale segna una rete (3-0). Il 26 aprile 1998 debutta con l'Under-17. Il 20 maggio disputa la sua ultima sfida con la Nazionale Under-17 realizzando una marcatura contro la Polonia (1-1). A settembre gioca le sue prime tre partite in Under-18, esordendo contro l'Italia senza andare a segno.\nIl 4 ottobre sigla la sua prima marcatura contro l'Armenia (1-2). Il 13 novembre esordisce nell'Under-21, subentrando e siglando un gol contro la Grecia (3-0).\nCon l'Under-21, Baro\u0161 partecipa agli Europei 2000 in Slovacchia: segna una sola rete, contro la Croazia, nella fase a gironi. \u00c8 poi convocato per disputare le Olimpiadi del 2000 a Sydney, senza realizzare alcuna rete.\nPartecipa anche all'Europeo 2002 in Svizzera, dove non segna alcuna rete, ma partecipa alla vittoria della squadra, giocando anche la finale vinta ai rigori contro la Francia. Rimane uno dei migliori giocatori dell'Under-21 all'Europeo disputato in Svizzera. Totalizza 19 presenze e 9 reti con l'Under-21.\nNazionale maggiore.\nIl 25 aprile 2001, nemmeno ventenne, esordisce nella Nazionale maggiore contro il (1-1), incontro nel quale realizza anche una rete. Il 6 giugno 2001 Baro\u0161 segna una delle tre reti con cui la Repubblica Ceca batte l' 3-1, sfida valida per le qualificazioni ai Mondiali 2002. Realizza altre reti valide per le qualificazioni ai Mondiali 2002 nelle sfide contro (3-2) e (6-0). Baro\u0161 continua a realizzare gol durante le qualificazioni agli Europei 2004: segna due volte contro la (2-0) e (3-1), poi realizza la sua ultima rete delle qualificazioni contro i (3-1) il 10 settembre del 2003. La Repubblica Ceca, vincendo 7 partite su 8 e pareggiando solamente contro l'Olanda, passa il girone 3 al primo posto davanti alla Nazionale \"Orange\".\nCon la Repubblica Ceca riesce a vincere il girone di qualificazione e ad arrivare alla fase finale degli Europei 2004 in Portogallo. Poco prima di disputare la fase finale del torneo subisce un infortunio. Nella fase finale degli Europei, i cechi si trovano in un girone difficile: Paesi Bassi, e . Il primo impegno \u00e8 contro la formazione baltica: i lettoni passano in vantaggio ma nel secondo tempo i gol di Baro\u0161 e di Marek Heinz capovolgeranno il risultato portandolo sul 2-1. Una delle migliori partite giocate in Nazionale da Baro\u0161, \u00e8 quella contro i Paesi Bassi, quando la formazione di Karel Br\u00fcckner rimonta da 0-2 a 3-2 vincendo la partita. Baro\u0161 sigla il 2-2 nella sfida in cui viene riconosciuto come uno dei migliori in campo. Nell'ultima sfida del girone, la squadra ceca affronta la Germania: i tedeschi passano in vantaggio nel primo tempo, ma \u00e8 ancora la coppia Heinz-Baro\u0161 a ribaltare il punteggio portandolo sul 2-1, nonostante i cechi mettano in campo la seconda squadra. Sono tre reti in tre partite per Milan Baro\u0161 e tre rimonte per la Nazionale mitteleuropea. Continua il buon momento di Baro\u0161, che segna una doppietta contro la portando la Repubblica Ceca in semifinale: i cechi affrontano la che, a sorpresa, elimina la squadra grazie a un silver gol di Tra\u00efanos Dellas. Nonostante l'eliminazione, Baro\u0161 vince il titolo di capocannoniere grazie alle sue cinque reti; ottiene inoltre il riconoscimento \"Golden Boot\" e viene inserito nella squadra dell'Europeo.\nBaro\u0161 viene riconosciuto come il miglior attaccante della Nazionale ceca agli europei. \u00c8 indicato da Nedved come uno dei migliori talenti della Nazionale ceca.\nIl 17 novembre, nella partita di qualificazione contro la Macedonia, esce nel primo tempo (sostituito da Marek Heinz) a causa di un infortunio al muscolo flessore. Tornato in Nazionale, segna cinque reti in quattro partite contro (4-3), (0-4 e 8-1) e Macedonia (6-1, doppietta). In seguito realizza l'ultima marcatura ai danni dell'Armenia (4-1). Dopo aver concluso il girone al secondo posto dietro l'Olanda, la Repubblica Ceca affronta a batte, sia ad Oslo sia a Praga, in entrambi i casi per 1-0, la .\nPochi giorni prima dell'inizio del Mondiale, Baro\u0161 s'infortuna al piede sinistro e salta il Mondiale. La Repubblica Ceca viene inserita nel girone con , e . Dopo aver sconfitto gli Stati Uniti (3-0), i cechi si arrendono a Ghana (2-0) e Italia (2-0), facendosi eliminare nella fase a gironi.\nBaro\u0161, ormai ripresosi dall'infortunio, prosegue la sua militanza in Nazionale giocando le qualificazioni per l'Europeo 2008. Il 7 ottobre 2006 realizza una doppietta al e il 24 marzo 2007 segna una rete alla (1-2).\nAll'Europeo, la Repubblica Ceca viene messa nel gruppo A comprendente , e . La Nazionale ceca batte la Svizzera (0-1) e perde contro il Portogallo (1-3, unica partita giocata da Baro\u0161). Nella sfida contro la Turchia, i cechi sono in vantaggio per 2-0, ma negli ultimi 15 minuti i turchi segnano tre reti e passano il turno.\nL'impegno successivo della Repubblica Ceca sono i Mondiali 2010 in Sudafrica. Nel girone di qualificazione, Baro\u0161 si sblocca alla settima giornata, contro i cugini slovacchi (2-2). Il 9 settembre 2009 realizza un poker di reti contro il San Marino (7-0). A fine torneo \u00e8 il miglior marcatore della Nazionale ceca e uno dei migliori del girone. La Repubblica Ceca, finendo il girone dietro Slovenia e Slovacchia, non si qualifica per la rassegna Mondiale.\nBaro\u0161 partecipa anche alle qualificazioni per l'Europeo in Ucraina e Polonia: Milan Baro\u0161 contribuisce alla qualificazione ceca segnando un golcontro il (2-0), il 29 marzo 2011.\nL'8 giugno 2012 esordisce da titolare agli Europei nella partita contro la (4-1), venendo sostituito all'85' da David Lafata. Il 22 giugno 2012 dopo l'eliminazione all'europeo, si ritira dalla nazionale.\nStatistiche.\nPresenze e reti nei club.\nTra club, Nazionale maggiore e Nazionali giovanili (inclusa la Repubblica Ceca olimpica), Baro\u0161 ha giocato globalmente 579 partite segnando 232 reti, alla media di 0,4 gol a partita.\n\"Statistiche aggiornate al 3 luglio 2020.\""}
{"id": "495664", "revid": "226458", "url": "https://it.wikipedia.org/wiki?curid=495664", "title": "Stenotermia", "text": "La stenotermia (dal greco \"steno\" ossia \"stretto\" e \"termia\" = calore) indica la caratteristica di quegli esseri viventi che non sopportano brusche variazioni di temperatura. Il termine di significato opposto \u00e8 euritermia."}
{"id": "495667", "revid": "879070", "url": "https://it.wikipedia.org/wiki?curid=495667", "title": "Delphinidae", "text": "I delfinidi (Delphinidae ) sono la pi\u00f9 numerosa e varia famiglia dei Cetacei e costituiscono un gruppo relativamente moderno, evolutosi nel corso del Miocene superiore (circa 10 milioni di anni fa).\nDescrizione.\nQuasi tutti sono di mole piccola o media, con un rostro ben differenziato e una pinna dorsale centrale falciforme incurvata all'indietro. Lo sfiatatoio, sagomato a mezzaluna, \u00e8 unico, con il lato concavo rivolto verso la parte superiore del capo. I denti, in numero variabile da 10 a 224 ma in genere compreso tra 100 e 200, sono funzionali e nettamente separati, con impianto sia nella mascella superiore sia in quella inferiore. La fronte \u00e8 in linea di massima a melone, ma si fa indistinta nella sotalia della Guajana e nel delfino dei fiumi, sparisce nei \"Cephalorhynchus\", si addolcisce protendendosi in un rostro poco appariscente nel grampo grigio e in due specie di globicefali neri, si rastrema a formare un muso ottuso nell'orca e nella pseudorca. Le orche possiedono natatoie tondeggianti foggiate a pala, che nei globicefali neri e nella pseudorca si allungano e restringono.\nLe specie citate non sono strettamente imparentate tra loro ma parecchi generi, in particolare \"Delphinus\", \"Stenella\", \"Sousa\" e \"Sotalia\", contano specie assai simili.\nL'ampia gamma di configurazioni cromatiche ha dato origine a varie classificazioni. Una di esse riconosce tre tipi di colorazione: uniforme (in tinta unita o distribuita con regolarit\u00e0), chiazzata (con zone pigmentate nitidamente demarcate) e ombreggiata (in bianco e nero). I disegni a macchie pi\u00f9 vistosi sono considerati utili al riconoscimento visivo, mentre gli altri avrebbero una funzione mimetica; l'omogeneit\u00e0 sarebbe legata alla ricerca del cibo in profondit\u00e0, dove la luce \u00e8 fioca, e l'ombreggiatura alla caccia di superficie. Pu\u00f2 anche darsi che certi accorgimenti cromatici servano a sviare i predatori: il disegno a bande assicura un effetto protettivo in controluce; quello maculato si inserisce a meraviglia nello sfondo dell'acqua picchiettata dal sole; quello a linee intersecate serve a smembrare e sfumare la figura.\nAlimentazione.\nLe divergenze morfologiche e anatomiche tra i delfini sono in parte collegate a differenze dietetiche. Le specie dalla fronte pi\u00f9 aggraziata, il rostro ottuso e la dentizione ridotta si nutrono soprattutto di cefalopodi o, nel caso dell'orca, ampliano il regime alimentare a mammiferi e uccelli marini.Alcune specie nonostante posseggano denti (il numero pu\u00f2 variare da 50 a 100, a seconda della specie), i delfini non masticano il cibo, ma lo ingoiano intero, quindi i denti servono solo a strappare la carne della loro preda. Lo sviluppo della regione cranica pu\u00f2 essere un adattamento per la ricezione \u00e8 messa a fuoco dei segnali acustici al fine di ottenere un'esatta radiografia dell'ubicazione della guizzante e mobilissima preda.\nGli altri membri della famiglia si nutrono principalmente di pesci: tutti evidenziano la loro natura opportunistica, pronti ad approfittare di ogni occasione favorevole.\nAlcuni, e tra essi il tursiope troncato e il delfino del Camerun, preferiscono incrociare vicino a riva, pur non disdegnando i pesci pelagici e di fondale. Altri, come gli esponenti dei generi \"Stenella\" e \"Delphinus\", si spingono in prevalenza in alto mare, seguendo in superficie i banchi di aringhe e di sardine ma anche compiendo incursioni a grande profondit\u00e0 (sono ghiotti tra l'altro del pesce lanterna).\nAll'occorrenza quasi tutti i delfini si accontentano dei molluschi cefalopodi e, se proprio non c'\u00e8 di meglio, dei gamberetti. Con una dieta tanto eclettica \u00e8 ardua impresa dare una misura della competizione tra le diverse specie di delfini. In ogni modo, nelle acque tropicali del Pacifico orientale \"Stenella attenuata\" tende a mantenersi in prossimit\u00e0 della superficie, mentre l'affine \"Stenella longirostris\" si riempie lo stomaco in strati pi\u00f9 profondi; entrambi sovente si pongono in caccia in momenti diversi della giornata.\nLe specie pi\u00f9 pelagiche inclinano a viaggiare in brigate di un migliaio o pi\u00f9 di capi, adottando strategie di cooperazione nella cattura del pesce in banchi. Le specie costiere di solito si radunano in gruppi di 2-12 individui. Sovente i delfini organizzano delle vere e proprie battute di caccia, sparpagliandosi in un fronte che pu\u00f2 allargarsi da una ventina di metri a qualche chilometro e racchiude piccoli gruppi di 5-25 unit\u00e0 che nell'insieme assommano a centinaia. Non di rado battono le scarpate sottomarine e, nei punti di risalita delle correnti ascensionali, brulicanti di plancton e di pesci, i gruppi si coalizzano e si abbandonano a un banchetto pantagruelico.\nGeneralmente l'alimentazione varia dal pesce (aringhe, capelin) ai calamari sino ai crostacei, a seconda delle diverse specie e della disponibilit\u00e0.\nComportamento.\nL'impiego di tecniche di inseguimento radar ha permesso di dimostrare che l'area territoriale varia dagli nel tursiope troncato ai nel lagenorinco oscuro, pur essendosi registrati per il delfino dal lungo rostro spostamenti individuali di , verosimilmente non infrequenti per le specie pelagiche.\nLa struttura sociale \u00e8 in linea di massima aperta, ossia caratterizzata da temporanei ingressi nel branco con successiva uscita, ma non mancano gli esempi di sodalizi pi\u00f9 stabili, in particolare tra le orche e i grampi grigi. Questi ultimi sono orientati alla poliginia, anche se non mancano raggruppamenti esclusivi di giovani maschi.\nLa gravidanza nei Delphinidae dura 9,5-16,2 mesi. \nTra gli altri delfini sembrano in genere prevalere i nuclei familiari costituiti da padre, madre e rampollo o le coppie madre-piccolo, con una discreta propensione all'aggregazione in branchi pi\u00f9 consistenti o in gruppi segregati in base al sesso e all'et\u00e0. Non conosciamo con esattezza le modalit\u00e0 di accoppiamento, ma a quanto risulta la promiscuit\u00e0 \u00e8 la regola. La poliginia non \u00e8 sconosciuta ma, quali che siano i rapporti iniziali, il legame maschio-femmina e padre-figlio sono relativamente deboli.\nGli spiaggiamenti.\nSino a pochi anni or sono, in pratica tutto ci\u00f2 che sapevamo dei delfini aveva a fondamento le analisi compiute sugli esemplari morti in mare e trascinati a riva dalle correnti oppure arenatisi ancora vivi in una lenta agonia. Simili incidenti diventano clamorosi quando lo spiaggiamento coinvolge simultaneamente un gran numero di animali, come spesso avviene tra i globicefali neri e le pseudorche.\nSino agli anni sessanta l'avvistamento di un delfino dalla testa a melone era considerato un evento eccezionale, ma da allora si sono moltiplicati gli episodi di incagliamenti in massa. Scartata come improbabile l'ipotesi di una precedente sottostima, non resta che appellarsi all'incremento demografico. In certi casi, l'aumento del numero degli spiaggiamenti sembra potersi ricollegare all'abbondanza in quella zona di specie ittiche prelibate. Per esempio, il recente aumento di globicefali neri arenatisi nell'Inghilterra sud-occidentale, soprattutto nel periodo autunno-inverno (una media di meno di uno all'anno tra il 1913 e il 1947; due all'anno tra il 1948 e il 1962; pi\u00f9 di cinque all'anno tra il 1963 e il 1978) trova riscontro in un maggior numero di segnalazioni di animali vivi e di grosse concentrazioni di sgombri in quelle acque. Poich\u00e9 per\u00f2 molti da quelle parti restano impigliati nelle reti da pesca, anche la mortalit\u00e0 pu\u00f2 aver subito un'impennata. L'arrivo a terra del corpo di un delfino morto dipende dalla presenza e direzione di venti e correnti e dalla conformazione della linea costiera, per cui se la specie in generale frequenta acque non litoranee \u00e8 possibile che le carcasse affondino e non vengano recuperate. Tuttavia la causa degli spiaggiamenti di animali vivi rimane inspiegata.\nTra le teorie che cercano di dare una giustificazione a questo spettacolare fenomeno di massa possiamo citare: infezione dell'orecchio interno da parte di parassiti nematodi che alterano il senso dell'equilibrio o il potere di ecolocazione; esplosioni subacquee o perturbazioni magnetiche; disorientamento provocato dall'aver seguito la preda in acque poco familiari o troppo basse. Dovendosi ovviamente escludere che malattie e vecchiaia inducano un intero branco a lasciarsi andare in secco, si deve presumere l'esistenza di un leader riconosciuto, di massima un membro anziano di vasta esperienza. Dai dati in nostro possesso si arguirebbe che gli arenamenti in massa riguardano specie proclivi a costituire branchi piuttosto stabili e di abitudini pelagiche, dunque con scarsa dimestichezza con i bassifondi litoranei e pi\u00f9 soggette a smarrirsi.\nRiproduzione.\nL'attivit\u00e0 sessuale che si protrae per tutto l'anno, anche se solitamente i parti si accentrano nei mesi estivi, anche alle latitudini pi\u00f9 basse. L'unico nato resta con la madre molti mesi e l'allattamento continua sino a 1, 5-2 anni. La riproduzione nella generalit\u00e0 delle specie avverrebbe perci\u00f2 a intervalli minimi di 2-3 anni. L'et\u00e0 della maturit\u00e0 sessuale probabilmente oscilla tra i 5 anni del delfino comune e i 16 dell'orca maschio, e si colloca per gran parte delle specie attorno agli 8-10 anni. Molte specie compiono migrazioni stagionali alla ricerca di cibo; di solito si tratta di un andirivieni tra la riva e il mare aperto, ma vi sono anche trasferimenti in senso latitudinale. Poche sono le aree di riproduzione identificate con certezza, e d'altra parte non stupisce che possano trovarsi in acque profonde, al riparo dalla turbolenza delle correnti costiere.\nD'indole gregaria, i delfini si riuniscono talvolta a centinaia, soprattutto quando devono coprire lunghe distanze o sono attirati da una sorgente alimentare particolarmente ricca. Quasi sempre l'appartenenza al branco \u00e8 fluida, nel senso che il singolo pu\u00f2 inserirsi senza difficolt\u00e0 nel gruppo e restarci per un periodo di settimane o mesi, raramente per tempi pi\u00f9 lunghi. Non vi \u00e8 segno della stabile organizzazione sociale integrata tipica dei Primati.\nComunicazione.\nI delfini, al pari di altri Odontoceti, comunicano soprattutto mediante suoni. Le loro capacit\u00e0 spaziano dalle emissioni metalliche di alle frequenze ultrasoniche di usate per localizzare e fors'anche tramortire la preda, e comprendono anche la produzione di note pure e di fischi modulati. Nonostante i vari sibili siano stati catalogati e associati a specifici comportamenti, non vi sono prove documentate di un linguaggio sintattico. Quanto alla controversa questione della cooperazione nella cattura della preda, possiamo anche accettare questo comportamento da parte delle specie pi\u00f9 gregarie, ma non dobbiamo dimenticare che non \u00e8 insolito tra i Primati, i Carnivori e gli Uccelli.\nCapacit\u00e0 intellettive.\nI delfini sono in grado di assolvere compiti di notevole complessit\u00e0 e come mimi hanno pochi rivali, abili come sono a memorizzare lunghe sequenze, in particolare quando l'apprendimento comporta l'uso dell'apparato acustico. In qualche test rivaleggiano con gli elefanti. Va loro riconosciuta, come del resto ad altri Mammiferi, una certa tendenza all'innovazione spontanea, ma nessuno ha dimostrato in modo conclusivo che sappiano valutare a priori le conseguenze di un'azione. Si deve presumere che la massa cerebrale piuttosto sviluppata rispetto al corpo e le numerose circonvoluzioni della corteccia (paragonabili a quelle dei Primati) - parametri considerati indice di elevata intelligenza - derivano dal maggior \u00abspazio di immagazzinamento\u00bb richiesto dall'elaborazione delle informazioni sonore rispetto a quelle visive.\nNon particolarmente elevata \u00e8 la densit\u00e0 dei neuroni, altro carattere che denoterebbe un'intelligenza vivace. La spesso citata mancanza di aggressivit\u00e0 tra i delfini \u00e8 stata con tutta probabilit\u00e0 esagerata. Parecchie specie in cattivit\u00e0 sviluppano una gerarchia lineare in cui la posizione di dominanza si manifesta volgendo il capo verso il compagno subordinato, ostentando la bocca aperta o chiudendo di scatto le mascelle. Anche nell'ambiente naturale sono frequenti graffi e lacerazioni riportati in combattimento e provocati dai denti dell'antagonista lasciati scorrere sul dorso.\nConservazione.\nSpesso nei luoghi dove l'uomo pratica la pesca scoppia un conflitto di interessi, con una moltitudine di delfini pronti ad accorrere al banchetto. Molti muoiono impigliati nelle reti stese a catturare salmoni o merluzzi. La sistemazione in superficie di lunghe serie di galleggianti e consimili accorgimenti atti a segnalare ai delfini la presenza delle reti hanno consentito di ridurre le uccisioni accidentali, scese a nel 1980. Di recente il problema delle catture fortuite si \u00e8 imposto in tutta la sua gravit\u00e0 lungo le coste giapponesi, interessando delfini comuni e dal lungo rostro e focenidi come la focena di Dall.\nApprensioni meno ovvie per la sopravvivenza dei delfini nascono dallo scarico in mare di prodotti chimici tossici e dall'inquinamento acustico provocato dalle imbarcazioni. Anche se mancano evidenze dirette di un legame causale, non \u00e8 forse azzardato imputare a questi fattori il recente declino del tursiope troncato nel Mar del Nord e nel canale della Manica. Analoga minaccia coinvolge probabilmente il delfino comune e il tursiope troncato nel Mediterraneo occidentale e al largo della Baja California."}
{"id": "495675", "revid": "125252414", "url": "https://it.wikipedia.org/wiki?curid=495675", "title": "Congregazione per il culto divino e la disciplina dei sacramenti", "text": "La Congregazione per il culto divino e la disciplina dei sacramenti (\"Congregatio de cultu divino et disciplina sacramentorum\") \u00e8 una delle nove congregazioni della Curia romana.\nStoria.\nLe sue funzioni erano in origine esercitate dalla Congregazione dei riti, istituita il 22 gennaio 1588 da Sisto V con la bolla \"Immensa Aeterni Dei\".\nL'attuale dicastero risulta dall'unificazione di altri due in origine autonomi: la Congregazione per il culto divino (istituita da papa Paolo VI con la Costituzione apostolica \"Sacra rituum congregatio\" dell'8 maggio 1969) e la Congregazione per la disciplina dei sacramenti (istituita con tale denominazione da Pio X con la Costituzione apostolica \"Sapienti consilio\" del 29 giugno 1908). Vennero unificate per la prima volta da Paolo VI con la Costituzione apostolica \"Constans nobis studium\" dell'11 luglio 1975; furono nuovamente rese autonome da Giovanni Paolo II il 5 aprile 1984, il quale le ha definitivamente riunite con la costituzione apostolica \"Pastor Bonus\", pubblicata il 28 giugno 1988.\nFunzioni.\n\u00c8 il dicastero che ha competenza per tutto quello che riguarda la liturgia della Chiesa latina (cura la compilazione dei testi liturgici e vigila sulla loro traduzione nelle varie lingue) e la disciplina dei sette sacramenti (in particolare, esamina le questioni relative ai casi di validit\u00e0 del matrimonio e dell'ordine)."}
{"id": "495678", "revid": "135224", "url": "https://it.wikipedia.org/wiki?curid=495678", "title": "G\u00e9nie du christianisme", "text": ""}
{"id": "495696", "revid": "34928", "url": "https://it.wikipedia.org/wiki?curid=495696", "title": "Falasha", "text": ""}
{"id": "495697", "revid": "599013", "url": "https://it.wikipedia.org/wiki?curid=495697", "title": "Falasci\u00e0", "text": ""}
{"id": "495698", "revid": "880848", "url": "https://it.wikipedia.org/wiki?curid=495698", "title": "Plecoptera", "text": "I Plecotteri (Plecoptera) sono un ordine di insetti Exopterygota (Neoptera Polyneoptera), unico della sezione Plecopteroidea, con almeno 2000 specie distribuite in tutto il mondo.\nHabitat.\nLe ninfe e le neanidi vivono in ambienti acquatici, sotto le pietre, di preferenza nei letti di torrenti e ruscelli rocciosi dotati di correnti pi\u00f9 o meno tumultuose, ma vi sono anche specie che prediligono luoghi sabbiosi. Alle alte latitudini, laghi freddi e stagni divengono anche dei luoghi idonei al loro insediamento. Diversi studi hanno dimostrato che molte specie sono state rinvenute in situazioni particolari, alcune sotto grosse pietre, altre nella ghiaia e altre ancora in letti di foglie.\nDurante questo stadio si nutrono predando altri invertebrati acquatici oppure di alghe e detrito, ma divengono anche preda di pesci ed uccelli.\nCaratteristiche.\nL'Ordine dei Plecotteri \u00e8 riconoscibile mediante alcuni caratteri.\nStadio immaginale.\nHanno tre segmenti tarsali, ma le loro zampe posteriori non sono idonee al salto. Le loro antenne sono filiformi e lunghe almeno la met\u00e0 la lunghezza del corpo. I loro cerci sono almeno altrettanto lunghi e formati da molti segmenti. Le ali sono quasi sempre presenti e sono ripiegate orizzontalmente all'indietro sopra il corpo, quelle anteriori sono lunghe e strette, le posteriori sono pi\u00f9 corte.\nDurante la vita immaginale, che pu\u00f2 durare solo pochi giorni o settimane, i Plecotteri vivono nei pressi dei corsi d'acqua dove vivono le ninfe, tra le pietre o tra la vegetazione. La loro alimentazione \u00e8 costituita prevalentemente da alghe o da licheni, alcuni per\u00f2 non si alimentano a causa di un apparato boccale completamente ridotto. Il resto della loro, sia pur breve vita, \u00e8 dedicato alla riproduzione.\nLa riproduzione \u00e8 sessuale, l'accoppiamento avviene a terra e le uova vengono deposte sulla superficie dell'acqua.\nStadio ninfale.\nTutte le ninfe sono acquatiche e somigliano agli adulti per molti aspetti: hanno tre segmenti tarsali; le antenne sono lunghe e filiformi; hanno sempre lunghi cerci e mancano sempre di coda centrale o filamento caudale mediano; le branchie, qualora le abbiano, possono trovarsi in varie parti del torace e addome e sono composte solo da filamenti e non da lamine; ciascuno dei segmenti toracici \u00e8 ricoperto da un grande sclerite. A seconda della specie, del sesso e delle condizioni ambientali, le ninfe compiono dalle 12 alle 24 mute.\nLo sviluppo fino allo stadio immaginale pu\u00f2 durare da uno a tre anni a seconda della specie. Lo sfarfallamento avviene in primavera o in autunno, prevalentemente di notte.\nImportanza ecologica.\n\u00c8 stato chiaramente dimostrato che gli stadi ninfali dei Plecotteri necessitano di acque fredde e ben ossigenate per la loro sopravvivenza e che di conseguenza sono molto suscettibili alle contaminazioni, dei corsi d'acqua, causate dall'uomo. Ogni causa di riduzione dell'ossigeno, ogni inquinante derivato dalle acque reflue, ogni causa che pu\u00f2 aumentare la temperatura dell'acqua pu\u00f2 eliminare le ninfe dal loro habitat. Per questo i Plecotteri sono ritenuti degli ottimi indicatori dello stato della qualit\u00e0 delle acque dei ruscelli e dei fiumi.\nTassonomia.\nQuest'ordine pu\u00f2 essere suddiviso in 3 subordini per un totale di 14 famiglie:"}
{"id": "495714", "revid": "93658532", "url": "https://it.wikipedia.org/wiki?curid=495714", "title": "Virus symbian", "text": "I virus symbian sono virus informatici creati per infettare e copiare dati sensibili dai dispositivi mobili con sistema operativo Symbian (smartphone o palmari).\nI virus per cellulari e smartphone in questione hanno estensione .sis (eseguibili per symbian) o .jar (per cellulari che hanno l'interprete Java).\nQuesti virus si diffondono tramite MMS, bluetooth e tramite programmi camuffati scaricabili da internet.\nBasta un po' di buon senso per non essere infettati; infatti, non accettando file da sconosciuti, ed evitando di installare programmi non richiesti, si riduce notevolmente la possibilit\u00e0 di essere infettati."}
{"id": "495720", "revid": "174925", "url": "https://it.wikipedia.org/wiki?curid=495720", "title": "Teorema di Van Kampen", "text": "In matematica, e pi\u00f9 precisamente in topologia algebrica, il teorema di Seifert-Van Kampen \u00e8 uno dei principali strumenti per il calcolo del gruppo fondamentale di uno spazio topologico. Venne dimostrato indipendentemente da Herbert Seifert ed Egbert van Kampen agli inizi del 1930. \nIl teorema afferma che se uno spazio topologico formula_1 \u00e8 unione di due aperti formula_2 e formula_3 che verifichino certe propriet\u00e0 di connessione allora la struttura del suo gruppo fondamentale \u00e8 esprimibile in termini dei gruppi fondamentali di formula_4 e dell'intersezione di formula_2 e formula_3. In tal modo il teorema permette di calcolare il gruppo fondamentale di uno spazio complicato partendo da gruppi fondamentali di spazi pi\u00f9 semplici.\nEnunciato.\nSia formula_1 uno spazio topologico, unione di due insiemi aperti\ntali che tutti e tre gli aperti\nsiano connessi per archi. Il teorema di Seifert-Van Kampen asserisce il fatto seguente.\nSia formula_10 un punto base in formula_11. Il gruppo fondamentale di formula_1 \u00e8 il prodotto amalgamato\nDescrizione tramite presentazioni.\nIl prodotto amalgamato pu\u00f2 essere descritto concretamente usando le presentazioni. \nSe i gruppi fondamentali di formula_2, formula_3 e formula_11 sono descritti come presentazioni\nallora il gruppo fondamentale di formula_1 \u00e8 descritto dalla presentazione\nottenuta affiancando le presentazioni di formula_2 e formula_3 e aggiungendo delle nuove relazioni formula_24. Queste nuove relazioni esprimono il fatto che i lacci contenuti sia in formula_2 che in formula_3 sono in realt\u00e0 uguali. Per definirle occorre introdurre gli omomorfismi\nindotti dalle inclusioni\nL'insieme formula_24 \u00e8 quindi l'insieme delle relazioni del tipo\nCiascuna di queste relazioni pu\u00f2 essere letta nel modo seguente:\nCasi particolari.\nL'enunciato generale del teorema si semplifica in alcuni casi. Ad esempio, nel caso in cui l'intersezione sia semplicemente connessa il prodotto amalgamato si riduce ad un prodotto libero fra gruppi. Come sopra, sia formula_1 uno spazio topologico, unione di due aperti formula_2 e formula_3 connessi per archi e con intersezione connessa per archi.\nSe l'intersezione formula_11 \u00e8 semplicemente connessa, il gruppo fondamentale di formula_1 \u00e8 il prodotto libero\nCon il linguaggio delle presentazioni, questo equivale a dire che non compaiono le relazioni aggiunte formula_24.\nUn altro caso utile \u00e8 quello in cui uno dei due aperti formula_4 sia semplicemente connesso.\nSe l'aperto formula_3 \u00e8 semplicemente connesso, il gruppo fondamentale di formula_1 \u00e8 il quoziente\ndove \n\u00e8 l'omomorfismo indotto dall'inclusione e formula_45 indica il normalizzato di formula_46, ovvero il pi\u00f9 piccolo sottogruppo normale contenente formula_46.\nL'enunciato si semplifica ulteriormente se entrambi gli aperti sono semplicemente connessi.\nSe gli aperti formula_2 e formula_3 sono entrambi semplicemente connessi, anche formula_1 \u00e8 semplicemente connesso. \nApplicazioni.\nSfera.\nIl teorema di Seifert-Van Kampen pu\u00f2 essere usato per calcolare il gruppo fondamentale della sfera formula_51 di dimensione formula_52. Siano formula_53 e formula_54 due punti antipodali nella sfera. I due aperti\nricoprono la sfera e hanno intersezione connessa per archi (perch\u00e9 formula_52). La proiezione stereografica mostra che formula_2 e formula_3 sono entrambi omeomorfi a formula_59 e quindi semplicemente connessi. Per il teorema di Seifert-Van Kampen, la sfera formula_51 \u00e8 anch'essa semplicemente connessa.\nSi noti che non \u00e8 necessario che l'intersezione di formula_2 e formula_3 sia semplicemente connessa per ottenere questo risultato. D'altra parte, \u00e8 necessario che l'intersezione sia connessa: per formula_63 questa tecnica non funziona e infatti la circonferenza formula_64 \"non\" \u00e8 semplicemente connessa.\nBouquet di circonferenze.\nSia formula_1 un bouquet di due circonferenze, ovvero l'unione di due circonferenze formula_2 e formula_3 nel piano che si intersecano in un punto formula_10. \nLe circonferenze formula_69 e formula_3 si intersecano in un punto, che \u00e8 semplicemente connesso. I gruppi fondamentali di formula_2 e formula_3 sono entrambi isomorfi a formula_73. Applicando il teorema di Van Kampen a questi due insiemi otterremmo quindi come gruppo fondamentale il prodotto libero\nIl procedimento usato non \u00e8 per\u00f2 del tutto corretto perch\u00e9 formula_2 e formula_3 non sono aperti. \u00c8 per\u00f2 possibile sostituire formula_2 e formula_3 con due loro intorni aperti opportuni in formula_1 in modo da rendere questo argomento rigoroso.\nIl gruppo fondamentale cos\u00ec ottenuto non \u00e8 abeliano. Il laccio formula_80, che si muove prima lungo formula_81 e poi lungo formula_82, non \u00e8 equivalente al laccio formula_83.\nToro.\nIl toro formula_84 \u00e8 omeomorfo al prodotto di due circonferenze\ned ha quindi gruppo fondamentale formula_86. Questo fatto pu\u00f2 essere anche verificato con il teorema di Seifert-Van Kampen come segue.\nIl toro pu\u00f2 essere rappresentato come spazio quoziente di un quadrato con i lati opposti formula_81 e formula_82 identificati parallelamente come in figura. Nel toro, i lati formula_81 e formula_82 diventano due circonferenze.\nI quattro vertici del quadrato risultano tutti identificati ad un punto formula_91, che \u00e8 l'intersezione delle circonferenze formula_81 e formula_82. Siano formula_94 il punto centrale del quadrato e formula_10 un altro punto interno.\nSi scelgono gli aperti di formula_84 seguenti:\nL'aperto formula_3 \u00e8 dato dalla parte interna del quadrato ed \u00e8 quindi semplicemente connesso. Spingendo i punti di formula_2 radialmente verso il bordo del quadrato si costruisce una retrazione di deformazione di formula_2 sull'unione formula_101 delle due circonferenze. Quindi il gruppo fondamentale di formula_2 \u00e8 il gruppo di un bouquet di due circonferenze. Risulta:\nL'intersezione formula_11 \u00e8 infatti omeomorfa ad un quadrato senza un punto, ed il suo gruppo fondamentale \u00e8 generato dal laccio formula_107 mostrato in figura. A questo punto il teorema di Seifert-Van Kampen asserisce che\ncon\nSia formula_110 un arco da formula_10 in formula_112 come in figura. I generatori formula_113 e formula_114\ndi formula_115 sono rappresentati dai lacci formula_116 e formula_117 rispettivamente. Il laccio formula_107 \u00e8 omotopo in formula_2 a formula_120 e quindi si ottiene\nNe segue che\nIn conclusione\nIl termine formula_124 \u00e8 un commutatore e sta a indicare la relazione di commutazione formula_125.\nSpazio con gruppo fondamentale ciclico finito.\nIl metodo usato per calcolare il gruppo fondamentale del toro pu\u00f2 essere generalizzato a qualsiasi spazio topologico formula_1 ottenuto identificando i lati di un poligono con formula_127 lati. \nAd esempio, sia formula_128 ottenuto identificando ogni lato in senso orario come in figura. Qui si ottiene \ne quindi\nLo spazio formula_1 ha quindi gruppo fondamentale ciclico finito.\nPer formula_132 lo spazio formula_1 \u00e8 omeomorfo al piano proiettivo reale:"}
{"id": "495721", "revid": "253269", "url": "https://it.wikipedia.org/wiki?curid=495721", "title": "Leopoldo Trieste", "text": "Biografia.\nNell'immediato dopoguerra forn\u00ec al teatro una trilogia sulla guerra e sulla violenza: \"La frontiera\" (1945), \"Cronaca\" (1946), prima opera teatrale al mondo che affront\u00f2 il problema dell'Olocausto, e \"N.N.\" (1947). Il secondo dramma ispir\u00f2 poi liberamente il film di Claudio Gora \"Febbre di vivere\" (1953), cui Trieste collabor\u00f2. Nel 1995 \"Cronaca\" fu rappresentata con successo al Deutsches Theater di Berlino. Nel corso degli anni 1950 ebbe una relazione sentimentale con l'attrice Giuliana Lojodice.\nLanciato come interprete da Federico Fellini in \"Lo sceicco bianco\" (1952) e \"I vitelloni\" (1953), diresse a sua volta \"Citt\u00e0 di notte\" (1958) e \"Il peccato degli anni verdi\" (1960), per dedicarsi poi totalmente alla carriera di caratterista, con frequenti apparizioni in commedie all'italiana quali \"Divorzio all'italiana\" (1961), \"Sedotta e abbandonata\" (1964), \"Il medico della mutua\" (1968), \"Piso pisello\" (1981), ma anche in grandi produzioni come \"Il padrino - Parte II\" (1974), \"Il nome della rosa\" (1986), \"Nuovo Cinema Paradiso\" (1988) e \"L'uomo delle stelle\" (1995).\nNegli anni sessanta e settanta prese parte anche a diversi sceneggiati televisivi, quali \"Le inchieste del commissario Maigret\", \"La famiglia Benvenuti\" e \"Il Circolo Pickwick\", nonch\u00e9 nello sceneggiato per ragazzi \"Le avventure di Ciuffettino\", andato in onda tra il 1969 e il 1970. Carlo Verdone aveva scritto per lui il ruolo dell'avvocato in \"Troppo forte\" (1986), parte che in seguito and\u00f2 ad Alberto Sordi a 15 giorni dall'inizio delle riprese per decisione dei produttori. Nel 2000 partecip\u00f2 all'episodio \"Il cane di terracotta\" della \"fiction\" \"Il commissario Montalbano\", nel ruolo di Lillo Rizzitano.\nMor\u00ec nella notte del 25 gennaio 2003, all'et\u00e0 di 85 anni, presso il Policlinico Umberto I di Roma, a causa di un infarto. La famiglia diffuse la notizia soltanto due giorni dopo, a esequie avvenute.\nRiconoscimenti.\nIl 3 maggio 2017, in occasione del centenario della nascita, gli \u00e8 stata intitolata una piazza nella sua citt\u00e0 natale Reggio Calabria."}
{"id": "495724", "revid": "124903381", "url": "https://it.wikipedia.org/wiki?curid=495724", "title": "Titolo cardinalizio", "text": "I titoli cardinalizi sono chiese della diocesi di Roma o delle sedi suburbicarie il cui nome \u00e8 assegnato ad ognuno dei cardinali della Chiesa cattolica.\nStoria.\nIl termine \"titulus\".\nIl \"titulus\" indicava originariamente la tabella (di marmo, legno, metallo o pergamena) che, posta accanto alla porta di un edificio, riportava il nome del proprietario. Questo perch\u00e9 le prime adunanze dei cristiani si attuavano all'interno di edifici privati (\"domus ecclesiae\"). I \"tituli\" privati comprendevano, oltre alla sala cultuale e ai locali annessi per usi liturgici, anche l'abitazione privata.\nSuccessivamente nacquero i \"tituli\" di propriet\u00e0 della comunit\u00e0, che conservavano il nome del fondatore o del donatore della casa.\nI titoli romani.\nI \"tituli\", come le odierne parrocchie, erano soggetti alla giurisdizione della Chiesa. Capo della comunit\u00e0 ecclesiale era il presbitero coadiuvato da ministri a lui sottoposti.\nI vari \"tituli\", anche se identici dal punto di vista funzionale e della finalit\u00e0, a causa della loro diversa origine e datazione, non si possono considerare come un gruppo omogeneo. Di tutti questi luoghi di riunione possediamo due diversi elenchi, desunti dalle sottoscrizioni dei vari presbiteri nel corso dei due sinodi svoltisi a Roma nel 499 e nel 595.\nConfrontando questi due elenchi, in certi casi si nota come il \"titulus\", che nel primo sinodo portava il nome del fondatore o del donatore, nel secondo porta la dedica all'omonimo santo. Probabilmente ci\u00f2 \u00e8 dovuto al crescente interesse per il culto dei martiri. Quelli pi\u00f9 antichi si trovano generalmente in zone periferiche o popolari della citt\u00e0, mentre quelli nuovi creati dopo l'editto costantiniano del 313 ebbero tutti posizioni pi\u00f9 centrali.\nI titoli e le diaconie originari.\nSecondo il \"Liber Pontificalis\", originariamente i titoli erano 25, come il numero dei presbiteri istituiti da papa Cleto per coadiuvarlo nella cura delle anime dell'Urbe; sette erano invece le diaconie, dal numero di dipartimenti (\"regiones\") in cui la citt\u00e0 era stata divisa per la cura dei poveri, ciascuno affidato ad un diacono.\nLa lista dei 25 titoli originari \u00e8 la seguente:\nQuesta \u00e8 la lista delle sette diaconie originarie:\nI titoli dei cardinali oggi.\nIl titolo viene attribuito dal papa all'atto della nomina di un cardinale e, a differenza del particolare incarico ecclesiale, \u00e8 vitalizio.\nTutti i \"tituli\" sono relativi alla diocesi di Roma e alle sue sedi suburbicarie, a simboleggiare l'unit\u00e0 del Collegio dei cardinali come strumento di supporto all'attivit\u00e0 pastorale del vescovo di Roma.\nLa corrispondenza tra \"tituli\" e ordini cardinalizi \u00e8 la seguente: una sede suburbicaria \u00e8 attribuita ad un cardinale vescovo, un titolo ad un cardinale presbitero, una diacon\u00eca ad un cardinale diacono.\nIn alcuni casi le diaconie e i titoli sono elevati, rispettivamente, \"pro hac vice\" a titolo presbiterale o vescovile: questo avviene per poter annoverare il suo titolare fra i cardinali presbiteri (ad esempio qualora il cardinale titolare sia eletto vescovo di una diocesi o se dopo dieci anni di diaconato il cardinale chiede di essere promosso al titolo presbiterale) senza che debba rinunciare ad un titolo tradizionalmente legato al proprio ordine di appartenenza o luogo d'origine.\nLe chiese titolari sono contrassegnate, generalmente sulla facciata, da un doppio stemma: a sinistra quello del Papa regnante, a destra quello del cardinale titolare medesimo.\nIl titolo della sede suburbicaria di Ostia spetta di diritto al cardinale decano, che lo affianca a quello gi\u00e0 a lui precedentemente assegnato.\nLista dei titoli cardinalizi.\nI \"tituli\" sono 240, suddivisi in sedi suburbicarie, titoli e diaconie.\nI cardinali patriarchi orientali.\nPapa Paolo VI, con il motu proprio \"Ad purpuratorum Patrum Collegium\", pubblicato l'11 febbraio 1965, stabil\u00ec che i patriarchi di rito orientale assunti nel Sacro collegio dei cardinali non appartengono al clero di Roma e, pertanto, non pu\u00f2 essere assegnato loro alcun titolo o diaconia. I patriarchi cardinali appartengono all'ordine di cardinali vescovi e, nella gerarchia, si situano immediatamente dopo di loro. Mantengono la loro sede patriarcale e non viene assegnata loro alcuna sede suburbicaria.\nAl momento della pubblicazione del motu proprio il cardinale Ignace Gabriel I Tappouni, patriarca di Antiochia dei Siri, che era stato creato cardinale presbitero da papa Pio XI nel concistoro del 16 dicembre 1935, rinunci\u00f2 al titolo dei Santi XII Apostoli e si inser\u00ec nell'elenco dei patriarchi cardinali. Il cardinale Gr\u00e9goire-Pierre Agagianian, che si era dimesso da patriarca di Cilicia degli Armeni il 25 agosto 1962, mantenne invece il titolo presbiterale di San Bartolomeo all'Isola che aveva ricevuto il 18 febbraio 1946, e in seguito, il 22 ottobre 1970, divenne cardinale vescovo del titolo della sede suburbicaria di Albano. Tutti gli altri cardinali patriarchi che sono entrati nel Collegio cardinalizio dal 1965 in poi non sono stati assegnatari di alcun titolo romano."}
{"id": "495730", "revid": "827882", "url": "https://it.wikipedia.org/wiki?curid=495730", "title": "Roadrunner", "text": ""}
{"id": "495731", "revid": "86599", "url": "https://it.wikipedia.org/wiki?curid=495731", "title": "Cratere Conon", "text": "Conon \u00e8 un cratere lunare di 20,96 km situato nella parte nord-orientale della faccia visibile della Luna, all'estremit\u00e0 orientale del complesso dei Montes Apenninus.\nIn prossimit\u00e0 di Conon, ad ovest, si trova la cresta montuosa denominata Mons Bradley, mentre ad est, a circa 70\u00a0km, giace il cratere Galen, ed a nord-est, a circa la stessa distanza, il cratere Aratus. A sud, nel Sinus Fidei, si trova una rima, orientata verso sud-sud-est, che prende il nome di Rima Conon.\nIl margine di Conon \u00e8 ben definito, e non presenta segni significativi di erosione da impatti successivi. Le pendici interne hanno uno spessore variabile, ed il pianoro interno assume una forma di ovale irregolare. Questa irregolarit\u00e0 potrebbe risultare dalle irregolarit\u00e0 preesistenti della superficie su cui il cratere si \u00e8 formato. Il piano interno \u00e8 accidentato ed \u00e8 privo di picco centrale.\nA sud, nel Sinus Fidei, si trova una rima, orientata verso sud-sud-est, che prende il nome di \"Rima Conon\" da questo cratere.\nCrateri correlati.\nAlcuni crateri minori situati in prossimit\u00e0 di Conon sono convenzionalmente identificati, sulle mappe lunari, attraverso una lettera associata al nome."}
{"id": "495732", "revid": "960795", "url": "https://it.wikipedia.org/wiki?curid=495732", "title": "Terina", "text": "Terina (in greco antico: \u03a4\u03b5\u03c1\u03af\u03bd\u03b1, \"Ter\u00ecna\") fu una citt\u00e0 della Magna Grecia fondata da coloni provenienti da Crotone e probabilmente ubicata, secondo alcuni studiosi, nelle vicinanze dell'odierna Sant'Eufemia Vetere, nel territorio di Lamezia Terme, per altri, il luogo era coincidente con l'odierna Tiriolo.\nStoria.\nLa citt\u00e0 greca di Terina fu fondata nella prima met\u00e0 del V secolo a.C. dai Crotoniati, presumibilmente dopo la vittoria di Crotone su Sibari del 510 a.C.\nIn questo modo Crotone intendeva estendere il proprio dominio sulla costa tirrenica e garantirsi il completo controllo dell'istmo di Catanzaro, assicurato gi\u00e0, sulla costa ionica, dalla fondazione di Skylletion.\nDotata di un porto (all'epoca la linea di costa era molto pi\u00f9 arretrata rispetto ad oggi) e collocata in un territorio ricco di risorse naturali in breve tempo divenne una citt\u00e0 prospera, attirando su di s\u00e9 le mire di altre poleis. Poco dopo la seconda met\u00e0 del V secolo a.C. fu sventato un primo attacco ad opera del generale turino Cleandrida nel quadro della campagna di Thurii volta ad allargare il proprio dominio anche sulla costa tirrenica.\nTra il V e il IV secolo a.C. Terina entr\u00f2 a far parte della Lega Italiota con lo scopo di sottrarsi alla sempre pi\u00f9 crescente pressione dei Lucani trovandosi costretta per\u00f2 ad entrare nell'area egemonica dei Siracusani per tutelarsi dalla sempre maggiore aggressivit\u00e0 lucana.\nDopo il 356 a.C. Terina venne conquistata dai Brettii. La conquista ad opera della popolazione italica per\u00f2 non sembra aver inciso sulla floridezza della citt\u00e0 che, come testimoniato anche dalla sua monetazione, continu\u00f2 anche sotto la dominazione bruzia.\nQuesta fu interrotta qualche decennio dopo dalla liberazione ad opera di Alessandro il Molosso che, durante la sua campagna in Italia, liber\u00f2 Terina ed altre citt\u00e0 greche dal dominio delle popolazioni italiche. Alla morte del Molosso per\u00f2 (330 a.C.) la citt\u00e0 cadde nuovamente sotto il dominio bruzio fino all'inizio del III secolo a.C. quando insieme alla madrepatria Crotone e alla vicina Ipponio fu conquistata del tiranno e re di Siracusa Agatocle.\nMorto Agatocle la citt\u00e0 fin\u00ec nuovamente sotto il dominio dei Bretii.\nNel 272 a.C., con la fine della guerra di Roma contro Taranto, Terina cadde sotto l'autorit\u00e0 romana.\nLa citt\u00e0 venne infine distrutta da Annibale nel 203 a.C. perch\u00e9 non aveva voluto schierarsi al fianco dei cartaginesi.\nGli scavi.\nPosizione e riscoperta.\nA lungo si ritenne che la citt\u00e0 si dovesse trovare in prossimit\u00e0 del comune di Nocera Terinese, su un pianoro di circa 400 ettari detto \"Piano di Terina\".\nQuesta ubicazione, basata sull'interpretazione di alcune fonti letterarie, non trov\u00f2 per\u00f2 mai conferma in nessun ritrovamento archeologico.\nUna serie di importanti ritrovamenti ebbero invece luogo nel 1865, in contrada Terravecchia, nei pressi di Sant'Eufemia Vetere, nel territorio di Lamezia Terme, quando venne casualmente ritrovato un diadema d'oro e un tesoro di gioielli venduto poi alla fine dello stesso secolo al British Museum di Londra, dove ancora oggi \u00e8 conservato.\nL'attenzione degli archeologi si spost\u00f2 quindi su tale zona. Dopo avere effettuato in quest'area due ricognizioni, una nel maggio del 1914, l'altra l'anno successivo l'archeologo Paolo Orsi, identific\u00f2 il sito della citt\u00e0 nella valle alluvionale del torrente Bagni, in prossimit\u00e0 della frazione di Sant'Eufemia del Golfo, identificando nel promontorio di Sant'Eufemia Vetere una posizione plausibile per l'acropoli della citt\u00e0 ipotizzando che sulle sue rovine sarebbe sorta l'Abbazia benedettina di Sant'Eufemia nel 1062.\nAl termine dei suoi sopralluoghi Paolo Orsi scrisse che \"\u201cil tesoro di S. Eufemia Vetere, la laminetta testamentaria e la necropoli Franz\u00ec sono documenti di primo ordine ad attestare la presenza di una ragguardevole citt\u00e0 greca\u201d\"\nA partire dal 1997 sono stati condotti, a cura della Sovrintendenza per i beni archeologici della Calabria, una serie di scavi nella zona indicata dall'Orsi che hanno portato alla luce una parte dell'abitato, organizzato secondo un modulo urbanistico ben definito.\nTali ritrovamenti possono essere considerati a supporto della tesi dell'Orsi ma non sono sufficienti a collocare definitivamente Terina all'interno del comune di Lamezia Terme, rimanendo infatti alcuni studiosi dubbiosi sulla effettiva collocazione del sito.\nLe indagini archeologiche.\nGli scavi condotti dalla Sovrintendenza per i beni archeologici della Calabria a partire dal 1997 in localit\u00e0 Iardini di Renda di Sant'Eufemia Vetere hanno dunque portato al ritrovamento di una maglia ortogonale scandita, secondo i canoni greci, da un sistema viario di cui al momento sono state individuate due plateiai, tra loro parallele, che danno luogo a isolati, all'interno dei quali si sono realizzate le unit\u00e0 residenziali dell'abitato.\nAll'interno del singolo isolato sono emerse strutture murarie che definiscono diverse aree all'interno dei medesimi edifici, alcune delle quali adibite ad abitazione mentre altre, probabilmente, utilizzate come sede di attivit\u00e0 lavorative ed artigianali, riprendendo un modello urbanistico diffuso in molti siti magnogreci del periodo ellenistico.\nLe fondazione delle abitazioni sono state realizzate grazie all'uso di ciottoli di fiume, le pareti erano realizzate in mattone crudo e le coperture con tegole legate da coppi.\nAlla struttura regolare delle abitazioni di cui sopra si sono poi sovrapposte modifiche e cambiamenti probabilmente frutto delle vicende alterne che hanno caratterizzato i tre secoli di vita della citt\u00e0.\nMonetazione di Terina.\nLa monetazione di Terina \u00e8 ampia. Inizia verso l'inizio del V secolo a.C., probabilmente intorno al 480 a.C.\nLe prime monete presentano al dritto una testa femminile, la ninfa Terina, con la scritta \"TEPINA\" ( in alfabeto greco).\nAl rovescio una figura femminile alata, Nike, in piedi. L'iscrizione \u00e8 \"NIKA\".\nIl disegno \u00e8 di tipo arcaico come anche l'alfabeto usato.\nUna seconda fase di monete, probabilmente da ascrivere alla seconda met\u00e0 dello stesso secolo, presentano al diritto lo stesso tipo mentre al rovescio la Nike \u00e8 ora seduta su un cippo. L'iscrizione recita ora TEPINAI\u03a9N (), il genitivo plurale del nome degli abitanti.\nAlcune monete hanno la firma dell'incisore \u03a6\u0399\u039b\u0399\u03a3 ().\nLe monete di Terina sono al pari, come eleganza, alle migliori monete greche."}
{"id": "495733", "revid": "180559", "url": "https://it.wikipedia.org/wiki?curid=495733", "title": "Polifonici Vicentini", "text": "Il coro dei Polifonici Vicentini \u00e8 sorto nel 1980 a Vicenza ed \u00e8 diretto dal maestro Pierluigi Comparin organista e docente al conservatorio di Vicenza \"Arrigo Pedrollo\".\nStoria.\nI polifonici Vicentini nascono inizialmente come coro virile, integrato, poco tempo dopo, dalle voci femminili. Innumerevoli concerti hanno visto il coro vicentino protagonista in tutta Italia e in Europa."}
{"id": "495738", "revid": "1318658", "url": "https://it.wikipedia.org/wiki?curid=495738", "title": "Cesare Pugni", "text": "Fu anche un valente pianista e un virtuoso violinista. \u00c8 soprattutto famoso per essere stato il compositore di musica da balletto per l'Her Majesty's Theatre a Londra e Compositore di balletto dei teatri imperiali di San Pietroburgo in Russia.\nCollabor\u00f2 con alcuni coreografi di fama internazionale, quali Arthur Saint-L\u00e9on, Jules Perrot e Marius Petipa, arrivando a creare le musiche di circa 312 balletti originali. Fu il pi\u00f9 prolifico compositore di musica per balletto mai vissuto. Dei balletti originali per i quali scrisse la musica i pi\u00f9 noti sono \"Ondine\" (1843), \"La Esmeralda\" (1844), \"Caterina, la figlia del bandito\" (1846), \"La figlia del faraone\" (1862) e \"Il cavallino gobbo\" (1864).\nCompose anche pezzi da inserire entro balletti firmati da pi\u00f9 compositori, come il Passo a Sei de \"La vivandi\u00e8re\" (noto anche come \"Markitenka\") (1844); il \"grand pas de deux\" dal \"Carnevale di Venezia\" (1859) e alcuni pezzi aggiunti per \"Le corsaire\" (circa 1856, 1863).\nQuasi ogni grande ballerina del periodo romantico da Marie Taglioni a Fanny Cerrito, Lucile Grahn, Fanny Elssler, Carlotta Grisi e Carolina Rosati ha danzato la maggior parte dei propri trionfi in balletti coreografati sulla musica di Pugni.\nBiografia.\nMilano.\nNato a Genova, si trasfer\u00ec ben presto a Milano, dove il padre Filippo, noto orologiaio, aveva il negozio.\nInizi\u00f2 a prendere lezioni private di musica da giovanissimo attirando l'attenzione di Peter Winter, che lo prese sotto la propria ala protettrice e lo aiut\u00f2 per l'iscrizione al Conservatorio Reale di musica di Milano all'et\u00e0 di tredici anni. Al conservatorio studi\u00f2 con Bonifazio Asioli (1769-1832) per la composizione e il contrappunto; con Alessandro Rolla (1757-1841), il maestro di Niccol\u00f2 Paganini, per il violino e con Carlo Soliva (1792-1851) per la teoria musicale.\nFin da giovane ebbe la possibilit\u00e0 di comporre per i balletti e le opere che venivano rappresentati al Teatro alla Scala o al teatro ausiliario de La Cannobiana.\nDebutt\u00f2 alla Scala come compositore nel 1826 con il balletto \"Elerz e Zulmida\" creato per il Maestro di balletto Louis Henry. Poich\u00e9 il balletto ebbe un grande successo, Henry gli commission\u00f2 altre tre composizioni e Pugni divenne in breve molto ricercato dai coreografi del tempo quali Salvatore Taglioni e Giovanni Galzerani.\nNonostante questi successi nel campo del balletto, il vero sogno di Pugni era di diventare un compositore di opera. Debutt\u00f2 nel 1831 con \"Il disertore svizzero\" al \"Teatro La Cannobiana\", cui segu\u00ec \"La vendetta\" con Clorinda Corradi e Domenico Donzelli. Entrambe le opere riscossero un notevole successo.\nIn questo periodo si fece anche ammirare per le sue sinfonie. Giacomo Meyerbeer lo port\u00f2 ad esempio come grande virtuoso nella composizione.\nQuesti successi lo portarono a diventare maestro cembalista nel 1832 e poi, a seguito della morte di Vincenzo Lavigna, direttore musicale della Scala.\nParigi.\nNonostante il successo iniziale, a soli due anni dall'insediamento alla Scala, Pugni venne licenziato a causa, pare, di uno scandalo dovuto ad appropriazione indebita di fondi. Il musicista aveva una nota passione per il gioco e l'alcool, vizi che lo riempirono di debiti. All'inizio del 1834 Pugni fugg\u00ec da Milano e dai suoi creditori.\nCon moglie e figli, espatri\u00f2 a Parigi, dove visse in povert\u00e0 alla ricerca disperata di un impiego. Ritrov\u00f2 a Parigi un vecchio amico, il compositore italiano Vincenzo Bellini, che in quel periodo stava montando, per il Th\u00e9\u00e2tre-Italien, la sua opera \"I puritani\" e nel contempo stava preparando una versione speciale del lavoro per il Teatro di San Carlo a Napoli. Il ruolo di soprano per Napoli doveva venire rivisto per adattarsi al talento vocale della \"prima donna\" Maria Malibran e poich\u00e9 la produzione parigina del lavoro faceva notevoli pressioni su Bellini, egli chiam\u00f2 Pugni per copiare le parti della partitura che sarebbero state presentate a Napoli senza alcun cambiamento. Pugni lo fece ma fece anche una seconda copia della partitura completa e poi vendette il manoscritto al Teatro di San Carlo a un prezzo molto alto. Immediatamente venne comunicato a Bellini che, a seguito dell'acquisto di una copia ufficiale della partitura, non vi era pi\u00f9 bisogno dei suoi servigi a Napoli. Bellini fu scioccato perch\u00e9 non solo aveva dato cinque franchi per il lavoro di copisteria a Pugni ma lo aveva anche aiutato in tutti i modi, dandogli vestiti e prestandogli soldi.\nNel 1836 Pugni ricevette da Louis Henry, il coreografo di tante sue partiture per balletto, la proposta di comporre la musica per il balletto \"Liacone\" per il balletto del Teatro San Carlo di Napoli. Pugni accett\u00f2 e and\u00f2 a Napoli. Dopo poco Henry mor\u00ec di colera cos\u00ec nel 1837 Pugni torn\u00f2 a Parigi dove dovette accontentarsi di fare il copista per l'Op\u00e9ra fino al 1843. Venne incaricato di correggere e orchestrare quasi tutta la musica per balletto presentata sul palco dell'Op\u00e9ra. In questo periodo divent\u00f2 amico di Benjamin Lumley, direttore del Her Majety's Theatre a Londra. Tramite Lumley, Pugni venne in contatto con Jules Perrot, il noto coreografo. Lumley, nel 1843, offr\u00ec a Pugni il posto di \"Compositore di musica per balletto\" al \"Her Majesty's Theatre\".\nLondra.\nGli anni a Londra furono prolifici e ricchi di successi. Pugni produsse un impressionante serie di partiture per i tre grandi coreografi del tempo: Jules Perrot, Arthur Saint-L\u00e9on e Paul Taglioni. Scrisse anche moltissimi \"pas\", variazioni, \"divertissement\" e danze aggiuntive. In questo periodo di attivit\u00e0 frenetica incontr\u00f2 e spos\u00f2 Marion (o Mary Ann) Linton.\nLa collaborazione Pugni-Perrot fu molto prolifica e piena di successo, sia di pubblico che di critica. Tra i tanti balletti si annoverano: \"Ondine\", \"\u00c9oline\", \"La Esmeralda\". La coppia gir\u00f2 anche per l'Europa: fu a Milano e a Berlino nel 1845 per \"La Esmeralda\", nel 1847 a Milano per \"Catarina or La fille du bandit\" e \"Lalla Rookh\", a San Pietroburgo per \"La Esmeralda\".\nPer Taglioni Pugni scrisse: \"Coralia\", \"Th\u00e9a\", \"Les plaisirs de l'hiver\" e \"Les m\u00e9tamorphoses\" (meglio noto come \"Satanella\").\nPer Arthur Saint-L\u00e9on Pugni a Parigi scrisse: \"La vivandi\u00e8re\" nel 1844, \"La violon du diable\" nel 1849 all'Op\u00e9ra national de Paris e \"Stella\" nel 1850.\nRussia.\nQuando Perrot fu nominato \"Premier ma\u00eetre de ballet\" a San Pietroburgo, chiese di avere al suo fianco come compositore di balletti Cesare Pugni. Nel 1850, tagliati tutti i legami con Londra e Parigi, Pugni si trasfer\u00ec a San Pietroburgo con la moglie e i loro sette figli. Nel 1861, Anton Rubinstein assunse Pugni per insegnare composizione e contrappunto al nuovissimo Conservatorio di San Pietroburgo, carica che mantenne fino al giorno della morte.\nA San Pietroburgo, quando Perrot lasci\u00f2 la Russia nel 1858, Pugni si trov\u00f2 a scrivere la musica per balletto dei due grandi coreografi del tempo: Marius Petipa e Arthur Saint-L\u00e9on. Per Petipa aveva gi\u00e0 scritto nel 1855 \"Le stelle di Granada\"\nGli ultimi anni.\nPugni diventava sempre pi\u00f9 inaffidabile causa il suo alcolismo e la sua passione per il gioco. Petipa inizi\u00f2 a trovare difficile ottenere della buona musica da lui. Quando Petipa gli chiese di comporre il balletto La dalia azzurra e Pugni gli consegnava la partitura un poco alla volta. Questa divent\u00f2 la prassi.\nNel 1862, Pugni compose la musica per il balletto di Petipa \"La figlia del faraone\", creato e montato in sole sei settimane per la Prima Ballerina italiana Carolina Rosati. Un altro grande successo fu \"Il cavallino gobbo\" creato per Saint-L\u00e9on nel 1864. La marcia dal titolo \"Gente di Russia\", tratta dall'ultimo atto di questo balletto, divent\u00f2 una delle musiche preferite dello Zar Alessandro II.\nIl comportamento di Pugni diventava sempre pi\u00f9 inaffidabile, Petipa lo doveva addirittura far sorvegliare per assicurarsi che la musica richiesta venisse scritta. Ad ogni modo, Pugni riusc\u00ec a scrivere otto nuove partiture tra il 1865 e il 1868 per il Balletto Imperiale, anche se erano soprattutto balletti in un atto e \"divertissement\". Anche Saint-L\u00e9on aveva serie difficolt\u00e0 con Pugni e fu per questo che gli prefer\u00ec il compositore Ludwig Minkus. L'ultima opera per balletto intero fu \"Le Roi Candaule\" nel 1868 per Petipa. Alla fine del 1869 Pugni riusc\u00ec a completare a stento la partitura per il balletto in un atto di Petipa \"Le due stelle\". Il 26 gennaio 1870 mor\u00ec in totale povert\u00e0.\nFu sepolto nel cimitero romano cattolico Vyborgskayadi di San Pietroburgo.\nIn onore del compositore e per raccogliere fondi per la sua famiglia, fu allestito nel 1870 da Petipa un gal\u00e0 con estratti dai vari lavori di Pugni.\nLa musica di Pugni.\nLa maggioranza della musica di Pugni arrivata fino a noi contiene temi presi a prestito da altri compositori. Questa era comunque una pratica in uso in quei tempi per i compositori di musica per il balletto. Essi dovevano infatti adattarsi ai voleri della prima ballerina o del coreografo. Pugni era molto famoso per la velocit\u00e0 con la quale lavorava. Era capace di allestire un intero balletto in una settimana e i \"divertissement\" in un giorno e le variazioni per la ballerina in poche ore.\nMolte delle partiture di Pugni, soprattutto quelle scritte per i Teatri Imperiali di San Pietroburgo, contenevano passaggi virtuosistici per vari strumenti solisti. Poich\u00e9 l'orchestra del Teatro Kamennyj includeva molti musicisti talentuosi, Pugni dava loro l'opportunit\u00e0 di mettere in mostra il talento.\nLe partiture di Pugni si trovano al Conservatorio di Parigi, nel dipartimento di musica della\nBiblioth\u00e8que nationale de France, al Conservatorio di Milano e alla British Library ma soprattutto alla Biblioteca Centrale di Musica di San Pietroburgo, che contiene praticamente tutti i balletti che Pugni scrisse in Russia, comprese le revisioni di altri lavori creati per altri teatri all'estero."}
{"id": "495739", "revid": "767487", "url": "https://it.wikipedia.org/wiki?curid=495739", "title": "Giardinetto", "text": "Il giardinetto (\"quarter\" nella terminologia in lingua inglese) di un'imbarcazione \u00e8 la parte compresa tra il traverso e la poppa. Si distinguono, infatti, il \"giardinetto di sinistra\" dal \"giardinetto di dritta\". Il giardinetto \u00e8 la parte contrapposta al mascone (la parte dello scafo compresa tra il traverso e la prua).\nIl nome deriva dal piccolo orto pensile dei galeoni, posto sulla ruota di poppa, all'altezza della cabina del comandante, in cui veniva coltivata quella poca verdura di cui godeva il comandante stesso e (per sua concessione) gli ufficiali della nave durante i lunghi viaggi in mare aperto."}
{"id": "495742", "revid": "1652635", "url": "https://it.wikipedia.org/wiki?curid=495742", "title": "Mascone", "text": "Il mascone \u00e8 la parte dello scafo di un'imbarcazione compresa tra il traverso e la prua. Vi sono, quindi, un \"mascone di sinistra\" e un \"mascone di dritta\". Il mascone \u00e8 la parte contrapposta al giardinetto.\nIn caso di mare formato, con le imbarcazioni a vela e a motore si prende l'onda al mascone (o al giardinetto, se il mare \u00e8 a poppa) per ridurne il beccheggio e il rollio e migliorarne la stabilit\u00e0."}
{"id": "495743", "revid": "297059", "url": "https://it.wikipedia.org/wiki?curid=495743", "title": "Martino Gosia", "text": "Biografia.\nUn aneddoto tratto dalla cronaca di Ottone Morena (cronista lodigiano vissuto a met\u00e0 del secolo XII) riporta che Irnerio, morente, avrebbe designato il suo successore tra i quattro allievi prediletti, individuando tale successore in Jacopo con questa affermazione: \"\u201cBulgarus os aureum, Martinus copia legum, mens legum est Ugo, Jacopo id quid ego. Et sic dictus Jacobus fuit doctor\u201d\".\nCanonisti e civilisti nel Medioevo.\nAccanto al \"Corpus iuris\", l'altra chiave di volta del sistema del diritto del Basso medioevo e anche dell'et\u00e0 moderna (fino al XIX secolo) fu il diritto della Chiesa. Per le sue caratteristiche di contenuto e modalit\u00e0 di formazione, solo in parte pu\u00f2 essere avvicinato al \"Corpus iuris\": mentre quest'ultimo \u00e8 un complesso di testi risalenti al VI secolo d.C., riproposti in blocco come norme vigenti nel XII secolo, la fonte del diritto della Chiesa solo in parte \u00e8 costituita da materiali di secoli precedenti, riorganizzati e riproposti nell'et\u00e0 del rinascimento giuridico, mentre per il resto si compone di raccolte di \"epistulae decretales\" (atti normativi) dei pontefici dei secoli XII-XV. \nAnche queste fonti divennero oggetto di un'intensa attivit\u00e0 didattica e scientifica, che si svolse con le stesse caratteristiche di quella che nel frattempo investiva la riscoperta compilazione giustinianea: sicch\u00e9 le varie compilazioni, mano a mano che venivano realizzate, furono glossate e anche in questo caso le annotazioni marginali divennero parte integrante del testo. Nel XIII secolo si scrissero \"summae\", come quella celeberrima di Enrico da Susa, che contiene un'esposizione sistematica del diritto canonico nell'ordine delle decretali di papa Gregorio IX (\"Summa aurea\").\nPensiero.\nEnrico da Susa definir\u00e0 Martino Gosia come \"spiritualis homo\" disposto a seguire la legge di Dio a costo di sacrificare Giustiniano, giacch\u00e9 il ricorso all'equit\u00e0 altro non sarebbe se non il ricorso al diritto canonico. Canonisti e civilisti erano concordi nel rappresentare il sistema normativo come un sistema di sfere concentriche (diritto naturale, diritto delle genti, diritto civile). Per i canonisti, tra cui Gosia, il diritto naturale coincide con il dettato biblico (diritto divino); per i civilisti, tra cui Bulgaro, il diritto naturale, pur avendo punti di contatto col diritto divino, non coincide con esso.&lt;br&gt;I civilisti rinvengono il diritto naturale anche nella compilazione giustinianea, ma soprattutto nel diritto del pretore romano, che, \"aequitate naturali motus\", pu\u00f2 derogare il diritto civile che gli appare ingiusto. Il riferimento \u00e8 alla definizione di Cicerone, per cui l'equit\u00e0 corrisponde all'eguaglianza \"(aequitas = aequalitas)\", e a quella delle \"Questiones de iuris subtilitatibus\", la quale descrive l'equit\u00e0 come corrispondenza dell'atto giuridico con la sua \u201ccausa naturale\u201d (se il venditore consegna la cosa il compratore deve pagare il prezzo, e viceversa), non creata dall'arbitrio del legislatore, ma insita nella \u201cnatura delle cose\u201d, espressione, cio\u00e8, del diritto naturale. \nIn un'epoca di lotta tra l'Imperatore e i Comuni dell'Italia settentrionale, la glossa irneriana diventa cos\u00ec uno strumento di rilancio della concezione tradizionale dell'impero e del pieno recupero delle \"regal\u00ece\" (v. \"infra\").&lt;br&gt;Nel 1158, Federico Barbarossa scende per la seconda volta in Italia, e nella dieta di Roncaglia emana un lungo elenco di \"diritti imperiali\", frutto del lavoro di Bulgaro, Martino Gosia, Jacopo e Ugo di Porta Ravegnana.&lt;br&gt;Gosia non fu spettatore della sconfitta dell'Imperatore a Legnano nel 1176 e della pace di Costanza del 1183, con cui si ebbe il riconoscimento della Lega Lombarda e delle autonomie comunali, e si decret\u00f2 la fine dell'antica concezione dell'impero. Si riconosceva cos\u00ec la validit\u00e0 delle consuetudini cittadine e la loro superiorit\u00e0 rispetto al diritto imperiale, come diritti speciali. La concezione di Irnerio e di Martino Gosia era tramontata nella storia.\nOpere.\n\"Constitutio de regalibus\".\nLe \"regalie\" sono un insieme di prerogative pubbliche, anche di natura fiscale, che affermano la supremazia dell'Imperatore sui Comuni.\nLe regalie sono le seguenti: le arimannie, le vie pubbliche, i fiumi navigabili e quelli dai quali derivano canali navigabili, i porti, i tributi che si percepiscono sulle rive dei fiumi, le esazioni che comunemente si chiamano telonei, le monete, i compendi delle multe e delle pene, i beni vacanti e quelli che per legge vengono tolti agli indegni, eccetto quelli che sono conferiti a qualcuno con speciale provvedimento e i beni di coloro che contraggono nozze incestuose nonch\u00e9 i beni dei proscritti e dei condannati, secondo quanto dispongono le recenti costituzioni, le prestazioni di angarie e parangarie, di carri e di navi e le imposizioni straordinarie a favore della maest\u00e0 regia, la potest\u00e0 di creare magistrature per amministrare la giustizia, le zecche e i pubblici palazzi nelle citt\u00e0 in cui esistono per tradizione, i redditi della pesca e delle saline, i beni dei rei di lesa maest\u00e0 e la met\u00e0 dei tesori trovati in luogo sacro o in terre di pertinenza dell'imperatore se questi non avr\u00e0 collaborato al loro ritrovamento; se avr\u00e0 collaborato, tutto spetta a lui."}
{"id": "495744", "revid": "119255203", "url": "https://it.wikipedia.org/wiki?curid=495744", "title": "Traverso (nautica)", "text": "Il traverso di un'imbarcazione corrisponde alla perpendicolare della linea longitudinale della nave, tracciata a met\u00e0 della lunghezza fuori tutto della barca (o nave) stessa.\n\u00c8 anche un tipo di andatura a vela caratterizzata dal fatto che il vento che fornisce la forza propulsiva alla barca arriva da una direzione perpendicolare alla linea longitudinale dell'imbarcazione stessa."}
{"id": "495745", "revid": "73537", "url": "https://it.wikipedia.org/wiki?curid=495745", "title": "Isfahan", "text": ""}
{"id": "495746", "revid": "287204", "url": "https://it.wikipedia.org/wiki?curid=495746", "title": "Sucha", "text": ""}
{"id": "495750", "revid": "729019", "url": "https://it.wikipedia.org/wiki?curid=495750", "title": "NIPRNet", "text": "NIPRNet (Unclassified but Sensitive Internet Protocol Router Network o Non-classified Internet Protocol Router Network) \u00e8 una rete militare che dagli anni 1990 sostitu\u00ec MILNET, la rete militare che era stata creata dalla rete ARPANET quando questa divenne di dominio pubblico."}
{"id": "495751", "revid": "54708", "url": "https://it.wikipedia.org/wiki?curid=495751", "title": "Ludwig Minkus", "text": ""}
{"id": "495752", "revid": "1463849", "url": "https://it.wikipedia.org/wiki?curid=495752", "title": "Aloisius Ludwig Minkus", "text": "Minkus \u00e8 famoso soprattutto per i balletti che compose durante i suoi anni alla corte dei Teatri Imperiali di San Pietroburgo come \u201cPrimo compositore di balletto\u201d, posto che occup\u00f2 dal 1871 fino alla sua abolizione nel 1886. Continu\u00f2 a comporre musica regolarmente per i Teatri Imperiali fino al 1891, anno in cui si ritir\u00f2 a Vienna. Minkus scrisse quasi tutta la sua musica per i maestri del balletto Arthur Saint-L\u00e9on e Marius Petipa. I suoi balletti pi\u00f9 famosi sono \"La source\" (del 1866, composta con L\u00e9o Delibes), \"Don Chisciotte\" (1869) e \"La bayad\u00e8re\" (1877).\nOltre a composizioni originali, egli aggiunse spesso brani a partiture gi\u00e0 esistenti, tra cui ad esempio le aggiunte al revival fatto da Petipa nel 1881 del balletto \"Paquita\": Minkus per l'occasione scrisse il \"Grand pas classique\", il \"Pas de trois\" (famoso anche come \"Pas de trois di Minkus\") e la \"Polonaise e mazurca dei bambini\".\nInoltre Minkus riorchestr\u00f2 ed aggiunse musiche per il revival di Petipa di \"Giselle\", molte delle quali sono diventate parte integrante della partitura di Adolphe Adam.\nBiografia.\nL'infanzia.\nNon si possiedono dettagliate informazioni riguardo alla vita di Minkus. Sappiamo che si spos\u00f2 con una certa Madame Minkus e che ebbe una figlia di nome Lyubov. Non sappiamo quali siano state le principali influenze musicali della sua infanzia ma \u00e8 certo che fu un grande virtuoso del violino. Ad un certo punto della sua giovinezza si trasfer\u00ec a Vienna, dove visse alcuni anni. Qui inizi\u00f2 a studiare composizione e mostr\u00f2 un vero talento componendo brani da sala per il violino, cinque dei quali furono pubblicati negli anni 1846-47. In questi anni inizi\u00f2 anche a condurre un'orchestra.\nAll'inizio del 1846, l'allora diciannovenne Minkus si trasfer\u00ec a Parigi, dove fece carriera come violinista e direttore d'orchestra. Nel 1853 emigr\u00f2 a San Pietroburgo, Russia, diventando il direttore dell'orchestra privata del principe Nikolai Borisovich Yusupov fino al 1856. Dal 1856 fino al 1861, Minkus suon\u00f2 come primo violino nell'orchestra del Teatro Bol'\u0161oj di Mosca e subito dopo gli venne offerto la prestigiosa posizione di primo violino e direttore di orchestra dell'Opera Imperiale italiana di quel teatro. Nel 1861 Minkus fu nominato maestro concertista del Bol'\u0161oj e professore di violino del nuovissimo Conservatorio di Mosca. Nel 1864 divent\u00f2 \"Ispettore delle orchestre dei teatri imperiali\". Molti storici asseriscono che questi successi testimoniano un talento che spesso ai nostri giorni non gli viene riconosciuto.\nLa maturit\u00e0.\nMinkus in quegli anni svilupp\u00f2 una stretta amicizia con il ma\u00eetre de ballet francese Arthur Saint-L\u00e9on che nel 1862 gli commission\u00f2 la partitura per la revisione del balletto \"Orfa\", nuovo allestimento per il Bol'\u0161oj del balletto del 1852 con la coreografia di Jean Coralli e la musica di Adolphe Adam. Il balletto fu un vero successo. A quel tempo Saint-L\u00e9on era uno dei coreografi pi\u00f9 famosi in Europa e nel 1860 fu nominato \"Primo ma\u00eetre de ballet in capo\", una carica che gli richiedeva di risiedere occasionalmente a Mosca per allestire i lavori per il Bol'\u0161oj.\nL'\"entr'acte\" che Minkus compose per l\"'Orfa\" di Saint-L\u00e9on fu la prima composizione per il balletto. Nel marzo del 1863, Saint-L\u00e9on commission\u00f2 a Minkus la partitura del suo primo balletto a serata intera dal titolo \"La fiamma dell'amore o la salamandra\", meglio noto con il titolo di \"Fiametta\", che fu rappresentato per la prima volta il 12/24 novembre 1863 (secondo le date del calendario giuliano/calendario gregoriano) con enorme successo al Bol'\u0161oj di Mosca. Saint-L\u00e9on poi mont\u00f2 il lavoro con un altro allestimento con il titolo di \"Fiametta o il diavolo in amore\" a San Pietroburgo per i Balletti Imperiali. La prima fu eseguita con successo il 13/25 febbraio 1864 al Teatro imperiale Bol'\u0161hoi Kamennyj. Minkus in seguito accompagn\u00f2 Saint-L\u00e9on anche nella terza edizione del balletto fatta per l'Op\u00e9ra di Parigi, andato in scena l'11 luglio 1864. Ancora il titolo del balletto fu cambiato in \"Nem\u00e9a\".\nTramite questa associazione con Saint-L\u00e9on e il balletto imperiale di San Pietroburgo, Minkus arriv\u00f2 all'attenzione del grande coreografo Marius Petipa.\nMarius Petipa arriv\u00f2 alla capitale imperiale nel 1847 come Primo ballerino dei Teatri Imperiali ma anche come assistente del grande \"Premi\u00e8re ma\u00eetre de ballet en chef\" Jules Perrot. Quando Perrot lasci\u00f2 per sempre la Russia nel 1859, Petipa fu nominato Maestro di balletto in seconda dopo il grande successo del suo balletto \"La figlia del faraone\" su musica di Cesare Pugni, il compositore di balletto di corte fin dal 1850. Pugni per\u00f2, a causa anche del suo alcolismo, era ormai alla fine della carriera Saint-L\u00e9on e Petipa iniziarono a chiedere aiuto a Minkus.\nUn famoso brano composto da Minkus durante questo periodo fu la variazione aggiunta al revival di Petipa di \"Giselle\" (1866), allestito per la ballerina Ad\u00e8le Grantzow. Per questa variazione Minkus cambi\u00f2 la musica del corteggiamento tra Giselle ed Albrecht del primo atto in un Leitmotif, convertendola in un valzer. Nel fare questo, confermava semplicemente il principio strutturale gi\u00e0 presente nel balletto, che richiama sia il motivo delle Villi che la coda del passo a due del \"Raccolto\" (per ricordare il nome di Giselle) all'inizio del secondo atto. Questa variazione fu aggiunta al \"Grand pas de deux\" nel secondo atto per la Grantzow e ne \u00e8 diventata parte da allora.\nNell'autunno del 1866 Minkus fu invitato da Saint-L\u00e9on ad accompagnarlo a Parigi per allestire un nuovo lavoro per il Teatro Imperiale dell'Op\u00e9ra. Fu cos\u00ec che nacque \"La source\", scritta insieme al compositore francese L\u00e9o Delibes: Minkus scrisse il primo atto e la seconda scena del secondo atto mentre Delibes scrisse il secondo atto e la prima scena del terzo atto. Il balletto debutt\u00f2 il 12 novembre 1866 con scarso successo.\nNel 1869 Petipa fu chiamato a Mosca per allestire un balletto per il Bolshoi basato sul \"Don Chisciotte\" di Cervantes. Invece di rivolgersi all'ormai inaffidabile Cesare Pugni, Petipa commission\u00f2 la partitura a Minkus il quale scrisse una musica ricca di melodie spagnoleggianti. Il balletto debutt\u00f2 il 14 dicembre 1869 con grande successo.\nMinkus compose altri due balletti per Saint-L\u00e9on, sempre a San Pietroburgo, \"Le poisson dor\u00e9\" nel 1867 basato sul poema di Aleksandr Sergeevi\u010d Pu\u0161kin \"Fiaba del pescatore e del pesciolino\" e la stravaganza orientale \"Le Lys\" nel 1869 per il quale Minkus us\u00f2 sezioni da lui scritte per \"La source\". Tutti e due i balletti furono un fallimento catastrofico per Saint-L\u00e9on al punto tale che il contratto con i Teatri Imperiali non venne rinnovato ed egli ritorn\u00f2 a Parigi, dove mor\u00ec nel 1870.\nLa celebrit\u00e0.\nNon molto dopo la morte di Saint-L\u00e9on, Petipa fu nominato \"Premi\u00e8r Ma\u00eetre de Ballet en Chef\" per i Teatri Imperiali di San Pietroburgo. Nel gennaio 1870 il principale collaboratore di Petipa, il compositore Pugni, mor\u00ec. Petipa allest\u00ec una nuova versione del \"Don Chisciotte\" e Minkus riscrisse completamente la partitura. Il balletto debutt\u00f2 il 9 novembre 1871 e divent\u00f2 immediatamente un classico con grande fama di Minkus per aver scritto una partitura molto efficace. Questo successo fece guadagnare al compositore il posto di \"Compositore per il balletto per la corte di sua Maest\u00e0 Imperiale\" per il modesto salario di 2000 rubli all'anno (raddoppiato dall'Imperatore Alessandro nel 1878).\n\"Don Chisciotte\" segn\u00f2 l'inizio di una fertile collaborazione tra Minkus e Petipa che port\u00f2 alla creazione di una serie di capolavori negli anni 1870 - 1880, incluso una delle pi\u00f9 grandi partiture di Minkus nonch\u00e9 l'ultimo capolavoro di Petipa: \"La bayad\u00e8re\" nel 1877.\nIn questo periodo Minkus continu\u00f2 a suonare il violino come professionista. Fu, ad esempio, il secondo violino nell'ensemble che debutt\u00f2 a Mosca il 28 marzo 1871 nel \"Quartetto per archi n. 1 in RE, op. 11\" di \u010cajkovskij.\nNel maggio del 1883 Minkus scrisse la musica per il balletto La Nuit et le Jour di Petipa, una fastosa danza di celebrazione allestita per celebrare l'incoronazione dell'imperatore Alessandro III. L'imperatore, un fanatico ballettomane, insign\u00ec Minkus dell\"'Ordine di San Stanislao\" per la splendida partitura.\nNel 1886 Minkus scrisse per Petipa quella che fu l'ultima partitura nel ruolo di compositore ufficiale per il balletto dei Teatri Imperiali: \"Les pilules magiques\". Il balletto debutt\u00f2 a febbraio nella nuova sede, il \"Teatro Imperiale Mariinsky\".\nIl ritiro.\nLo stesso anno Ivan Vsevolozhsky, direttore dei Teatri Imperiali di San Pietroburgo, abol\u00ec il posto di Minkus per diversificare la musica da balletto. Minkus ufficialmente si ritir\u00f2 subito dopo e nel novembre di quell'anno diede una sontuosa serata d'addio per beneficenza.\nContrariamente a quanto si crede, Petipa preferiva lavorare con compositori specializzati in partiture per balletto poich\u00e9 si riteneva che i compositori sinfonici non fossero adatti a comporre per il balletto. Anche dopo il grande successo de \"La vestale\" nel 1888 e \"La bella addormentata\" nel 1890, Petipa chiam\u00f2 Minkus per comporre la musica del balletto \"Kalkabrino\" che debutt\u00f2 il 13 (25) febbraio del 1891. La musica venne giudicata un capolavoro dai critici del tempo e fu considerata la migliore partitura del compositore (l'unica parte rimasta oggi \u00e8 una variazione orchestrata per un assolo d'arpa incluso nel \"Paquita grand pas classique\" del Kirov). Nonostante il grande successo, \"Kalkabrino\" fu l'ultima partitura di Minkus per il Balletto Imperiale e anche l'ultima sua composizione nota. Egli lasci\u00f2 la Russia per sempre nell'estate del 1891, si trasfer\u00ec a Vienna e visse con la figlia Lyubov Minkusovna, che aveva danzato nel corpo di ballo dei Balletti Imperiali fino a quattro anni prima della morte, avvenuta nel 1910.\nMinkus visse gli ultimi anni della sua vita a Vienna con un piccolo vitalizio derivante dal tesoro Imperiale fino a che gli eventi della prima guerra mondiale e della rivoluzione russa del 1917 costrinsero ad un taglio netto delle spese, lasciando il musicista in estrema povert\u00e0 fino alla morte, avvenuta per polmonite il 7 dicembre 1917.\nIl nome di Minkus.\nC'\u00e8 un po' di confusione riguardo al nome di Minkus. In Russia e in altre parti dell'Europa dell'Est il compositore \u00e8 noto con il nome di Ludwig mentre in Occidente \u00e8 noto con il doppio nome di L\u00e9on Feodorovich. Egli nacque con il nome di Aloisius Ludwig, fatto che ha creato qualche perplessit\u00e0 tra gli storici in quanto sia Aloisius che Ludwig si traducono con Luigi. Quando raggiunse la posizione di primo violinista per il Teatro Imperiale Bolshoi di Mosca nel 1856 il suo nome divent\u00f2 Ludwig Minkus.\nTutti i libretti per i quali scrisse la musica nel periodo imperiale e tutte le recensioni del tempo lo citano con il nome di signor Minkus, L. Minkus o Ludwig Minkus. Nel certificato di morte stilato a Vienna nel 1917 si trova scritto \"Ludwig Minkus, compositore\".\nLa prima apparizione nota dei due nomi \"L\u00e9on Feodorovich\" si legge in una riduzione per piano del \"Grand pas classique\" da \"Paquita\" del 1937. La musica fu ricavata dalle parti orchestrate usate dalla compagnia di Anna Pavlova negli anni 1910-1920. I programmi delle rappresentazioni della Pavlova lo citano anche con il nome di Ludwig Minkus. Questa composizione a quel tempo era una delle pochissime disponibili al di fuori dei confini della Russia Sovietica e forse questi due nomi derivano da questa riduzione per piano.\nLa musica di Minkus.\nIl fatto che Minkus sia presto caduto nel dimenticatoio ha molto a che fare con il modo in cui la musica per balletto veniva creata e trattata durante il periodo del suo incarico come \"Primo compositore del Balletto Imperiale\" nella Russia zarista. In quel periodo, in Russia come in altre parti d'Europa, il coreografo aveva pieno dominio sulla partitura fornitagli dal compositore. I balletti del diciannovesimo secolo erano un'unione di danza e mimo e la musica doveva essere soprattutto \"dansante\" con melodie leggere e vivaci e strutture ritmiche poco complicate e regolari, capaci di sottolineare i movimenti del balletto classico. La musica per le scene di mimo e le scene d'azione ricalcavano il dramma teatrale e accompagnavano l'azione. Minkus aveva un contratto per comporre musica su richiesta e quindi era costretto a nuove partiture in ogni stagione come pure a rivedere costantemente la musica dei numerosi revival di Petipa.\nCome molti dei \"compositori specializzati in balletto\" venuti prima di lui, Minkus componeva la maggioranza delle partiture durante le prove mentre il coreografo componeva le danze. Il musicista metteva in pratica le istruzioni dettagliate del coreografo, componendo cos\u00ec musica \"su ordinazione\". Anche \u010cajkovskij sub\u00ec la stessa sorte per \"La bella addormentata\" e \"Lo schiaccianoci\", che si vide anche cambiate le partiture da Petipa.\nSpesso Minkus scriveva quattro o cinque passaggi melodici per una variazione in modo che il coreografo potesse scegliere quelli a lui pi\u00f9 congeniali cosicch\u00e9 la musica veniva tagliata su misura per adattarsi a qualsiasi cambiamento. Molte delle partiture originali di Minkus contengono numerose ripetizioni opzionali di varie frasi, anticipando cos\u00ec i tagli durante la produzione. C'erano momenti in cui Minkus componeva musica per grandi \"ensembles\" (un'ouverture, quattro o cinque passaggi melodici e una chiusura) che poi veniva assemblata dal coreografo a seconda di quanta musica gli serviva. Ancor pi\u00f9 interessante, c'erano momenti in cui la musica che doveva essere composta per un \"pas\" era gi\u00e0 stata coreografata in un altro balletto.\nA Minkus veniva spesso richiesto di interpolare la musica di altri compositori all'interno dei suoi lavori, sempre agli ordini della ballerina che voleva danzare la sua variazione preferita presa da un altro balletto. Queste interpolazioni spesso richiedevano che la musica inserita in mezzo ad altri brani fosse adattata per permettere transizioni coerenti.\nLo stile.\nLa maggior parte della musica per balletto di Minkus \u00e8 in tempo doppio o triplo (2/4, 4/4, 3/4, 6/8 e 12/8) ma occasionalmente compose danze in 5/4, 7/4 e anche alternando dai 4/4 ai 3/4, come si nota nella \"Danse des esclaves\" da \"La bayad\u00e8re\". Il tempo di 3/4 \u00e8 comunque quello maggiormente usato: danzatrici del tempio, ninfe, zingare, toreri, rajah, contadine, fate, d\u00e8i, principi e principesse, re e regine, che fossero vivi o fantasmi, tutti danzavano sul ritmo di valzer.\nUno dei punti di forza riconosciuti a Minkus era l'abilit\u00e0 di creare una vasta variet\u00e0 di melodie, vale a dire l'elemento principale sul quale si giudicava la musica da balletto nel diciannovesimo secolo.\nLo storico del balletto Konstantin Skalkovsky racconta nel suo saggio \"In the Theatre World\" (Nel mondo del teatro) che \"la marcia di Minkus tratta dal suo balletto del 1878 \"Roxana, la bellezza del Montenegro\" era il pezzo preferito dallo Zar Alessandro II, che in genere non amava la musica. Molti plotoni delle Forze Armate di Terra russe assediarono Pleven al ritmo di questa marcia.\"\nL'altro grande talento di Minkus era per la composizione per violino e arpa solista. Le sue composizioni furono scritte tenendo a mente i talenti del violinista Leopold Auer e dell'arpista Albert Zabel, entrambi nell'orchestra dei Teatri Imperiali.\nL'orchestra diretta da Minkus era grande, una delle sue partiture per la Russia Imperiale cita gli strumenti a corde, i flauti, l'ottavino, i clarinetti, il corno, l'oboe, i bassi, il contrabbasso, tre tromboni, il trombone basso, due corni inglesi, quattro corni francesi, trombe, tuba, spesso due arpe, percussioni, timpani, triangolo, tamburello e il glockenspiel. Occasionalmente Minkus usava anche il gong, il piano e le nacchere.\nOpere.\nBalletti originali\nRevisioni e materiale supplementare\nComposizioni per violino e pianoforte"}
{"id": "495756", "revid": "92723", "url": "https://it.wikipedia.org/wiki?curid=495756", "title": "Villa Franzan", "text": "Villa Franzan, situata nella contrada del Barcon nel territorio posto a nord-ovest del comune di Sarcedo, \u00e8 un complesso di villa veneta. La sua storia \u00e8 legata a quella della localit\u00e0 in cui fu edificata, tanto che il nome con cui si indicavano i suoi edifici fu subito proprio \"Il Barcon\", con questo nome \u00e8 ancor oggi chiamato dai locali il grande complesso architettonico, che nel Novecento ospit\u00f2 il Seminario di Padova e che si trova in uno stato di abbandono e rovina da ormai quattro decenni.\nLa contrada del Barcon.\nLa contrada del Barcon, posta nella zona limitrofa del paese, si \u00e8 conservata per ampi tratti nelle sue caratteristiche originali (soprattutto i campi che si estendono ad est della villa fino al torrente Igna), vale a dire di terreno pianeggiante a prevalente funzione agricola, e ha origini molto antiche. Attualmente, la prima attestazione del termine \"Barcon\" che emerge dai documenti, si ricava dal Balanzon (estimo delle case e dei terreni) degli anni 1541-1544, nel quale il nobiluomo Rizzardo Alidosio di Vicenza risulta possedere, oltre a numerose altre propriet\u00e0, anche \u201c\"campi 75 in contr\u00e0 del Barchon con una teza susso presso la via comuna\"\u201d. Dobbiamo poi aggiungere un'altra data, che si ricava dall'iscrizione presente nel capitello posto all'angolo di nord-ovest del recinto di mura del Barcon, la quale recita:\nanche se non c'\u00e8 traccia in altri documenti di questo avvenimento del 1432, che aggiunge alla localit\u00e0 un'aura di sacralit\u00e0, la data anticiperebbe di ben un secolo la prima datazione di tali luoghi.\nDa queste note si pu\u00f2 quindi affermare che questo territorio fu ritenuto importante per i suoi terreni fertili e la sua conformazione geografica e quindi certamente, fin dai tempi antichi, coltivato e abitato dall'uomo.\nProprio la sua antica origine ha fatto s\u00ec che il termine Barcon (che in breve significa \u201cgrande recinzione di campi\u201d) oltre alla contrada del paese, andasse ad indicare anche la grandiosa struttura architettonica l\u00ec edificata dai Franzani intorno al 1665 con il recinto di campi annesso.\nLa villa.\nI Franzani (Franzan) erano originari del Lago di Como ed immigrarono a Thiene verso la fine del Cinquecento per svolgere la loro attivit\u00e0 di commercianti di panni (\"merzari\"); col tempo accumularono molte fortune e investirono i loro capitali nell'acquisto di numerosi appezzamenti di terreno nei paesi limitrofi a Thiene. Pi\u00f9 tardi coronarono la loro ascesa sociale acquistando il titolo nobiliare.\nL'unica datazione certa che possediamo del complesso edilizio del Barcon \u00e8 quella relativa all'erezione della chiesetta di S. Antonio, anno 1666. La villa fu sicuramente costruita nello stesso periodo, se non addirittura prima di tale data, visto che nel 1665 il conte Domenico Franzani denunci\u00f2 di possedere a Sarcedo\nA questi 145 campi se ne aggiungevano altri quattordici circa, per un totale di quasi 160 campi solo in questa contrada; complessivamente i campi posseduti da Domenico a Sarcedo sommavano a 395 circa.\nUna mappa del 1673 mostra il Barcon come doveva presentarsi in quegli anni, una volta ultimato il progetto edilizio.\nDa questa straordinaria mappa appare, a volo d'uccello, un complesso signorile davvero imponente: il corpo della villa padronale, residenza dei Franzani, si presenta tale e quale a come lo si pu\u00f2 ancora vedere oggi; parte in linea con il palazzo e parte ad angolo retto con esso si trovavano le barchesse con un lunghissimo porticato ad archi che, ad un certo punto, era interrotto da una torre colombara alta, all'incirca, come la villa; c'era, inoltre, una terza ala di edifici a sud. In tutti questi edifici rustici dovevano trovar posto le stalle, i fienili e gli appartamenti dei lavoratori che servivano alle funzioni di carattere agricolo del complesso. Sono indicati anche i due accessi alla corte chiusa da un alto muro di cinta a ponente: un portello pi\u00f9 piccolo e un portone grande, che si sono mantenuti nel corso dei secoli; a nord si vede l'oratorio di Sant'Antonio affacciato sulla strada e l'area, recintata sempre da muro, che era adibita all'orto.\nIl noto storico dell'arte vicentino, Renato Cevese, afferma che villa Franzan \u00e8 enorme e che le dimensioni \"sono eccezionali anche per una villa seicentesca\". Essa \u00e8 composta da tre piani caratterizzati da quattordici finestre (che si possono contare sulla mappa appena illustrata) e da una porta d'ingresso al pianterreno, da quattordici finestre e una grande finestra curvilinea con balaustra sormontata da testa umana al piano nobile, e da quindici finestre nella soffitta. Tali finestre sono singole alle estremit\u00e0, binate le altre e assai ravvicinate le quattro centrali, affiancate alla porta o alla grande finestra; questo ritmo compositivo \u00e8 ripetuto nelle due facciate della villa, ma quella rivolta a sud \u00e8 arricchita da un frontone triangolare. Un altro frontone triangolare conclude il fianco della villa rivolto ad ovest, che si affaccia sulla strada; vi si trovano due finestre per ogni piano, ma quelle al piano nobile sono entrambe ingrandite da balaustra e adorne di testa umana nella chiave dell'arco. Il Cevese considera tale fianco il \"momento architettonicamente pi\u00f9 alto\" dell'edificio e afferma: \"esso acquista bellezza per la rada tessitura degli elementi, distanziati in senso orizzontale e verticale, per la variet\u00e0 delle forme e la felicit\u00e0 di tutti i rapporti\".\nLa pianta della villa, che si ripete al pianterreno e al piano nobile, \u00e8 composta da una grande e lunga sala mediana, parallela alla fronte meridionale, che si combina con il vano d'ingresso della fronte a nord, dando vita a \"una figura spaziale crociata\"; a sinistra della sala maggiore si trovano sale minori, mentre a destra c'\u00e8 \"il solenne scalone, a due rampe piuttosto ripide, coperto da soffitto a volte altissime\". Questo contesto planimetrico \"che nell'innesto dei due spazi mediani trovava una soluzione di spiegata monumentalit\u00e0\", a giudizio del Cevese \"non appare consueto nel panorama dell'architettura seicentesca locale\".\nConsiderati i caratteri stilistici della villa e dell'oratorio, Renato Cevese conclude ipotizzando come autore, dell'una e dell'altro, l'architetto Antonio Pizzocaro. Di conseguenza, una costruzione dall'aspetto sobrio e severo, ma allo stesso tempo grandiosa e monumentale che si imponeva incontrastata, con i suoi annessi rustici e l'oratorio gentilizio, sulla campagna del Barcon.\nLa villa fu anche decorata all'interno, pur non raggiungendo mai livelli artistici paragonabili a numerose altre ville venete: oltre alle travature dipinte, \"che concorrono ad attribuire alla villa un aspetto di aulica magnificenza\", alcune stanze al piano nobile recano fregi affrescati sotto il soffitto, risalenti alla fine del Seicento o agli inizi del Settecento.\nIl recinto del Barcon.\nUn'altra mappa del tempo del 1675, ci fa comprendere meglio come si configurava l'intera area del Barcon a fine Seicento; tale mappa fu disegnata in seguito alla supplica inoltrata dai conti Franzani agli Ufficiali alle Rason vecchie di Venezia per sistemare il recinto di campi del Barcon e le strade che lo servivano.\nEssa mostra che il progetto, in seguito realizzato, era quello di costruire un unico grande quadrilatero, cinto da muro, all'interno del quale si venivano a trovare la villa con le barchesse e la chiesetta, assieme all'altra unit\u00e0 residenziale della Palazzina, anch'essa all'epoca di propriet\u00e0 dei Franzani; questo diverr\u00e0 propriamente il recinto del Barcon di cui ancora oggi rimangono evidenti tracce. Soprattutto va notato che, al posto della tortuosa strada a levante, si doveva dar vita ad una diritta e lunga strada che chiudeva il recinto da quel lato. Di questa strada, che nel catasto austriaco ottocentesco verr\u00e0 poi chiamata \u201cdi dietro al Barcon\u201d, non rimangono oggi tracce, ma si possono ancora vedere alcuni residui della muraglia che la costeggiava.\nPer quanto riguarda l'antica casa padronale denominata Palazzina posta a nord della villa e non molto lontano da essa, si nota che nel Seicento appare dotata di colombara, barchesse, orto e corte, il tutto cinto da mura: questi caseggiati hanno sub\u00ecto negli anni varie modifiche (le ultime si sono ultimate in questi mesi), ma si \u00e8 conservato, ad esempio, il grande arco a ponente che permette l'accesso alla propriet\u00e0 dalla strada proveniente da Thiene.\nPer finire questo sguardo sul passato degli edifici e del territorio del Barcon ci viene in aiuto la mappa d'avviso napoleonica del comune di Sarcedo, datata 1809.\nNella precisa e razionale visione dall'alto dei rilievi della mappa si pu\u00f2 intuire chiaramente la mole della villa e la pi\u00f9 esile linea rappresentante le barchesse, i porticati e i caseggiati rustici che in due ali chiudevano il cortile a nord e a est; \u00e8 importante notare che non sono pi\u00f9 presenti gli edifici a mezzogiorno, smantellati nel corso del Settecento, probabilmente in conseguenza di una minore attivit\u00e0 produttiva del complesso. Si scorge, inoltre, la superficie quadrata della torre colombara che, da un lato, testimonia la sua esistenza ancora a questa data (e vi rimarr\u00e0 per gran parte dell'800) e, dall'altro, conferma la veridicit\u00e0 delle rappresentazioni seicentesche del complesso edilizio. Interessante \u00e8 rilevare anche il grande rettangolo formato dai 57 campi \u201crecinti di muro\u201d, compreso tra le quattro strade che lo chiudono lungo i quattro punti cardinali, frutto della sistemazione della propriet\u00e0 operata dopo il 1675.\nQuesta possessione, con poche altre aggiunte, \u00e8 tutto ci\u00f2 che rimane nel territorio di Sarcedo al ramo dei \u201cFranzani del Barcon\u201d agli inizi dell'Ottocento, del corpo dei quasi quattrocento campi posseduti da Domenico Franzani nel 1665; di l\u00ec a qualche anno, nel 1818, l'ultimo erede, don Francesco Franzani, si render\u00e0 artefice della vendita del complesso di edifici del Barcon.\nLa chiesetta di Sant'Antonio.\nSono complessivamente tre i luoghi di culto che furono in funzione nel complesso del Barcon. L'ultimo e il meno interessante dal punto di vista artistico fu edificato nella seconda met\u00e0 del Novecento per ovviare alle esigenze della numerosa comunit\u00e0 del Seminario minore di Padova; tale cappella fu aggiunta all'estremit\u00e0 orientale dell'ala di edifici in linea con il palazzo.\nAl piano nobile della villa, invece, i Franzani costruirono nel Seicento la loro cappella privata, dedicata all'Immacolata, che rimase in funzione fino ai tempi del Seminario quando veniva utilizzata dai professori-sacerdoti.\nLa pi\u00f9 importante, artisticamente ma anche storicamente, fra le tre costruzioni religiose al Barcon, fu l'oratorio gentilizio dedicato all'Immacolata Concezione di Maria e a Sant'Antonio di Padova. Tale oratorio si affaccia sulla strada del Barcon, a poche decine di metri dalla villa, e presenta una porta d'ingresso a frontoncino triangolare, incorniciata fra quattro lesene corinzie che, a loro volta, reggono il frontone triangolare. All'interno esso presenta l'aula coperta da volta a botte e il presbiterio da volta a crociera; l'altare seicentesco, intarsiato di marmo, \u00e8 adornato da una pala dell'Ottocento rappresentante Sant'Antonio al quale appare la Vergine. Secondo il Cevese \"la sicurezza dei rapporti e la raffinatezza delle sagome non possono essere spiegate se non con l'intervento di architetto assai provveduto\" che egli identifica, come detto, in Antonio Pizzocaro.\nSopra l'altare della chiesa, in una lastra di marmo nero, si trova incisa la seguente iscrizione:\n\u201cA Dio Uno e Trino \u2013 all'Immacolata Concezione della B. V. Maria e al divo Antonio da Padova \u2013 il Sig. Domenico padre e il Cav. Angelo figlio Franzani \u2013 dei Conti di Meduna \u2013 mossi da devozione \u2013 avendo conseguito una fortuna con la loro operosit\u00e0 \u2013 posero \u2013 l'anno del Signore 1666\u201d.\nL'iscrizione, l'unica che ci \u00e8 rimasta del complesso del Barcon, \u00e8 molto importante e non solo perch\u00e9 ricaviamo la datazione dell'oratorio: questa scritta conferma innanzitutto che questo ramo dei Franzani, divenuti conti nell'anno 1661, aveva conseguito un'enorme fortuna grazie al lavoro, alla mercatura, e ne era cosciente tanto da dichiararlo pubblicamente e con orgoglio; inoltre ci fa capire che una figura importante nell'ideazione della residenza signorile e della chiesetta fu il cavalier Angelo, figlio di Domenico, laureato in Filosofia e Legge, che evidentemente frequent\u00f2 il mondo dei letterati, i salotti e le accademie, e mise a frutto le proprie esperienze e qualit\u00e0 per nobilitare l'immagine e l'onore della propria famiglia.\nQuesta la descrizione che dell'oratorio fece l'arciprete di Sarcedo, don Francesco Zasa, in occasione della sua visita ufficiale al Barcon, il 19 settembre 1668: esso\nLa chiesetta di S. Antonio fu beneficiata, negli anni, di ben due cappellanie; l'obbligo di celebrare messa fu sicuramente motivo di prestigio per questo oratorio cos\u00ec lontano dalla chiesa parrocchiale di Sarcedo e al quale si recavano, come si deduce da vari documenti, molte persone. Le due mansionerie crearono per\u00f2 anche problemi e preoccupazioni a chi, nella seconda met\u00e0 del Settecento e agli inizi dell'Ottocento, si trov\u00f2 obbligato, per motivi ereditari, a garantire lo svolgimento regolare delle messe in tempi in cui le somme di denaro predisposte all'epoca non erano pi\u00f9 sufficienti.\nLa prima mansioneria fu istituita dal conte Domenico, nel suo testamento in data 26 agosto 1671:\nIl secondo obbligo di messa fu voluto dall'abate don Girolamo Franzani, nipote di Domenico, come da testamento, e consisteva nella celebrazione di cinque messe alla settimana con l'aggiunta di altre due messe \"infra mensem\"; questa cappellania inizi\u00f2 ad essere officiata dall'anno 1743. Don Girolamo design\u00f2 erede universale dei suoi beni la Pia Opera di Carit\u00e0 di Vicenza la quale, infatti, si vedr\u00e0 essere garante dei pagamenti stabiliti per le messe ancora alla met\u00e0 dell'Ottocento.\nCon queste due mansionerie, che prevedevano sostanzialmente la celebrazione di ben due messe quotidiane, l'oratorio di Sant'Antonio al Barcon divenne sicuramente un importante luogo di culto e di preghiera, posto praticamente a met\u00e0 strada tra la parrocchiale di Sarcedo e quella di Thiene.\nLe Dame Inglesi al Barcon.\nDopo che l'ultimo erede Franzani \u201cdel ramo del Barcon\u201d vendette la propriet\u00e0 nel 1818, si chiuse un'epoca per lo storico complesso architettonico: il Barcon sub\u00ec nell'Ottocento alterne vicende con continui passaggi di propriet\u00e0 e smembramenti della stessa tra pi\u00f9 soggetti, che lo porteranno gradualmente a una perdita di importanza e di valore, fino all'acquisto da parte delle Dame Inglesi di Vicenza, nel 1877.\nQuesto Istituto attu\u00f2 una notevole opera di restauro dell'intero complesso edilizio caduto nel frattempo in rovina, e ne avvi\u00f2 anche la ristrutturazione secondo le nuove funzioni che esso veniva ad assumere, cio\u00e8 quello di sede di villeggiatura estiva di un collegio educativo.\nCome racconta la cronaca dell'Istituto, le Dame Inglesi fecero il loro ingresso ufficiale al Barcon il 20 settembre di quello stesso anno 1877. Esse arrivarono con il treno a Thiene e furono accolte dalla popolazione che le ricevette calorosamente, accompagnandole dalla stazione fino alla localit\u00e0 detta \u201cBosco dei preti\u201d; da l\u00ec proseguirono per il vicino paese di Sarcedo, raggiungendo quindi la loro villa. Anche i cittadini di Sarcedo accolsero le Dame con molto entusiasmo e si fece stampare per l'occasione il seguente volantino celebrativo:\nLe Dame Inglesi erano quindi riuscite in pochi mesi, sotto la sapiente guida della superiora suor Teresa Surlera, a mettere a nuovo il complesso residenziale, riportandolo agli antichi splendori. Questa monumentale opera di restauro era costata non poco impegno, soprattutto sotto l'aspetto economico: sistemazione della mura di cerchia della possessione, messa a nuovo della mura dell'orto, restauro del palazzo, costruzione di \u201cnuove adjacenze, latrine e cisterna\u201d.\nIl risultato fu per\u00f2 davvero notevole, come testimoniato da un disegno dell'epoca, che mostra la parte signorile del complesso: la villa fu magnificamente adornata da tre statue sul frontone triangolare e da obelischi ed altri elementi decorativi sul cornicione; l'ala in linea col palazzo era stata trasformata, pare, in dormitorio o forse si erano ricavate delle aule per far scuola; a levante rimaneva un porticato ad archi dove sicuramente si trovavano le stalle e poi, nella parte pi\u00f9 a meridione e quindi lontana dalla villa, gli appartamenti per i lavoratori.\nIl Rumor, nella sua commemorazione funebre della Surlera, disse che \u201ca lei entusiasta della natura, a lei che aveva un senso squisito del bello, cui un fiore, un fil d'erba rendeva contenta, la vita del Parco era una festa continua. Quivi ella profuse con larghezza anche del suo e assicur\u00f2 alle alunne presenti e future una ricreazione signorile, al collegio una magnifica villa\u201d.\nUn'ulteriore conferma, e delle deplorevoli condizioni del complesso prima dell'acquisto da parte delle Dame Inglesi, e dello splendore riacquistato dopo l'opera di restauro, viene dal sonetto che il poeta Giacomo Zanella, negli ultimi anni della sua vita preside della scuola dell'Istituto, indirizz\u00f2 a Teresa Surlera il 28 settembre 1877, pochi giorni dopo l'insediamento al Barcon. Esso recita:\nQuesto componimento fu fatto scolpire sul marmo e poi posto nella villa da diciotto ex allieve della Surlera nel 1892, in occasione del 40\u00ba anniversario di superiorato.\nCome si \u00e8 visto citando il Rumor, quando il Barcon venne acquistato dalle Dame il suo nome venne cambiato ufficialmente in \u201cil Parco\u201d; a dare tale suggerimento alla superiora fu proprio lo Zanella. D'altronde egli si recava spesso, durante le vacanze estive, alla villeggiatura delle Dame; proprio da l\u00ec, sempre in quel 1877, egli aveva accompagnato le alunne in visita al museo geologico di Villa Piovene a Lonedo di Lugo, in seguito alla quale occasione egli compose \u201cLe Palme Fossili\u201d, uno dei suoi pi\u00f9 celebri componimenti.\nIl Barcon sotto la Diocesi di Padova.\nTrent'anni dopo, per il Barcon giunse un nuovo passaggio di propriet\u00e0 che ne inaugur\u00f2 l'ultima gloriosa stagione: l'acquisto da parte della Diocesi di Padova.\nA Thiene, nel 1888, aveva aperto la propria sede il Collegio Vescovile di Padova grazie all'interessamento diretto dell'allora vescovo, cardinale Giuseppe Callegari; fu acquistato a tale scopo uno stabile di propriet\u00e0 del Comune presso la chiesetta della Concezione delle ex monache Dimesse, che ospiter\u00e0 pi\u00f9 tardi l'istituto medico pedagogico \u201cNordera\u201d.\nIl collegio arriv\u00f2 ad ospitare in pochi anni oltre un centinaio di convittori e acquis\u00ec la fama di ottimo istituto. La sede, per\u00f2, si rivel\u00f2 ben presto poco opportuna sia per l'impossibilit\u00e0 di ampliare ulteriormente i locali, sia perch\u00e9 la contrada era rumorosa e resa insalubre dalla vicinanza di alcune industrie.\nNel 1907 fu eletto il nuovo vescovo di Padova, monsignor Luigi Pellizzo, che si rec\u00f2 in visita al collegio il 5 maggio dello stesso anno; egli conosceva sicuramente le nuove esigenze poste dalla struttura e probabilmente proprio in seguito a quella visita decise di ricercare una nuova sede, individuandola proprio nel Barcon di Sarcedo. Da alcune lettere di corrispondenza tra il rettore del Collegio Vescovile e la superiora delle Dame Inglesi relative a quell'estate, si ricava che le trattative erano gi\u00e0 a buon punto, tanto che si cita il progetto di apportare delle modifiche allo stabile, in modo tale da adattarlo alle nuove funzioni che il collegio doveva svolgere.\nI lavori consistettero nell'abbattimento di alcune pareti e nell'innalzamento di altre per creare nuove stanze; da questa corrispondenza emerge anche che il rettore si trov\u00f2 in difficolt\u00e0 con l'istituto poich\u00e9, ad esempio, si tardava a sgombrare il palazzo e le adiacenze dai mobili ed altri oggetti di propriet\u00e0 delle Dame. D'altronde il collegio doveva aprire nella nuova sede il 4 novembre di quell'anno e si aspettavano 130 fanciulli da collocare nel palazzo, senza contare i prefetti, e una ventina di professori che avrebbero preso posto nella \u201cpalazzina\u201d l\u00ec vicina.\nErano quindi in corso grandi lavori di ampliamento, adattamento e restauro; l'acquisto del Barcon da parte del vescovo Pellizzo fu ufficialmente sancito dal contratto redatto il 9 dicembre 1907, per una cifra di \u00a3. 150.000.\nLa nuova sede del collegio mantenne la vecchia denominazione di \u201cCollegio Convitto Vescovile di Thiene\u201d pur trovandosi nel comune di Sarcedo e, per di pi\u00f9, sotto la Diocesi di Vicenza. Il problema relativo alla diocesi di appartenenza venne risolto da un decreto della Sacra Congregazione Concistoriale datato 22 aprile 1912, il quale stabiliva che il territorio del Barcon sarebbe passato sotto la giurisdizione del vescovo di Padova \u201cfino a quando esso rester\u00e0 in dominio o almeno in uso di collegio o seminario vescovile\u201d. Per questo motivo nei documenti del tempo, nelle foto e nelle cartoline, si parla sempre de \u201cil Barcon di Thiene\u201d.\nL'anno seguente, 1913, si festeggi\u00f2 il 25\u00ba anniversario della fondazione del collegio, la cui celebrazione viene cos\u00ec descritta nel Liber Chronicus dell'archivio parrocchiale di Thiene: \u201cLa festa del XXV riusc\u00ec splendidissima. Al mattino ebbe luogo la Messa di mons. Vescovo, sulle 10 fu prodotto il melodramma \u201cSalvatorello\u201d del maestro Sanffredini, eseguito dai convittori del Collegio. Al dopo pranzo si ebbe il saggio ginnastico intercalato negli esercizi delle varie squadre da marce della Banda S. Gaetano. Chiusero la festa splendidi fuochi ed illuminazione del Collegio a palloncini.\u201d\nFu una giornata importante alla quale parteciparono tutto il clero di Thiene e numerose e distinte personalit\u00e0.\nIn occasione di questo anniversario fu pubblicato un opuscolo celebrativo molto interessante e ricco di fotografie, che tracciava brevemente la storia del collegio; in esso si dice che il collegio di Thiene nella sua nuova sede era \u201cuno dei pi\u00f9 comodi e igienici istituti di educazione\u201d, e viene cos\u00ec descritto: \u201cIl Collegio sorge in mezzo all'aperta campagna, \u00e8 circondato da prato e orto con numerosi e spaziosi cortili. L'area di propriet\u00e0 del Collegio \u00e8 chiusa da muro di cinta. Il fabbricato \u00e8 formato di due lati che si tagliano verso l'estremit\u00e0 ad angolo retto volto a mezzogiorno, di cui uno misura m. 164 di lunghezza e m. 15 di larghezza, l'altro m. 140 di lunghezza e m. 15,10 di larghezza. Inoltre alla distanza di circa m 50 vi \u00e8 una sala capace di una dozzina di letti, che serve come infermeria d'isolamento nelle malattie contagiose.\nTutto il mobilio fu completamente rinnovato, ottenendosi in pari tempo uniformit\u00e0, comodit\u00e0 ed una certa eleganza.\nIl Collegio \u00e8 fornito di luce e forza elettrica, di acquedotto, di lavanderia, di forno, il quale d\u00e0 un ottimo pane di farina di puro frumento, che si acquista dal Collegio e si macina nel molino elettrico del Seminario di Padova\u201d.\nPer quanto riguardava l'istruzione, ecco come continua la pubblicazione:\nNell'anno scolastico 1907- 1908 erano presenti 146 convittori e 27 esterni, mentre nel 1912-1913 il numero dei convittori era salito a 252 con 10 esterni.\nTra l'agosto e il settembre del 1913, per la prima volta, i chierici del Seminario di Padova vennero a passare le vacanze al Barcon, e fu stabilito che questa sarebbe stata in avvenire la loro ordinaria ed obbligatoria sede di villeggiatura estiva; prima di tale anno, infatti, essi passavano le vacanze in famiglia.\nLe trasformazioni del Barcon.\nFu in quegli anni, che vanno dal 1907 al 1913, che il complesso signorile di villa Franzan sub\u00ec, dopo quelle ottocentesche, ulteriori e definitive modifiche e si trasform\u00f2 nel Barcon: oggi, infatti, per \u201cBarcon\u201d si intende il complesso degli edifici, senza distinguere tra palazzo signorile con chiesetta seicenteschi e stabili costruiti nel Novecento.\nPer arrivare allo stato attuale del complesso, non solo furono abbattute tutte le adiacenze rustiche, ma anche la situazione interna del palazzo fu stravolta per soddisfare le esigenze dell'apparato amministrativo del Collegio, prima, e del Seminario, poi. Il Cevese definisce \u201cincresciosa\u201d la suddivisione della sala mediana al piano nobile, conseguente a tali lavori, in quanto essa port\u00f2 ad un \u201cpenoso smembramento\u201d del piano stesso; anche il fianco della villa che d\u00e0 sulla strada fu modificato in seguito a tali lavori, ricavando una finestrella curvilinea inserita in una triade tra le due finestre maggiori, e aggiungendovi lo stemma del vescovo Pellizzo.\n\u00c8 a questo punto doverosa una chiarificazione dei mutamenti architettonici subiti, che di sicuro fecero perdere una parte dell'antico valore storico-artistico al complesso, ma che furono anche necessari per adempiere alle nuove funzioni che il Barcon fu chiamato a svolgere. Da alcune fondamentali foto, tratte dalla gi\u00e0 citata pubblicazione del 1913, si ricava che, al momento dell'acquisto da parte del vescovo Pellizzo, esisteva ancora un porticato con sette archi, ultimo residuo, molto probabilmente, dell'antico ed estesissimo portico che chiudeva su tre lati la residenza dei Franzani; all'estrema destra vi era una casa di una certa mole che era probabilmente la cosiddetta \u201cpalazzina\u201d, utilizzata come abitazione dei lavoratori prima, al tempo delle Dame Inglesi, e dei professori poi, come risulta dalle lettere citate.\nSuccessivamente vi fu il primo ampliamento promosso dal collegio, che consistette nell'innalzamento dell'ala di edifici in linea col palazzo dominicale; gi\u00e0 con questo primo intervento la fisionomia della residenza venne a cambiare perdendo parte del suo prestigio, poich\u00e9 la villa non si ergeva pi\u00f9 incontrastata sui bassi edifici adiacenti, ma veniva affiancata da un corpo quasi di pari altezza, staccato solo di pochi metri da un appartamento a due piani.\nCon il secondo ampliamento spariva definitivamente ogni residuo delle antiche barchesse e si innalzava un altro edificio di notevole mole, a tre piani.\nIl terzo ampliamento concludeva l'opera, dando vita ad un'omogenea ala residenziale ad est che venne poi prolungata ulteriormente verso sud; si giunge cos\u00ec al Barcon, come si presenta ai nostri giorni.\nL'opuscolo del XXV anniversario riportava anche una pianta topografica del collegio che documenta come il Barcon fosse divenuto, effettivamente, un unico grande e continuo edificio, i cui locali interni furono funzionalmente strutturati secondo le esigenze dell'istituto religioso.\nIl palazzo signorile, centro architettonico del complesso, fu ovviamente destinato alla parte amministrativa e rappresentativa; al piano terra la sala mediana fu adibita a \u201csala delle visite\u201d, mentre alla sua sinistra una prima stanza, che faceva da anticamera, immetteva nello studio del rettore; entrando invece dalla porta a nord, il primo locale consisteva nella portineria: qui venivano accolti i ragazzi poich\u00e9, infatti, l'accesso al Barcon avveniva tramite il portone e il cortile retrostanti, tra la villa e la chiesetta; a nord-est si trovavano le grandi cucine che dovevano sfamare una consistente comunit\u00e0 e che possedevano anche un forno per fare il pane.\nAl piano superiore, che non era pi\u00f9 il fulcro della residenza come al tempo della \u201ccivilt\u00e0 di villa\u201d quando veniva chiamato \u201cpiano nobile\u201d, si trovavano varie stanze in parte adibite all'amministrazione e in parte ad alloggio. Il lungo edificio che proseguiva in linea con la villa ricopriva varie funzioni: principalmente refettorio per gli studenti al piano terra, guardaroba al primo piano e alloggio per i professori al secondo piano; esso si concludeva con la cappella dell'istituto sotto la quale, al piano terra, si trovavano le stanzette dei pianoforti e degli armonium, dove si studiava musica.\nL'altra ala di edifici ad angolo retto con il corpo appena descritto era dedicata allo svolgimento delle lezioni nelle diverse aule scolastiche ed al soggiorno degli alunni in lunghi stanzoni-dormitorio.\nIl Barcon, cos\u00ec disposto, si affacciava su un esteso cortile alberato: per la maggior parte era destinato ai ragazzi, mentre nella parte situata davanti alla villa esso era strutturato come giardino all'italiana, abbellito da una fontana, e riservato al clero.\nDalla prima alla seconda guerra mondiale.\nIl Barcon fu direttamente coinvolto nei due grandi eventi tragici del XX secolo, le due guerre mondiali; vediamo come.\nCon l'avvento della prima guerra mondiale la citt\u00e0 di Thiene e i paesi del circondario si ritrovarono ad essere coinvolti fortemente nelle operazioni di organizzazione delle retrovie, essendo il fronte posto a non molti chilometri di distanza. Nelle colline di Centrale e Sarcedo si scavarono delle trincee per creare la \u201clinea di resistenza dell'Igna\u201d che si doveva poi congiungere con le trincee ed i reticolati di Villaverla-Motta fino a Malo, come cintura di difesa di Vicenza.\nIn particolare, dopo l'offensiva austriaca del maggio 1916, che coinvolse soprattutto le prealpi venete e l'Altopiano di Asiago, si rese urgente la disposizione di edifici per il deposito di materiali, la direzione delle operazioni militari e l'accoglimento dei feriti. Il Barcon venne cos\u00ec destinato ad Ospedale militare \u201cdi riserva e tappa\u201d, dove prestavano servizio di infermeria, oltre alle ordinarie, anche molte signore che si erano rese volontarie, viste le esigenze del momento.\nDi questo periodo si sono conservate alcune interessanti foto scattate dal tenente Sante Gaudenzi che qui pass\u00f2 alcuni mesi come ufficiale tecnico dell'Ambulanza chirurgica d'Armata n\u00ba 1.\nNon abbiamo molte altre notizie di questi anni, ma sappiamo che, in conseguenza di tale fatto, il collegio, per l'anno scolastico 1916-1917, venne trasferito a Padova, lasciando completamente liberi i locali e a disposizione della Sanit\u00e0 militare \u201cche gi\u00e0 ne occupava una parte\u201d; \u00e8 quindi molto probabile che non solo per quell'anno, ma per tutto il corso della guerra il collegio sia rimasto a Padova, lontano dal Barcon.\nFinito questo evento epocale che stravolse la vita della popolazione, nel 1920 il Collegio Vescovile era nuovamente funzionante a Thiene, anche se ospitava solo 80 ragazzi con le sole scuole ginnasiali; erano ormai finiti i tempi fiorenti dell'anteguerra.\nArriv\u00f2 a questo punto per il Barcon il momento di un nuovo cambiamento, anzi di un ampliamento delle proprie funzioni: con lettera pastorale del 13 luglio 1922 il vescovo di Padova stabiliva di dividere il Seminario minore (fino alla 5\u00aa ginnasiale) dal maggiore, e decideva di portare il minore al Barcon. I convittori del collegio furono in un primo momento trasferiti parte a Padova e parte ad Este, ma la storia del \u201cCollegio Convitto Vescovile di Thiene\u201d non si conclude qui, poich\u00e9 nel 1928 verr\u00e0 aperta una nuova sede a Thiene, presso il palazzo Cornaggia ex residenza dei conti Thiene, dove rimase fino all'anno scolastico 1953-1954.\nIl Barcon venne dunque a ricoprire questa ennesima nuova funzione, quella di educare ed istruire i futuri preti della Diocesi di Padova; i locali furono ulteriormente modificati ed adattati, anche se il grosso dei lavori lo si era gi\u00e0 compiuto per il collegio.\nArriviamo cos\u00ec, dopo il lungo ventennio fascista, alla seconda guerra mondiale.\nNel Liber Chronicus dell'archivio parrocchiale di Thiene il periodo bellico del Barcon viene inaugurato da questa importante annotazione, datata 4 ottobre 1943, che ci porta subito nel vivo della guerra e dell'occupazione tedesca: \u201cun reparto di soldati tedeschi meccanici (30 uomini) occupano una parte del Seminario al Barcon ove hanno stabilito un'officina meccanica per riparazione cannoni\u201d; segue un'altra annotazione in data 16 ottobre: \u201cquantunque i due lunghi e spaziosi saloni colle relative aule scolastiche della parte sud-est del Seminario siano stati occupati da soldati tedeschi, tuttavia ieri, 15 ottobre, i seminaristi sono rientrati. Alcune camere del riparto professori sono state adattate ad aule scolastiche; ed oggi monsignor vescovo \u00e8 venuto a compiere la solita e bella funzione di riapertura dell'anno scolastico\u201d.\nDunque, dal 1943 alla fine della guerra, si ritrovarono a convivere al Barcon due categorie di persone alquanto diverse tra di loro: seminaristi e preti da una parte, soldati tedeschi dall'altra. La situazione pare ancor pi\u00f9 paradossale se si pensa che dal febbraio del 1944, dopo i bombardamenti che colpirono Padova, il Seminario maggiore fu trasferito a Thiene e una met\u00e0 di quei chierici prese alloggio al Barcon, aumentandone di conseguenza la gi\u00e0 numerosa comunit\u00e0, mentre il resto fu sistemato in vari altri edifici.\nQuesto reparto di soldati aveva destinato i locali occupati ad officine \u201cInstandsetzung von Flakgerat\u201d per la riparazione di mezzi, attrezzature ed armi contraeree della Wehrmacht; vi lavoravano soldati di origine tedesca, austriaca, ungherese, oltre ad alcuni civili italiani della zona. L'occupazione dell'ultima parte del seminario e del cortile verso sud era, inoltre, strategica: furono piazzati una mitragliatrice e un binocolo nei pressi del cancello grande ad ovest, per il controllo di tutta la strada del Barcon; invece, nell'appezzamento di terreno dietro il fabbricato, verso est, su una piattaforma in cemento, fu installato un cannone a lunga gittata con telemetro per la misurazione delle distanze; da l\u00ec i tedeschi tennero sotto tiro le vicine montagne e gli aerei alleati di passaggio, anche se non sembra che fosse partito dal Barcon il colpo che fece precipitare un aereo americano a Sarcedo l'8 febbraio del 1945.\nSembra che i rapporti tra il Seminario e le truppe tedesche si mantenessero buoni, grazie anche alla benevola collaborazione instauratasi tra l'allora direttore don Luca Candiotto e il comandante della piazza di Thiene, colonnello Georg Siemon, responsabile anche delle officine del Barcon; quest'ultimo si dimostr\u00f2 pervaso da spirito di equilibrio e di umanit\u00e0, risparmiando alcuni lutti e dolori alla comunit\u00e0 e dando protezione ed asilo ad antifascisti italiani, proprio nelle cucine tedesche del Barcon.\nBisogna ricordare che egli, al momento della ritirata generale tedesca della primavera del 1945, ricevette ordine dal Comando supremo di far esplodere gli edifici del seminario con tutti i depositi di materiale bellico; il Siemon fece evacuare dallo stabile i soldati in partenza, finse di eseguire gli ordini, ma in realt\u00e0 se ne and\u00f2 per ultimo senza arrecare alcun danno all'antico complesso architettonico.\nConclusesi le vicende della seconda guerra mondiale, il Seminario minore torn\u00f2 alla normalit\u00e0 e il Barcon lo ospit\u00f2 per altri venti anni circa; nel 1968 la comunit\u00e0 era composta di 230 seminaristi nelle tre classi medie, 17 sacerdoti, un gruppo di chierici e 7 suore di San Giuseppe Benedetto Cottolengo.\nPer l'anno scolastico 1969-1970 il seminario fu trasferito al palazzo Cornaggia di Thiene, ex sede del collegio vescovile, mentre fu poi aperta la nuova sede di Tencarola.\nDal 1970.\nIl 14 dicembre del 1971 il Collegio Vescovile vende Villa Franzan, con tutto il complesso del Barcon comprendente sia la villa storica che la foresteria nei quali vivevano i seminaristi, a privati cittadini.\nNel 1992 costoro stipulano un accordo con un\u2019azienda immobiliare per la vendita della parte del complesso senza valore storico. La villa e la chiesetta restano di propriet\u00e0 privata.\nLe finalit\u00e0 commerciali che avevano indotto l\u2019azienda immobiliare ad acquistare non si concretizzano. Pertanto quella parte dell\u2019area viene abbandonata e cade in rovina.\nNella porzione del complesso in propriet\u00e0 a privati cittadini invece inizia un lungo e complicato lavoro di restauro.\nPer quanto riguarda la chiesetta e il campanile l\u2019opera di ristrutturazione \u00e8 completata nel 2007. La chiesetta si affaccia direttamente sulla strada di campagna, a poche decine di metri dalla villa. Presenta una porta d'ingresso a frontoncino triangolare, incorniciata fra quattro lesene corinzie che, a loro volta, reggono il frontone triangolare. All'interno essa presenta la navata coperta da volta a botte e il presbiterio da volta a crociera.\nDal marzo 2008 si sono realizzati tutti gli interventi necessari per mettere in sicurezza la villa. Sono state pertanto consolidate le coperture, prevedendo il rinforzo degli elementi lignei tramite incalmi, parziali sostituzioni, dardi di Giove, protesi lignee; quindi sono stati conservati i prospetti esterni in marmorino, le soglie e le pietre. Per ovviare al fenomeno di risalita capillare dell\u2019umidit\u00e0 si \u00e8 effettuato a piano terra un vespaio aerato e la costruzione di una trincea tutt\u2019intorno ai muri perimetrali. Si \u00e8 inoltre steso intonaco deumidificante macroporoso per tutte le pareti dei vani a piano terra fino ad un\u2019altezza di m 1,50. Sono stati ripristinati gli scuri in legno nonch\u00e9 alcune travature dei solai. Sono stati interrate nei giardini delle vasche per la raccolta e l\u2019utilizzo delle acque meteoriche.\nBibliografia.\nMentre per le notizie della localit\u00e0 e del Barcon, dalla sua costruzione e per tutto l'Ottocento, ci si pu\u00f2 avvalere esclusivamente di documenti d'archivio, per la storia del Novecento esiste oggi una discreta bibliografia di cui si fornisce una dettagliata descrizione."}
{"id": "495759", "revid": "143542", "url": "https://it.wikipedia.org/wiki?curid=495759", "title": "Riccardo Drigo", "text": "Pass\u00f2 la maggior parte della sua vita a San Pietroburgo, collaborando con il Balletto Imperiale e l'Opera Imperiale. Particolarmente noto il suo Pas de trois aggiunto alla musica de \"Le Corsaire\" di Adolphe Adam con le coreografie di Marius Petipa.\nDrigo \u00e8 famoso soprattutto per la sua lunga carriera come \"Maestro di Cappella\" ai Teatri Imperiali di San Pietroburgo e come \"Direttore della Musica\" per il Balletto Imperiale, per il quale compose musica per i lavori originali e i revival del grande coreografo Marius Petipa. Durante la sua carriera, Drigo diresse i debutti e le rappresentazioni di praticamente qualsiasi balletto e opera eseguiti sul palcoscenico zarista e fu considerato uno dei pi\u00f9 grandi direttori europei del tempo.\nDrigo \u00e8 molto famoso anche per le sue composizioni originali per il balletto come pure per gli adattamenti di partiture esistenti e il notevole numero di danze supplementari e variazioni da lui composte. Tra le partiture originali per il balletto si ricordano soprattutto:\nTra i tanti \"divertissement\" eseguiti sulla musica di Drigo, si ricordano il Pas de deux da \"Le corsaire\" (1899); \"La Esmeralda Pas de deux\" (1899); \"La Esmeralda Pas de six\" (1886), il Pas de deux da \"Diana e Atteone\" (1903); \"Il Pas de deux del Talismano\" e il Pas de deux da l\"'Arlecchinata\".\nBiografia.\nIl padre, Silvio Drigo era un avvocato e la madre, Vittoria Lupati, sorella del patriota Bortolo Lupati, era molto attiva in politica. Nessuno in famiglia aveva particolari predisposizioni per la musica eppure all'et\u00e0 di cinque anni egli inizi\u00f2 a studiare pianoforte con un amico di famiglia, l'ungherese Antonio Jorich. Drigo ben presto divenne molto bravo e ancora adolescente era gi\u00e0 un po' famoso nella sua citt\u00e0. Il padre gli permise di frequentare il prestigioso Conservatorio di Venezia dove ebbe modo di studiare con Antonio Buzzolla, un allievo del grande Gaetano Donizetti. Drigo compose le prime partiture ancora adolescente ed erano soprattutto romanze e valzer. Nel 1862 gli fu concesso di eseguire alcuni dei suoi pezzi con l'orchestra amatoriale a Padova e fu in quella occasione che inizi\u00f2 a mostrare un certo interesse per la direzione.\nDrigo si diplom\u00f2 al conservatorio nel 1864 e fu assunto come pianista per le prove al Teatro Garibaldi a Padova. Questa esperienza lo convinse presto a trovare lavoro come direttore di varie compagnie amatoriali di opera a Vicenza, Rovigo, Udine e Venezia. Ma a causa di un'eccessiva presenza di pianisti in Italia diplomati al conservatorio, Drigo aveva poche speranze di diventare un grande direttore d'orchestra.\nAll'et\u00e0 di ventidue anni, Drigo present\u00f2 la sua prima opera al Teatro Garibaldi. Era il 25 luglio 1868 e l'opera in due atti si intitolava \"Don Pedro di Portogallo\" ma le rappresentazioni, nonostante il considerevole successo, dovettero essere cancellate causa un'epidemia di colera che fece chiudere tutti i teatri della provincia di Padova.\nLa prima grande opportunit\u00e0 per Drigo come direttore d'orchestra arriv\u00f2 quando il maestro di cappella del Teatro Garibaldi si ammal\u00f2 alla vigilia della prima rappresentazione dell'opera comica di Costantino Dall'Argine, \"I Due Orsi\" nel 1868. Il primo violino rifiut\u00f2 di dirigere la rappresentazione ma consigli\u00f2 Drigo poich\u00e9 era il pianista delle prove e in quanto tale conosceva la partitura intimamente. La direzione di Drigo fu un grande successo e fu subito nominato \"Secondo Maestro di Cappella\".\nDrigo fece esperienza come direttore in vari teatri italiani e in varie parti d'Europa per i successivi dieci anni e presto inizi\u00f2 a dirigere famose opere, tra le quali la \"Carmen\" di Georges Bizet a Siviglia, \"Il barbiere di Siviglia\" di Rossini a Marsiglia, \"L'elisir d'amore\" e \"Caterina Cornaro\" di Donizetti a Venezia, il \"Faust\" di Gounod a Parigi e \"La sonnambula\" e la \"Norma\" di Vincenzo Bellini alla Scala di Milano.\nNel 1878 la vita di Drigo cambi\u00f2 per sempre. Durante la stagione operistica a Padova, il direttore dei Teatri Imperiali di San Pietroburgo, il barone Karl Karlovich Kister, assistette ad una rappresentazione de \"L'elisir d'amore\" diretta da Drigo. Kister fu molto impressionato dal talento di Drigo che diresse l'orchestra senza l'aiuto della partitura. Dopo aver ascoltato anche alcune composizioni del direttore d'orchestra padovano, Kister gli offr\u00ec un contratto di sei mesi per dirigere l'Opera Imperiale Italiana a San Pietroburgo.\nAl Teatro La Fenice di Venezia diresse Aida nel 1885 e Le Villi, \"Norma\", La Favorita con Giuseppe Kaschmann e Rigoletto con Kaschmann nel 1886.\nRussia.\nArrivato da poco a San Pietroburgo, Drigo dirigeva gi\u00e0 l'intero repertorio dell'Opera Italiana. Fece notevole impressione dirigendo completamente a memoria lavori monumentali quali l\"'Aida\" e \"Un ballo in maschera\" di Verdi. I giornali dell'epoca parlarono di lui elogiandolo.\nIl 22 febbraio 1884 ebbe la prima assoluta la sua opera \"Pochishcjennaja\" (\"La moglie rapita\") per il libretto di Enrico Golisciani al Teatro dell'Ermitage di San Pietroburgo."}
{"id": "495760", "revid": "1718925", "url": "https://it.wikipedia.org/wiki?curid=495760", "title": "Filo", "text": "Il filo \u00e8 un corpo generalmente sottile, a sezione cilindrica e diametro costante, che ha solitamente caratteristiche meccaniche di inestensibilit\u00e0 e di flessibilit\u00e0.\nTipologie.\nFilo cucirino.\nIl filo pi\u00f9 comune \u00e8 costituito da due o pi\u00f9 filamenti, di fibra animale, vegetale o sintetica (per esempio raion), strettamente intrecciati tra loro; serve per i lavori di cucitura e per l'industria tessile e viene venduto in forma di matasse o di rocchetti. Essendo costituito da pi\u00f9 filamenti, non \u00e8 propriamente un filo.\nFilo sintetico.\nIl filo sintetico (per esempio nailon) \u00e8 di solito composto da un unico elemento e non da elementi intrecciati; \u00e8 usato, oltre che nell'industria tessile anche nelle attrezzature sportive (racchette da tennis) e nella pesca (lenza).\nFilo metallico.\nIl pi\u00f9 comune filo di questo tipo \u00e8 il classico \"fil di ferro\" che si chiama cos\u00ec anche quando \u00e8 composto da altre leghe. Si usa per recinzioni e come sostegno per carichi meccanici; pu\u00f2 costituire i trefoli (fili elementari ritorti tra loro) di una fune metallica. Anche l'anima delle funi stesse \u00e8 solitamente costituita da un massiccio filo metallico. Un particolare tipo \u00e8 il filo spinato, formato da un filo metallico con punte messe a intervalli regolari. Il filo di stagno \u00e8 usato comunemente per le saldature di componenti elettrici o elettronici.\nFilo conduttore.\nI classici doppini per la trasmissione di segnali telefonici sono costituiti da due fili metallici anzich\u00e9 da cavi formati da piccoli fili intrecciati; in passato fili rigidi di rame si potevano trovare anche nelle case per trasportare elettricit\u00e0. I fili elettrici e di segnale sono generalmente costituiti di metallo ricoperto da uno strato isolante elettrico e autoestinguente."}
{"id": "495763", "revid": "21079", "url": "https://it.wikipedia.org/wiki?curid=495763", "title": "Teorema di Seifert Van Kampen", "text": ""}
{"id": "495768", "revid": "1632387", "url": "https://it.wikipedia.org/wiki?curid=495768", "title": "Say Anything (gruppo musicale)", "text": "I Say Anything sono un gruppo emo/indie rock statunitense fondato nel 2001 dal cantante Max Bemis.\nBiografia.\nI \"Say Anything\" nascono nel 2001 sotto il nome di Sayanything.\nIl gruppo si autoproduce i primi due EP, Junior Varsity e Menora/Majora, e il primo LP, intitolato Baseball.\nNel 2004 esce sotto etichetta Doghouse Records ...Is A Real Boy, stavolta sotto la produzione di Tim O'Heir, disco che riscuote ottimo successo di pubblico e di critica.\nIn seguito all'uscita dell'album e poco prima del loro tour da headliner viene diagnosticato a Max Bemis un disturbo bipolare.\nNel 2005 il gruppo firma un contratto con la J Records (etichetta appartenente alla BMG), che ristamper\u00e0 ...Is A Real Boy affiancandolo ad un disco bonus intitolato ...Was A Real Boy, contenente 8 brani inediti, da cui sar\u00e0 anche estratto il secondo singolo della band, Wow, I Can Be Sexual Too.\nIl primo singolo estratto dalla ristampa \u00e8 invece Alive With The Glory Of Love.\nNell'Ottobre del 2007 vede la luce il secondo full-length del gruppo, un doppio album intitolato In Defense Of The Genre, da cui sar\u00e0 estratto il singolo Baby Girl, I'm A Blur.\nSempre nel 2007 i Say Anything annunciano la partecipazione al primo Myspace Tour, dei quali saranno co-headliner insieme agli Hellogoodbye.\nIl 3 novembre 2009 pubblicano il loro terzo album di studio, \"Say Anything\", con la RCA Records.\nAttualmente i Say Anything sono formati da Max Bemis (voce), Coby Linder (batteria), Kenny Vasoli (basso), Jake Turner (chitarra e voce), Jeff Turner (chitarra e voce), and Parker Case (tastiera e voce).\nSuccesso di critica e di pubblico.\n\"...Is A Real Boy\" ottiene un enorme apprezzamento sia dalla critica che dal pubblico.\nEmblematico del successo dell'album \u00e8 il 99% ottenuto su AbsolutePunk dalla critica e il 97% ottenuto dal pubblico.\nIn Defense of the Genre ha ottenuto ottimi riscontri dalla critica statunitense.\nL'omonimo Say Anything, uscito per RCA Records \u00e8 l'album della definitiva maturazione ed affermazione della band negli Stati Uniti d'America ma nonostante sia uscito per una major non \u00e8 possibile reperirlo in Italia se non come disco d'importazione."}
{"id": "495769", "revid": "14002", "url": "https://it.wikipedia.org/wiki?curid=495769", "title": "Titoli cardinalizi", "text": ""}
{"id": "495774", "revid": "44735", "url": "https://it.wikipedia.org/wiki?curid=495774", "title": "Maria Di Donna", "text": ""}
{"id": "495775", "revid": "125078503", "url": "https://it.wikipedia.org/wiki?curid=495775", "title": "Lingua ubykh", "text": "La lingua ubykh o ubyx \u00e8 una lingua caucasica nordoccidentale, parlata dal popolo degli ubichi fino agli inizi degli anni novanta.\nIl termine deriva da ', col quale si indica l'ubykh nella lingua adigh\u00e8. In letteratura, \u00e8 conosciuta con nomi diversi, derivanti da diverse lingue: Ubikh, Ub\u0131h (in turco) e Oubykh (in francese); Pekhi (dal nome con cui gli ubichi designavano la loro parlata ') e nella sua variante germanizzata P\u00e4khy.\nStoria.\nL'ubykh era parlato sulle rive orientali del Mar Nero, nei dintorni della citt\u00e0 di So\u010di. Nel 1864 i russi scacciarono dalla zona gli ubichi, che trovarono rifugio in Turchia, ove fondarono i villaggi di Hac\u0131 Osman, K\u0131rkp\u0131nar, Masukiye e Hac\u0131 Yakup. A seguito dei frequenti contatti con altre popolazioni, molti ubichi cominciarono a parlare il turco e il circasso (o adigh\u00e8), mentre numerosi prestiti da queste due lingue arricchivano l'ubykh.\nL'ubykh si estinse definitivamente il 7 ottobre 1992, giorno della morte dell'ultimo parlante, Tevfik Esen\u00e7. Tuttavia, negli anni precedenti, era stato possibile raccogliere migliaia di pagine e registrazioni audio grazie all'operato di numerosi linguisti, tra cui Georges Dum\u00e9zil, Hans Vogt e George Hewitt, che vennero aiutati nel loro lavoro dagli ultimi parlanti, in particolare Tevfik Esen\u00e7 e Huseyin Kozan. L'ubykh non fu mai lingua scritta, sebbene Evliya \u00c7elebi nel suo \"Seyahatname\" avesse trascritto alcune frasi. Venne poi trascritta gran parte della tradizione orale, compresa la saga nart. Lo stesso Tevfik Esen\u00e7 impar\u00f2 a scrivere in ubykh, servendosi del sistema di scrittura ideato da Dum\u00e9zil.\nGyula M\u00e9sz\u00e1ros, un linguista ungherese, visit\u00f2 la Turchia nel 1930 e scrisse alcuni appunti sull'ubykh. Il suo lavoro \"Die P\u00e4khy-Sprache\" segn\u00f2 l'inizio degli studi linguistici sull'ubykh (egli stesso tent\u00f2 di ideare un sistema di trascrizione, con il quale per\u00f2 non \u00e8 possibile rappresentare tutti i suoni usati in ubykh).\nAnche il francese Georges Dum\u00e9zil visit\u00f2 la Turchia negli anni trenta e divent\u00f2 il principale linguista ubykh. Pubblic\u00f2 una raccolta di favole popolari negli anni cinquanta e, grazie a lui, la lingua attir\u00f2 numerosi linguisti per la particolarit\u00e0 di avere un alto numero di consonanti (e, d'altro canto, un basso numero di vocali). Il norvegese Hans Vogt pubblic\u00f2 poi un dizionario che, nonostante diversi errori poi corretti da\nDum\u00e9zil, \u00e8 ancora uno dei documenti essenziali per i linguisti.\nTra la fine degli anni sessanta e l'inizio degli anni settanta, Dum\u00e9zil pubblic\u00f2 una serie di lavori sull'etimologia delle lingue caucasiche nord-occidentali (fra cui, appunto, l'ubykh). Il suo libro \"Le Verbe Oubykh\" (1975) \u00e8 un'altra opera fondamentale della lingua.\nNegli anni ottanta vi erano ormai pochi linguisti interessati all'ubykh, per cui non furono pubblicati altri trattati. Attualmente, il linguista olandese Rieks Smeets sta tentando di compilare un nuovo vocabolario basato su quello di Vogt del 1963, un progetto simile \u00e8 stato intrapreso in Australia. Gli stessi ubichi si stanno interessando nuovamente alla loro vecchia lingua.\nTra i linguisti che hanno studiato l'ubykh vi sono:\nGrammatica.\nAvverbi.\nNumerose sfumature, rese in italiano grazie all'uso dell'avverbio o dei verbi ausiliari, sono date in ubykh dall'utilizzo si alcuni suffissi:\nEspressioni idiomatiche.\nCome molte altre lingue, l'ubykh possiede numerose espressioni idiomatiche. Per esempio, la parola , cio\u00e8 \"porta\", pu\u00f2 anche significare \"magistrato\", \"corte\" o \"governo\". Comunque, l'uso di questo tipo di costruzioni \u00e8 molto pi\u00f9 frequente in ubykh rispetto ad altre lingue, per cui diventa normale rappresentare concetti astratti mediante l'uso di elementi concreti (caratteristica, questa, tipica delle lingua delle famiglie caucasiche nord-occidentali). Cos\u00ec \"ti amo\" si rende con un'espressione che letteralmente significherebbe \"ti vedo bene\"; \"mi piaci\" con una frase che vorrebbe dire \"mi tagli il cuore\". Il termine , cio\u00e8 \"russo, \u00e8 un prestito dal turco che significa anche \"infedele\", \"non musulmano\" o, addirittura, \"nemico\" (considerando anche le vicende storiche del popolo ubico).\nPrestiti da altre lingue.\nGran parte dei prestiti in ubykh derivano dall'adigh\u00e8 o dal turco e, in misura minore, dal persiano, dall'abcaso e dalle lingue caucasiche meridionali. Negli ultimi anni\ndi vita della lingua ubykh, si ebbe una larga influenza della lingua adigh\u00e8, come notato da Vogt (1963). Per esempio, i fonemi erano derivati dal turco e dall'adigh\u00e8, lo stesso pare per (dall'adigh\u00e8) e per . Per quest'ultimo, sembra si tratti proprio di un'influenza adigh\u00e8, considerando che molti prestiti contenenti questo fonema sono proprio di origine adyghe: \"orgoglioso\", \"testis\".\nMolti prestiti avevano in realt\u00e0 degli equivalenti in ubykh, che erano per\u00f2 caduti in disuso a causa dell'influenza del turco, dell'adigh\u00e8 e del russo:\nAlcune parole, di uso molto pi\u00f9 antico in ubykh, erano invece prestiti da altre lingue: Colarusso (1994) interpreta il corrispondente di \"maiale\" come derivato dal semitico *huka e (\"schiavo\") come una parola di origine iraniana."}
{"id": "495780", "revid": "54708", "url": "https://it.wikipedia.org/wiki?curid=495780", "title": "Alexander Glazounov", "text": ""}
{"id": "495781", "revid": "767487", "url": "https://it.wikipedia.org/wiki?curid=495781", "title": "Loksa", "text": "Loksa (in tedesco Loxa) \u00e8 un piccolo borgo dell'Estonia settentrionale, nella contea di Harjumaa.\nLa localit\u00e0 \u00e8 situata a 65 km da Tallinn. Essa \u00e8 stata fondata nel 1874 dai signori di Kolgy. Alla fine del XIX secolo \u00e8 stato costruito il porto e poi il cantiere navale. \nLoksa ha assunto il rango cittadino nel 1993. Il monumento principale \u00e8 la Chiesa della Vergine Maria dal XIX secolo. Notevoli le bellezze naturali per la sua presenza nel Parco Nazionale Lahemaa. Due penisole chiudono la baia con i tipici villaggi di pescatori e centri ricreativi."}
{"id": "495783", "revid": "1745361", "url": "https://it.wikipedia.org/wiki?curid=495783", "title": "Hui (popolo)", "text": "Gli hui (cinese semplificato: \u56de\u65cf) sono un gruppo etnico della Repubblica Popolare Cinese, facente parte dei 56 gruppi etnici dotati di riconoscimento ufficiale da parte dello Stato.\nGli hui professano la religione musulmana, parlano la lingua cinese e sono identici nella cultura e nell'aspetto fisico al gruppo etnico han. A differenza di questi, tuttavia, essi rigettano il maiale, che in Cina \u00e8 una delle carni pi\u00f9 consumate. Inoltre, il loro modo di vestire si differenzia nei maschi adulti, che indossano cappelli bianchi, e nelle femmine, che portano il tipico velo islamico.\nNella moderna etnologia, la definizione di hui non ricomprende gruppi etnici come gli uiguri (\"Uyghur\"), che, come gli hui, vivono in Cina e praticano l'islam, ma sono turcofoni ed etnicamente e culturalmente molto differenti dai cinesi.\nOrigini.\nI cinesi Hui hanno diverse origini. Alcuni che vivono lungo la costa sudorientale discendono dai mercanti arabi e persiani che si insediarono in Cina e che si mescolarono, assimilandosi con la popolazione circostante che prese da questi anche il credo religioso.\nL'etnogenesi degli Hui dello Yunnan e degli Hui del Nord \u00e8 spiegata come il risultato della convergenza, verso queste regioni, di un consistente numero di Mongoli, Turchi e altre popolazioni dell'Asia Centrale, che formarono lo strato dominante della Dinastia Yuan. Tuttavia, anche i musulmani Cantonesi, stanziati sulle coste meridionali, sono molto pi\u00f9 simili alle popolazioni dell'Asia settentrionale che ai loro vicini cantonesi.\nVi sono prove dimostranti l'originaria pratica del Nestorianesimo da parte di queste popolazioni nomadi o militari, che in seguito - durante i tentativi di sinizzazione operati dalle dinastie Ming e Qing - si convertirono all'Islam.\nCi\u00f2 spiegherebbe l'etnonimo Hui, molto affine a quello di \"Uyghur\", anche se significato e di uso differente da \"Uyghur\". L'etnonimo Hui \u00e8 stato usato almeno fin dalla dinastia Qing per indicare i musulmani Cinesi, ed i musulmani in generale. Ad esempio, un cinese vissuto durante la dinastia Qing avrebbe potuto descrivere uno Uyghur come un \"Chantou\" praticante la religione degli Hui. Nel Sud-Est era molto pi\u00f9 diffuso il termine \"Qingzhen\" (puro), ancora oggi usato nel caso dei ristoranti Hui e musulmani, e per le moschee (\"qingzhensi\"). I musulmani del Sud-Est tradizionalmente hanno operato sincretismi tra gli insegnamenti Confuciani, la Sharia ed il Corano. Fonti storiche riferiscono la loro presenza nel novero dei funzionari confuciani almeno fin dalla dinastia Tang.\nGli Hui del Nord sono maggiormente influenzati dai \"turuq\" sufi dell'Asia Centrale, quali la Kubrawiyya, la Qadiriyya, Naqshbandiyya (Khufiyya e Jahriyya) ecc. Appartengono principalmente al Madhhab Hanafita, mentre il Madhhab Shafi'ita \u00e8 pi\u00f9 diffuso tra le comunit\u00e0 del Sud-Est. Prima del movimento \"Ihwani\", variante cinese del movimento Salafita, gli Hui sufi del Nord avevano integrato le dottrine taoiste e le arti marziali con le dottrine Sufi.\nIn epoca moderna, i villaggi nelle aree Hui della Cina settentrionale erano ancora conosciuti come \"Huihui del Cappello Blu\", \"Huihui del cappello nero\" e \"Huihui del cappello bianco\", in riferimento alle loro probabili origini cristiane, ebraiche o musulmane, anche se allora la religione prevalente era l'Islam.\nIl termine Hui \u00e8 inoltre usato per indicare i cinesi musulmani non classificati tra gli appartenenti a nessun altro gruppo etnico.\nDefinizione di Hui.\nLa definizione degli Hui come cinesi musulmani pone due problemi. In primo luogo, la Repubblica Popolare Cinese \u00e8 ufficialmente uno stato ateo. In secondo luogo, nel caso in cui debba essere riconosciuto lo status di gruppo etnico ai musulmani cinesi, vi \u00e8 incertezza circa lo status dei cristiani e dei buddhisti cinesi.\nIl governo ha aggirato questi problemi definendo gli Hui sulla base della loro identit\u00e0 di gruppo etnico, ed ignorando il fatto che la loro identit\u00e0 di popolo \u00e8 basata sulla religione. Tuttavia, molti Hui ritengono che quest'etichetta sia appropriata, in quanto la loro storia e la cultura sarebbero stati diversi senza il loro essere musulmani, tratto che li distingue da altri gruppi etnici. Inoltre, molti sostengono che un Hui sia molto diverso da un cinese Han convertito all'Islam. \nI tagichi ed i turchi dell'Asia Centrale si riferiscono agli Hui come Dungani, anche se nei circoli accademici dell'Occidente identifica una sola etnia Hui, quella del Kirghizistan, come Dungani. In Thailandia i musulmani Cinesi sono chiamati \"chin ho\", mentre in Myanmar e nello Yunnan sono conosciuti come \"pan thei\". Vi sono alcuni cinesi musulmani, o alcuni cinesi convertiti all'Islam, in Malaysia. Sono ufficialmente accettati come componenti del Bumiputra, il gruppo dominante in Malesia. Tuttavia, possono essere considerati come facenti parte della piuttosto numerosa minoranza cinese."}
{"id": "495787", "revid": "122479533", "url": "https://it.wikipedia.org/wiki?curid=495787", "title": "Campaniano", "text": "Nella scala dei tempi geologici, il Campaniano rappresenta il quinto dei sei piani in cui \u00e8 suddiviso il Cretacico superiore, la seconda epoca del periodo Cretacico.\n\u00c8 compreso tra 83,5 \u00b1 0,7 e 70,6 \u00b1 0,6 milioni di anni fa (Ma), preceduto dal Santoniano e seguito dal Maastrichtiano.\n\u00c8 in questa epoca (intorno ai 78 milioni di anni fa) che secondo alcune teorie avviene la separazione fra proscimmie e scimmie + tarsi.\nDefinizioni stratigrafiche e GSSP.\nIl Campaniano fu introdotto nella letteratura scientifica nel 1857 dal geologo francese Henri Coquand che ne deriv\u00f2 il nome dal comune di Champagne nel dipartimento della Charente Marittima, in Francia. La localit\u00e0 tipo era stata inizialmente identificata in un affioramento vicino al villaggio di Aubeterre-sur-Dronne, nella stessa regione. Tuttavia, in seguito a nuove valutazioni stratigrafiche, questa sezione \u00e8 ora riconosciuta come appartenente al successivo piano Maastrichtiano.\nLa base del Campaniano \u00e8 data dall'estinzione negli orizzonti stratigrafici dei crinoidi della specie \"Marsupites testudinarius\".\nIl limite superiore \u00e8 definito dalla prima comparsa di ammoniti della specie \"Pachydiscus neubergicus\".\nGSSP.\nIl GSSP, il profilo stratigrafico di riferimento della Commissione Internazionale di Stratigrafia, non \u00e8 ancora stato fissato (2010).\nSuddivisioni.\nIl Campaniano \u00e8 a volte ulteriormente suddiviso in tre sottopiani: Inferiore, Medio e Superiore.\nNel dominio tetideo, il Campaniano comprende sei zone ammonitiche:\nPaleontologia.\nSecondo alcuni autori \u00e8 possibile che durante il Campaniano ci sia stata una radiazione evolutiva delle specie di dinosauri. Nel Nord America, ad esempio, il numero di generi noti di dinosauri passa dagli iniziali 4 a 48 verso la fine del piano, tanto che a volte si parla di \"esplosione del Campaniano\". Ci\u00f2 per\u00f2 potrebbe dipendere dal fatto che si sono ritrovati (o si sono conservati) solo pochi resti fossili all'inizio dello stadio.\nIl clima generalmente caldo del Campaniano, e la copertura delle aree continentali con acque poco profonde, potrebbero comunque aver favorito l'espansione dei dinosauri. Nel successivo stadio Maastrichtiano il numero dei generi di dinosauri nordamericani finora ritrovati diminuisce del 30%.\n\u2020Teropodi (non aviani).\nSecondo D. Varrichio, gli stati americani dell'Alberta e Montana, durante il Campaniano superiore ebbero teropodi simili nonostante la significativa differenza nelle altre specie di dinosauri erbivori."}
{"id": "495788", "revid": "1005847", "url": "https://it.wikipedia.org/wiki?curid=495788", "title": "Travnik", "text": "Travnik (in latino \"Herbosa, ae, f.\"; in cirillico serbo \"\u0422\u0440\u0430\u0432\u043d\u0438\u043a\"; letteralmente \"prato\") \u00e8 un comune della Federazione di Bosnia ed Erzegovina situato nel Cantone della Bosnia Centrale con 57.543 abitanti al censimento 2013.\nSituata circa 80 chilometri a nord-ovest di Saraievo, Travnik \u00e8 famosa per aver dato i natali al Premio Nobel per la letteratura Ivo Andri\u0107.\nGeografia fisica.\nIncastonata nella stretta valle del fiume La\u0161va, con i monti Vlasic (a nord) e Vilenica (a sud) a farle da cornice, Travnik gode di una naturale posizione strategica eccezionale, dettaglio che non passer\u00e0 mai inosservato agli occhi degli attenti osservatori politici.\nStoria.\nMedio Evo.\nNel Medioevo Travnik era una delle pi\u00f9 importanti citt\u00e0 dello stato bosniaco.\nOccupazione ottomana.\nDurante il periodo di occupazione ottomana dei Balcani, Travnik divenne la residenza del Visir, il governatore del Sultano. di quell'epoca conserva ancora, anche dopo i furiosi scontri dell'ultima guerra civile jugoslava, notevoli testimonianze: diverse moschee, scuole coraniche ed altri edifici dell'epoca ottomana.\nAgli inizi del 1800 anche Francia ed Austria inviarono a Travnik i loro rappresentanti; in questo periodo la citt\u00e0 divenne il pi\u00f9 importante centro diplomatico della Bosnia e conobbe una rapida crescita, tanto da divenire presto un punto di riferimento anche per gli scambi commerciali.\nOccupazione austro-ungarica.\nDurante il periodo di occupazione austro-ungarica, Travnik conobbe una rapida crescita industriale. Le sue industrie si specializzano nella tessitura e nella produzione e lavorazione del legno, tanto che ancora oggi rimane il pi\u00f9 importante centro della Bosnia per entrambe le produzioni.\nDichiarazione d'indipendenza e guerra civile.\nA seguito della dichiarazione di indipendenza della Bosnia ed Erzegovina, la resistenza nazionalista serba crebbe e si propag\u00f2 in tutto il paese, sfociando nella guerra civile del 1992. Di questo terribile conflitto, il pi\u00f9 violento e sanguinoso dalla Seconda guerra mondiale, la citt\u00e0 porta ancora oggi i segni.\nCon gli accordi di Dayton del 1995 Travnik venne integrata nella Repubblica Federale della Bosnia Erzegovina; nel 1998 ottenne lo status ufficiale di UNHCR Open City, citt\u00e0 protetta dall'Alto Commissariato ONU per i rifugiati, in cui la popolazione delle diverse etnie vive insieme pacificamente.\nSport.\nCalcio.\nLa squadra principale della citt\u00e0 \u00e8 il Nogometni Klub Travnik."}
{"id": "495790", "revid": "287204", "url": "https://it.wikipedia.org/wiki?curid=495790", "title": "Cavalli", "text": "Persone.\nIl cognome Cavalli pu\u00f2 riferirsi a:"}
{"id": "495794", "revid": "11694", "url": "https://it.wikipedia.org/wiki?curid=495794", "title": "Hu\u00edz\u00fa", "text": ""}
{"id": "495795", "revid": "123707117", "url": "https://it.wikipedia.org/wiki?curid=495795", "title": "Maastrichtiano", "text": "Nella scala dei tempi geologici, il Maastrichtiano rappresenta l'ultimo dei sei piani in cui \u00e8 suddiviso il Cretacico superiore, la seconda epoca del periodo Cretacico. \u00c8 quindi l'ultimo piano sia del Cretacico che dell'intera era mesozoica.\n\u00c8 compreso tra 70,6 \u00b1 0,6 e 65,5 \u00b1 0,3 milioni di anni fa (Ma), preceduto dal Campaniano e seguito dal Daniano, che \u00e8 il primo piano della successiva epoca del Paleocene, nonch\u00e9 inizio del periodo del Paleogene e dell'era cenozoica.\nAlla fine di questo periodo, vi fu un'estinzione di massa comunemente chiamata estinzione K-T (o Cretaceo-Terziario). A causa di questo evento devastante, moltissimi gruppi viventi comunemente riconosciuti come dinosauri, plesiosauri, mosasauri, ammoniti e pterosauri si estinsero, assieme a molte altre forme di vita come foraminiferi e nanoplancton calcarei, tutte le ammoniti, le belemniti e altre ancora.\nSecondo alcune ipotesi, tale estinzione sarebbe seguita all'impatto di un meteorite di grandi dimensioni nella zona di Chicxulub Puerto, nel golfo del Messico.\nIl Maastrichtiano prende il nome dalla citt\u00e0 olandese di Maastricht, nei pressi della quale furono identificate le prime rocce rappresentative di questo piano.\nDefinizioni stratigrafiche e GSSP.\nIl Maastrichtiano fu introdotto nella letteratura scientifica dal geologo belga Andr\u00e9 Dumont nel 1849, dopo aver studiato gli strati rocciosi di calcare del Chalk Group, vicino alla citt\u00e0 olandese di Maastricht. Questi strati sono ora chiamati Formazione di Maastricht e sono noti per il contenuto di fossili del periodo, in particolare il gigantesco rettile marino \"Mosasaurus\".\nLa base del Maastrichtiano \u00e8 fissata dalla prima comparsa negli orizzonti stratigrafici di ammoniti della specie \"Pachydiscus neubergicus\".\nIl limite superiore \u00e8 in corrispondenza dell'anomalia dell'Iridio presente al limite K-T, che caratterizza la grande estinzione di massa del Cretaceo-Paleocene.\nGSSP.\nLa successione sedimentaria delle rocce di Maastricht, originariamente scelta come localit\u00e0 tipo, fu successivamente considerata incompleta.\nCome GSSP, il profilo stratigrafico di riferimento della Commissione Internazionale di Stratigrafia, fu quindi scelta la sezione della \"Grande Carri\u00e8re\" affiorante lungo il corso del fiume Adour, vicino al villaggio di Tercis-les-Bains, nel sud-ovest della Francia.\nSuddivisioni.\nIl Maastrichtiano di solito viene ulteriormente suddiviso in tre sottopiani: Inferiore, Medio e Superiore.\nNel dominio Tetide contiene tre biozone ammonitiche:"}
{"id": "495798", "revid": "1305772", "url": "https://it.wikipedia.org/wiki?curid=495798", "title": "Aeroporto di Milano", "text": ""}
{"id": "495803", "revid": "767487", "url": "https://it.wikipedia.org/wiki?curid=495803", "title": "Storie di casa mia", "text": "Storie di casa mia \u00e8 il terzo album in studio del cantautore italiano Lucio Dalla, pubblicato nel 1971.\nDescrizione.\nViene ricordato come l'album che lanci\u00f2 l'artista emiliano sulla scena italiana. L'album contiene il grande successo presentato pochi mesi prima al Festival di Sanremo, ovvero \"4/3/1943\", che fu al centro di numerose polemiche e tentativi di censura (infatti alcune parti del testo vennero cambiate per la partecipazione alla manifestazione sanremese) ed il cui titolo fa riferimento alla data di nascita del cantautore stesso.\nLe musiche sono di Dalla (tranne \"Strade su strade\", di Lally Stott), i testi sono di Gianfranco Baldazzi e Sergio Bardotti, tranne \"Il bambino di fumo\", \"Il gigante e la bambina\", \"Un uomo come me\" e \"4/3/1943\" di Paola Pallottino (in seguito docente all'Universit\u00e0 di Bologna) e \"Lucio dove vai\", del solo Bardotti; gli arrangiamenti sono di Guido e Maurizio De Angelis, in seguito anche cantanti del gruppo Oliver Onions, tranne \"Il gigante e la bambina\" e \"4/3/1943\" arrangiate da Ruggero Cini.\nLa produzione \u00e8 di Roberto Formentini come per \"Terra di Gaibola\".\nI cori ne \"La casa in riva al mare\" sono del gruppo I 4 + 4 di Nora Orlandi, quelli in \"Il gigante e la bambina\" e \"4/3/1943\" sono del gruppo I Cantori Moderni di Alessandroni, mentre quelli in \"Itaca\", indicati nella copertina del disco come \"Coro popolare\", sono opera dei lavoratori della RCA: durante le registrazioni della canzone gli arrangiatori del pezzo, i fratelli De Angelis, fecero entrare in sala gli impiegati, gli operai, gli addetti al bar e fecero interpretare loro il coro dei marinai di Ulisse (https://www.youtube.com/watch?v=dOrFOQX1R_w).\nLa canzone \"Il gigante e la bambina\" fu incisa anche nel giugno dello stesso anno da Ron, che la present\u00f2 ad Un disco per l'estate. Il retro del quarantacinque giri era \"Strade su strade\".\nTracce.\nLATO A\nLATO B\nFormazione.\ne Gli Idoli:"}
{"id": "495805", "revid": "838137", "url": "https://it.wikipedia.org/wiki?curid=495805", "title": "Giunzione tunnel superconduttiva", "text": "Una giunzione tunnel superconduttiva o STJ (Superconducting Tunnel Junction) \u00e8 un rivelatore di radiazione costituito da due film di metallo superconduttore separati da un piccolo strato di materiale isolante. \nQuando una particella o un fotone incide su uno dei metalli vengono rotte le coppie di Cooper che si trovano nello stato \"ground\" con la conseguente generazione di un numero elevato di quasiparticelle \"in eccesso\". Il numero di tali quasiparticelle sar\u00e0 proporzionale all'energia assorbita nel metallo. Applicando una differenza di potenziale ai capi del dispositivo le quasiparticelle attraverseranno la barriera isolante per il fenomeno noto come effetto tunnel, generando una corrente elettrica. Quindi dalla misura dell'intensit\u00e0 di questa corrente si pu\u00f2 ricavare l'energia depositata dalla radiazione. \u00c8 importante sottolineare la necessit\u00e0 di applicare anche un campo magnetico di intensit\u00e0 tra 10 e 100 Gauss per sopprimere la \"corrente Josephson\" che viene creata dal tunneling delle coppie di Cooper attraverso la barriera."}
{"id": "495808", "revid": "983767", "url": "https://it.wikipedia.org/wiki?curid=495808", "title": "Cementite", "text": "La cementite \u00e8 una fase dell'acciaio costituita da carburo di ferro nella particolare microstruttura di placchette depositate a bordo grano. Dal punto di vista chimico si tratta di un composto intermetallico duro e fragile, costituito da ferro (93,3% in peso) e carbonio (6,67% in peso) indicato con il simbolo Fe3C.\n\u00c8 importante sottolineare il fatto che solo il carburo di ferro in questa particolare modalit\u00e0 di aggregazione viene denominato cementite. Quando esso si trova in cristalli lamellari alternati di fase \u03b1 e Fe3C esso prende il nome di perlite, mentre quando si trova in cristalli misti austenite e Fe3C, prende il nome di ledeburite.\nLa presenza negli acciai di cementite promuove un aumento delle propriet\u00e0 meccaniche di durezza e resistenza, ma di contro favorisce un comportamento fragile della lega.\nCementite primaria, secondaria e terziaria.\nA seconda della percentuale di carbonio presente nella lega si formano tre tipi diversi di cementite, uguali dal punto di vista chimico-fisico, ma differenti per origine:\nformula_1"}
{"id": "495809", "revid": "599013", "url": "https://it.wikipedia.org/wiki?curid=495809", "title": "Stj", "text": ""}
{"id": "495811", "revid": "287204", "url": "https://it.wikipedia.org/wiki?curid=495811", "title": "Laszlo Rajk", "text": ""}
{"id": "495817", "revid": "14691", "url": "https://it.wikipedia.org/wiki?curid=495817", "title": "Ghisa sferoidale", "text": ""}
{"id": "495821", "revid": "827882", "url": "https://it.wikipedia.org/wiki?curid=495821", "title": "Poe", "text": ""}
{"id": "495822", "revid": "133557", "url": "https://it.wikipedia.org/wiki?curid=495822", "title": "Bryter Layter", "text": "Bryter Layter \u00e8 il secondo album dell'artista folk britannico Nick Drake, pubblicato dalla Island Records nel novembre del 1970.\nIl disco.\nIl titolo dell'album tenta di rendere la pronuncia Cockney dell'espressione inglese \"brighter later\" (\"schiarite pi\u00f9 tardi\") usata nei bollettini meteorologici. Come nel precedente album \"Five Leaves Left\", l'artista \u00e8 accompagnato da alcuni elementi del gruppo folk Fairport Convention (qui: Dave Mattacks, Richard Thompson e Dave Pegg) e tornano gli arrangiamenti orchestrali di Robert Kirby. In due brani, \"Fly\" e \"Northern Sky\", compare anche John Cale dei Velvet Underground. Tre brani dell'album (\"Introduction\", \"Bryter Layter\" e \"Sunday\") sono totalmente strumentali.\nLa rivista \"Rolling Stone\" ha inserito quest'album al 245\u00ba posto della sua lista dei 500 migliori album di tutti i tempi.\nMusicisti.\nNick Drake: voce e chitarra, eccetto dove indicato (* brani strumentali).\nIntroduction *\nHazey Jane II\nAt the Chime of a City Clock\nOne of These Things First\nHazey Jane I\nBryter Layter *\nFly\nPoor Boy\nNorthern Sky\nSunday *\nNote aggiuntive"}
{"id": "495824", "revid": "115046150", "url": "https://it.wikipedia.org/wiki?curid=495824", "title": "Pseudorca crassidens", "text": "La pseudorca (\"Pseudorca crassidens\", ) \u00e8 un cetaceo odontoceto appartenente alla famiglia dei Delfinidi.\nDescrizione.\nCome suggerisce il nome, la pseudorca, detta in inglese \"false killer whale\" ovvero \"falsa orca\", ha alcune caratteristiche come l'aspetto, in comune con la pi\u00f9 nota Orca (\"Orcinus orca\"). Come l'orca, la pseudorca pu\u00f2 attaccare e uccidere altri cetacei, tuttavia le due specie non sono strettamente correlate. Infatti \u00e8 di norma un cetaceo socievole, vive in branchi di 10-20 individui, ma a volte si raduna anche in gruppi di oltre 300 esemplari. La pseudorca \u00e8 la terza specie pi\u00f9 grande della famiglia dei Delphinidae dopo l'orca e il globicefalo, lunga fino a 6 metri e pesante 1,4 tonnellate.\nIl corpo \u00e8 allungato e snello, con una testa grossa che ospita l'encefalo. Possiede 22 paia di denti robusti. Le pinne sono lunghe e appuntite. La colorazione \u00e8 grigio nera, pi\u00f9 chiara sui fianchi. \nDistribuzione e habitat.\nLa Pseudorca Crassidens vive in acque temperate e tropicali di tutto il mondo, principalmente in acque profonde. A volte si spinge in costa, arrivando anche a spiaggiare. Non \u00e8 stata ampiamente studiata in ambiente naturale, perci\u00f2 gran parte dei dati su di essa sono stati ricavati studiando gli animali in cattivit\u00e0.\nAlimentazione.\nGrande predatore, si nutre di grossi pesci come tonni, barracuda e salmoni ma anche di calamari e di delfini pi\u00f9 piccoli.\nCuriosit\u00e0.\nSe allevata in cattivit\u00e0 pu\u00f2 accoppiarsi anche con i tursiopi dando origine ad un ibrido chiamato Wholphin."}
{"id": "495837", "revid": "290119", "url": "https://it.wikipedia.org/wiki?curid=495837", "title": "Sebastiano Venier", "text": "Biografia.\nInfanzia ed educazione.\nFiglio di Mos\u00e8 Venier ed Elena Don\u00e0, era sano e robusto, ed esprimeva un ingegno notevole, sebbene fosse di indole furiosa e violenta; possedeva un eloquio efficace e variegato e, pur non possedendo laurea dottorale, oper\u00f2 come avvocato fin da giovanissimo, dimostrando di essere un giurista piuttosto abile.\nMatrimonio.\nIl 3 giugno 1544, nella chiesa di Santa Maria degli Angeli a Murano, spos\u00f2 Cecilia Contarini di Natale, che gli diede una figlia, Elena, la quale si and\u00f2 ad aggiungere agli altri due figli, Filippo e Marco, avuti da rapporti illegittimi.\nCarriera militare.\nQuattro anni dopo divenne un amministratore del governo della Repubblica di Venezia e governatore di Candia, dove rimase fino all'11 gennaio 1551.\nFu inoltre capitano a Brescia nel 1561, e podest\u00e0 a Verona dal 1566 al 1568.\nNel settembre 1562 fu eletto Savio Grande della Repubblica.\nNel 1570 divenne prima Procuratore di San Marco; poi, a marzo, provveditore di Corf\u00f9; il 17 giugno, provveditore generale di Cipro; infine, il 13 dicembre, \"Capitano General da mar\" della flotta di Venezia, impegnata nella nuova guerra contro i Turchi ottomani, sostituendo il predecessore Girolamo Zane.\nBattaglia di Lepanto.\nNel 1571 fu uno dei protagonisti della battaglia di Lepanto, che vide le forze della Lega Santa infliggere una pesante sconfitta ai Turchi.\nComand\u00f2 le forze di Venezia dal ponte della \"Capitana\", la quale stazionava al centro della flotta, subito alla sinistra della \"Real\" di don Giovanni d'Austria.\nSebbene avesse allora gi\u00e0 settantacinque anni, Venier prese parte in prima persona al combattimento, uccidendo numerosi Turchi a colpi di balestra che un aiutante gli ricaricava, poich\u00e9 le sue braccia non avevano pi\u00f9 sufficiente forza.\nFu anche ferito a un piede da una freccia, . Calzava pantofole invece di stivali, perch\u00e9 a suo parere facevano miglior presa sul ponte bagnato della nave; tuttavia sembra che la vera motivazione fosse il fatto che soffrisse di calli o di gotta, e gli stivali gli dolevano maggiormente delle pantofole.\nDopo la battaglia, don Giovanni d'Austria fece pressioni su Venezia perch\u00e9 Venier fosse destituito: i due non avevano mai instaurato un buon rapporto ed il 31 gennaio 1572 il doge scrisse a Venier che sarebbe stato affiancato da un secondo capitano generale, ancora da eleggere; la scelta ricadde in seguito su Jacopo Foscarini, al tempo provveditore generale in Dalmazia.\nDogado.\nDopo la pace, Sebastiano Venier torn\u00f2 a Venezia con l'aura del vincitore e l'11 giugno 1577 fu eletto Doge all'unanimit\u00e0. Il 20 dicembre 1577 un violento incendio demol\u00ec alcune parti del Palazzo Ducale, distruggendo opere di inestimabile valore ivi contenute.\nMorte.\nMor\u00ec il 3 marzo 1578 e fu sepolto nella chiesa di Santa Maria degli Angeli a Murano; nel 1907 le sue spoglie vennero ricollocate nella Basilica dei Santi Giovanni e Paolo, nel sestiere di Castello."}
{"id": "495838", "revid": "12582", "url": "https://it.wikipedia.org/wiki?curid=495838", "title": "Ig Nobel", "text": ""}
{"id": "495839", "revid": "12582", "url": "https://it.wikipedia.org/wiki?curid=495839", "title": "IgNobel", "text": ""}
{"id": "495841", "revid": "125344099", "url": "https://it.wikipedia.org/wiki?curid=495841", "title": "Bruno Maderna", "text": "Biografia.\nBruno Maderna era nato Bruno Grossato e in un secondo momento adott\u00f2 il cognome da nubile della madre, Maderna. \nIl padre Umberto Grossato, musicista d'intrattenimento, lo ha avviato alla musica trasmettendogli i primi rudimenti musicali e a soli 7 anni, dato il suo precoce talento, lo fece esibire come violinista e direttore nella sua orchestrina, The Happy Grossato Company.\nNel 1934, preso sotto tutela da Irma Manfredi, ricca signora veronese, inizia lo studio della composizione con A. Pedrollo.\nDopo questi esordi precoci, Maderna prosegu\u00ec i suoi studi musicali regolari presso i conservatori di Milano, Roma e Venezia, diplomandosi nel 1940 con Alessandro Bustini e perfezionandosi poi sotto la guida di importanti docenti, quali Gian Francesco Malipiero, Antonio Guarnieri e Hermann Scherchen. Durante la seconda guerra mondiale ader\u00ec alla resistenza partigiana.\nGian Francesco Malipiero lo chiam\u00f2 successivamente ad insegnare teoria e solfeggio presso il Conservatorio Benedetto Marcello di Venezia nel 1947. Fu grazie a Malipiero che Maderna intraprese lo studio e la conoscenza della musica antica, in particolare quella di scuola veneziana, a cui si dedic\u00f2 nel corso della sua carriera sia come direttore d'orchestra sia nelle numerose trascrizioni e riorchestrazioni che appront\u00f2 a questo repertorio. In questi anni Maderna incontr\u00f2 Luigi Nono, allora studente di giurisprudenza, che divenne suo allievo privato. Nono fu l'unico allievo importante di Maderna, attorno al quale per\u00f2 si coagul\u00f2 un nucleo di musicisti veneziani.\nFondamentale per la sua formazione di compositore fu l'incontro col direttore d'orchestra tedesco Hermann Scherchen nel 1948. Scherchen aveva tenuto in quell'anno il Corso internazionale di direzione d'orchestra all'interno del Festival internazionale di musica contemporanea della Biennale di Venezia, cui Maderna partecip\u00f2. Fu Scherchen a introdurre Maderna alle composizioni della Seconda scuola di Vienna (Sch\u00f6nberg, Berg, Webern), il che fu determinante nel produrre una svolta modernista nella poetica di Maderna, reduce allora della formazione accademica di Bustini e degli insegnamenti di Malipiero, improntati a un'estetica di gusto neoclassico.\nIn quegli anni aveva inoltre inizio la sua carriera di direttore d'orchestra: Karl Amadeus Hartmann, ad esempio, lo chiam\u00f2, primo direttore straniero, a dirigere un concerto della serie \"Musica Viva\" a Monaco di Baviera nel 1950. Questo evento diede inizio, di fatto, alla sua carriera internazionale di direttore, che si svolse sotto l'insegna di un eclettismo programmatico, in cui la giustapposizione di autori cronologicamente lontani \u2013 quali Monteverdi, Gabrieli, Mozart, affiancati ai rappresentanti delle sperimentazioni pi\u00f9 recenti \u2013 faceva parte di un disegno di sensibilizzazione e trasmissione del patrimonio musicale, che vedeva proprio nell'affiancamento tra repertori nuovi e antichi la chiave per avvicinare il pubblico alla musica contemporanea. Nel 1951 fond\u00f2 l\"'Internationales Kranichsteiner Kammerensemble\", di cui fu direttore.\nDurante i corsi estivi di Darmstadt present\u00f2 le \"B.A.C.H. Variationen\" per due pianoforti. A Darmstadt Maderna entr\u00f2 in contatto con molti autori, che rivestiranno un ruolo importante nell'evoluzione della musica del secolo XX: Pierre Boulez, Olivier Messiaen, John Cage, Karlheinz Stockhausen e Henri Pousseur. Inoltre numerose furono le frequentazioni con importanti interpreti della nuova musica, come il flautista Severino Gazzelloni, per il quale scrisse \"Musica su due dimensioni\".\nDopo l'incarico a Venezia, assieme a Luciano Berio ed al tecnico Marino Zuccheri fond\u00f2 lo Studio di fonologia musicale della Rai a Milano; assieme a Berio fond\u00f2 pure la rivista \"Incontri musicali\". Parallelamente a ci\u00f2, tenne diversi congressi e promosse manifestazioni e concerti con lo scopo di promuovere la musica contemporanea, svolgendo anche attivit\u00e0 didattica (tenne alcuni corsi di composizione dodecafonica presso il conservatorio di Milano e dei seminari presso la \"Dartington's Summer School of Music\").\nNegli anni sessanta la sua carriera concertistica internazionale si intensifica, pur continuando la sua carriera didattica nelle materie della composizione e della direzione d'orchestra (tenne, tra l'altro, corsi presso il Mozarteum di Salisburgo ed il conservatorio di Rotterdam). La sede principale della sua vita era comunque diventata Darmstadt, dove spost\u00f2 la sua cittadinanza ufficiale nel 1970.\nNegli ultimi anni di vita raggiunse l'apice della carriera, divenendo direttore musicale stabile dell'Orchestra sinfonica della Rai di Milano e vincendo il premio Italia.\nNel 1973 gli venne diagnosticato un cancro ai polmoni; mor\u00ec di l\u00ec a a poco a Darmstadt, in novembre.\nStile.\nSpirito avventuroso ed irrequieto, Maderna non cess\u00f2 mai di indagare nuove tecniche compositive; dal neoclassicismo modaleggiante dei lavori giovanili, ben presto si avvicin\u00f2 all'espressionismo atonale della seconda scuola di Vienna ed alla dodecafonia, senza per questo dimenticare la principalissima esperienza bartokiana (di cui vi sono echi nel \"Concerto per due pianoforti e strumenti\" del 1948 e che ritorner\u00e0 presente nelle tecniche proliferative da lui ampiamente utilizzate nei lavori degli ultimi anni).\nFu tra i precursori del serialismo musicale assieme ai colleghi Stockhausen, Boulez e Nono, dai cui rigori si discost\u00f2 tuttavia presto per elaborare il suo personale universo seriale. A questo proposito affermava nel 1965:\nMaderna fu inoltre tra i primi ad indagare le possibilit\u00e0 offerte dall'alea (a questo riguardo, la sua \"Serenata per un satellite\" del 1969 viene universalmente considerata come uno dei momenti di pi\u00f9 alto lirismo ottenuti con l'utilizzo di tecniche aleatorie).Allo stesso tempo, fu precursore dell'impiego dei mezzi musicali elettronici (il suo brano \"Musica su due dimensioni\" fu il primo in assoluto a prevedere l'interazione tra un musicista dal vivo ed un nastro registrato).\nNegli anni cinquanta ebbe pure saltuari contatti con la \"musica d'uso\": scrisse commenti musicali per alcuni film e documentari e produsse pure alcuni arrangiamenti jazz per big band. Tra le musiche per film di maggior successo si rammentano le colonne sonore del film \"Noi cannibali\" e del film \"Le due verit\u00e0\" per la regia di Antonio Leonviola.\nI suoi ultimi lavori denotano una grande volont\u00e0 di sincretismo, mirata all'uscita da alcune dalle problematiche compositive legate agli anni precedenti, tentativo che avrebbe potuto portare a sviluppi importanti ed inaspettati, se non fosse stato troncato dalla sua prematura scomparsa nel 1973."}
{"id": "495842", "revid": "12582", "url": "https://it.wikipedia.org/wiki?curid=495842", "title": "Ig-Nobel", "text": ""}
{"id": "495844", "revid": "123343803", "url": "https://it.wikipedia.org/wiki?curid=495844", "title": "Zio Tibia Picture Show", "text": "Zio Tibia Picture Show (edizione 1989) o Venerd\u00ec con Zio Tibia (edizione 1990) \u00e8 stato uno spettacolo televisivo italiano interamente dedicato al genere horror in onda negli anni 1989 e 1990 su Italia 1 e diretto da Pino Pellino.\nIl personaggio.\nLo Zio Tibia era un pupazzo che rappresentava un anziano signore dal volto putrefatto, abitante di una cripta in compagnia di Golem e dell'assistente Astragalo (quest'ultimo presente solo nella seconda edizione). Il personaggio era ispirato a \"Uncle Creepy\", il narratore del fumetto statunitense \"Creepy\", tradotto in Italia appunto con il nome di Zio Tibia.\nIl personaggio ricalcava quello statunitense, noto anche attraverso altri film come \"Creepshow\" (nell'edizione italiana viene chiamato Zio Creepy), ed era caratterizzato dalla sua forte vena ironica e cinica. Si ricordi, ad esempio il sondaggio \"Rigor Mortis\" fra le morti preferite, e dove sempre solo lo 0,3% voleva morire di vecchiaia, ma anche \"una rotonda di bare\", che parafrasava lo show \"Una rotonda sul mare\" e altri programmi TV musicali come il \"Festivalbara\".\nLa voce del personaggio era del doppiatore Fabrizio Casadio, all'epoca speaker ufficiale di Italia 1, e la maschera di Zio Tibia era indossata da Stefano Cananzi.\nLo spettacolo.\nIl programma, adattato alla TV italiana dal regista Pino Pellino e trasmesso nella seconda serata (23.30) del Sabato (edizione 1989, intitolata Zio Tibia Picture Show), successivamente in prima e seconda serata il Venerd\u00ec (edizione 1990 intitolata Venerd\u00ec con Zio Tibia), serviva da introduzione e sipario alla trasmissione di un film horror seguito poi dalla puntata di una serie televisiva a tema.\nLa prima stagione ha incluso puntate della serie \"Freddy's Nightmares\", mentre la seconda ha dato spazio alla serie televisiva \"Venerd\u00ec 13\".\nFra i film trasmessi, invece, si ricordano \"La casa 2\", \"Vamp\", \"Il ritorno dei morti viventi\" e \"Brivido\".\nIl programma venne poi interrotto nel 1991, lasciando il posto alla rassegna \"Notte Horror\"."}
{"id": "495845", "revid": "529641", "url": "https://it.wikipedia.org/wiki?curid=495845", "title": ".dj", "text": ".dj \u00e8 il dominio di primo livello nazionale assegnato a Gibuti (in inglese: \"Djibouti\").\nTale dominio \u00e8 usato spesso da siti musicali grazie alla somiglianza con l'acronimo DJ, ma risulta essere meno diffuso di altri domini comparabili come .tv e .fm"}
{"id": "495866", "revid": "1543377", "url": "https://it.wikipedia.org/wiki?curid=495866", "title": "Before and After Science", "text": "Before and After Science \u00e8 un album in studio del musicista britannico Brian Eno. Prodotto da Eno e Rhett Davies, \u00e8 stato originariamente pubblicato dalla Polydor Records nel dicembre 1977.\n\"Before and After Science\" \u00e8 meno sperimentale rispetto ai precedenti \"Another Green World\" e \"Discreet Music\", poich\u00e9 contiene tracce pi\u00f9 accessibili e tipicamente pop. Inoltre, \u00e8 l'ultimo del musicista a contenere pezzi di questo genere, poich\u00e9 in seguito si dedicher\u00e0 totalmente alla produzione di composizioni, ambient, New Age e da installazione.\nEsemplificativo del valore (anche) commerciale il disco, la canzone \"King's Lead Hat\" (anagramma di Talking Heads, gruppo a cui il brano \u00e8 dedicato) venne pubblicata come singolo nel gennaio del 1978.\nGenesi.\nA differenza dei precedenti album di Eno, registrati in modo rapido e superficiale, \"Before and After Science\" richiese oltre due anni tra le sedute in sala di incisione e le successive manipolazioni audio in fase di post-produzione. \nNel corso di quest'arco di tempo, l'autore fu spesso occupato a lavorare sulle proprie sperimentazioni \"ambient\" degli album \"Music for Films\" e \"Discreet Music\", ma spinto dalle positive critiche che stava riscuotendo \"Another Green World\", in cui l'aspetto \"ambient\" era sfumato da parti melodiche, accanton\u00f2 questi progetti e si concentr\u00f2 sulla produzione di un album di pi\u00f9 facile ascolto.\nCome da tradizione chiese la collaborazione di musicisti illustri, tra cui gruppi tedeschi e inglesi che non lo conoscevano. Una delle prime persone che contatt\u00f2 fu l'amico Fred Frith, \u00abeccitato dalle possibilit\u00e0 timbriche che quest'ultimo aveva scoperto\u00bb. Fu cos\u00ec che Frith acconsent\u00ec, suonando la chitarra in \"Energy Fools The Magician\" e \"Through Hollow Lands\".\nJaki Liebezeit del gruppo tedesco Can suon\u00f2 la batteria in \"Backwater\" mentre l'altra band tedesca dei Cluster con cui Eno avrebbe inciso \"Cluster &amp; Eno\" pubblicato nel 1977, arrangi\u00f2 e co-scrisse \"By This River\". Come \"session man\" parteciparono Dave Mattacks dei Fairport Convention, alle percussioni in \"Kurt's Rejoinder\" e \"Here He Comes\", e Andy Fraser del gruppo blues-rock Free, che suon\u00f2 la batteria in \"King's Lead Hat\".\nGli artisti che avevano invece gi\u00e0 collaborato con Eno alla registrazione di altri suoi album furono: membri dei Roxy Music, Percy Jones dei Brand X, Phil Collins dei Brand X e Genesis (che suonarono rispettivamente il basso e la batteria), Robert Fripp dei King Crimson, Paul Rudolph degli Hawkwind, Bill MacCormick e Phil Manzanera dei Quiet Sun e Robert Wyatt (che partecip\u00f2 sotto lo pseudonimo di \"Shirley Williams\", venendo accreditato per il \"tempo\" e i \"\"timbales\" suonati con le spazzole\" in \"Through Lands Hollow\" e \"Kurt's Rejoinder\"). Di rilievo il contributo al gong in \"No One Receiving\" di Rhett Davies, all'esordio nella veste di strumentista, che fu anche fonico del suono e co-produttore come spesso \u00e8 accaduto nei lavori di Eno.\nInsieme a questi artisti e aiutandosi con le carte delle Strategie Oblique, il compositore inglese scrisse in due anni circa 100 canzoni, tra le quali per \"Before and After Science\" ne vennero scelte 10.\nStile e analisi.\nJim DeRogatis, autore di \"Turn On Your Mind: Four Decades of Great Psychedelic Rock\", ha descritto il suono di \"Before and After Science\" come \u00abla pi\u00f9 fredda e cinica delle creazioni pop di Eno\u00bb, mentre David Ross Smith nel database di All Music Guide ha scritto che \u00abNonostante il formato pop dell'album, il suono \u00e8 unico e vaga randagio lontano dal \"mainstream\"\u00bb.\nI brani sono distribuiti con omogeneit\u00e0 nell'album e divisi in due tronchi: il primo (lato A nel vinile/ canzoni dalla 1 alla 5 in cassetta e CD) contiene i brani pop:\nLe ultime cinque canzoni, che compongono il secondo troncone dell'album (il lato 2 nel vinile/ brani dal 6 al 10 nelle cassette e nei CD), sono l'opposto delle precedenti, pi\u00f9 sperimentali e ambientali, dalle atmosfere quasi pastorali.\nAl contrario della musica presente in \"Another Green World\", che Eno defin\u00ec come \"Sky Music\", questa venne soprannominata \"Ocean Music\". I riferimenti alle acque nei testi infatti appaiono in molti brani come \"Backwater\", \"Here He Comes\", \"Julie With...\", \"By This River\" e \"Spider &amp; I\".\nInoltre lo scrittore Simon Reynolds osserv\u00f2 che questo segmento del disco \u00e8 impregnato dei temi della noia e della beatitudine, citando a titolo di esempio \"Here He Comes\", nella quale \u00abun ragazzo sta cercando di sparire dal galleggiare della vita attraverso il cielo e attraverso un momento diverso\u00bb, e \"Spider and I\", in cui un uomo che guarda il cielo sogna di essere portato via con una nave.\nLo stile compositivo di Eno venne lodato per il suo \u00abvalido approccio non-sense\u00bb. Influenzato dal poeta Kurt Schwitters, l'artista ha di fatto consapevolmente creato canzoni o testi non con l'obiettivo di comunicare qualcosa di concreto, ma con l'intento principale di fondere parole e musica creando paesaggi sonori particolari e non comuni. Ebbe questa opinione Tom Carson della rivista Rolling Stone, affermando che le liriche sono \u00absolo variabili complementari\u00bb alla musica.\nCritica.\nAlla pubblicazione iniziale, l'album ricevette recensioni molto positive da parte della critica rock. Un giornalista della rivista Creem, Joe Fernbacher, ha chiamato \"Before and After\" \"l'album perfetto di Eno\", mentre Mitchell Schneider ha scritto una recensione positiva su Crawdaddy!, affermando che non riusciva a \"ricordare l'ultima volta che ho avuto un album che avesse un tale potere su di me, e mi ha dato come un caso estremo di vertigini, troppe\". In Down Beat, Russel Shaw scrisse che \"[il disco] \u00e8 un altro del genere fantastico, sorprendente e paralizzante di Brian Eno -i Pink Floyd sarebbero perfetti se si mettessero in collettivo con la sua mente\". Tom Carson di Rolling Stone ha osservato che l'album \"\u00e8 meno accattivante rispetto sia a Taking Tiger Mountain (By Strategy) sia a Here Come the Warm Jets. Tuttavia, l'esecuzione qui \u00e8 vicina alla perfezione, nonostante l'eclettismo di Eno. Gli stili diversi che ha impiegato si connettono brillantemente\". Il critico Robert Christgau ha dato all'album un A-, affermando che \"non gli piacevano le atmosfere cupe e riflessive di alcuni pezzi del lato B\". Nel 1979, il disco \u00e8 stato votato come uno dei migliori album dell'anno nel sondaggio del Village Voice Pazz &amp; Jop.\nLe recensioni moderne di \"Before and After Science\" continuano ad essere positive. David Ross Smith di AllMusic ha assegnato al disco il massimo punteggio di cinque stelle affermando \"che si colloca accanto a Here Come the Warm Jets e Another Green World, il materiale pi\u00f9 essenziale di Eno\". Il webzine musicale Tiny Mix Tapes ha assegnato al disco la valutazione pi\u00f9 alta, dicendo che \"non \u00e8 solo uno dei migliori album del catalogo di Eno, ma anche di quello degli anni 1970\". Un altro webzine, Pitchfork, ha dato all'album una recensione positiva, ma meno entusiasta, descrivendolo come \"Stella sterilizzata in cerca di carburante, che vanta solo King's Lead Hat per il mondo del pop, e il puro prog-jazz Energy Fools the Magician per il fuori-rock contingente\". Dieci giorni dopo Pitchfork posta \"Before and After Science\" al numero 100 nella lista dei \"Top 100 Albums of 1970\", riferendosi ad esso come \"bello, album affascinante, ma non formalmente innovativo. \u00c8 spesso trascurato quando si parla dei grandi album di un'epoca in cui era romanzato e stra-premiato per la sua innovazione e progressione, e in particolare nel contesto della carriera di Eno, che \u00e8 cos\u00ec pieno di entrambi\"\"\nPubblicazione.\n\"Before and After Science\" \u00e8 stato pubblicato nel dicembre 1977 dalla Polydor nel Regno Unito e dalla Island negli Stati Uniti. La prima stampa dell'album comprendeva quattro litografie di Peter Schmidt. Sul retro dell'LP c'era scritto \"Quattordici immagini \" sotto il titolo. Questo probabilmente si riferiva alle dieci canzoni e alle quattro stampe, che erano \"La strada verso il cratere\", \"Guarda settembre, un'occhiata a ottobre\", \"L'altra casa\" e \"Quattro anni\".\nL'album non entr\u00f2 nelle classifiche nel Regno Unito, ma arriv\u00f2 al secondo posto nella Billboard Top LPs &amp; Tapes. Questa fu la seconda volta che un lavoro di Brian Eno riscosse successo in America; la prima fu \"Here Come the Warm Jets\" (posizione 171).\nSingolo.\n\"King's Lead Hat\" \u00e8 stato remixato ed \u00e8 stato pubblicato come singolo il gennaio del 1978 con il b-side \"RAF\" che \u00e8 accreditato a \"Eno &amp; Snatch\". Questo singolo non \u00e8 riuscito a entrare in classifica.\nRistampa.\nL'album \u00e8 stato ristampato in formato CD dalla E.G. Records nel gennaio del 1987. Nel 2004, la Virgin Records ha iniziato la riemissione del disco in lotti da quattro e da cinque. La versione digipak rimasterizzata di prima \u00e8 stata pubblicata il 31 maggio 2004 nel Regno Unito e il 1\u00ba giugno 2004 in Nord America.\nTracce.\nTutte le tracce sono state composte da Brian Eno, eccetto dove indicato."}
{"id": "495867", "revid": "123254625", "url": "https://it.wikipedia.org/wiki?curid=495867", "title": "John Everett Millais", "text": "Biografia.\nGiovinezza.\nJohn Everett Millais nacque l'8 giugno 1829 a Southampton, in Inghilterra, figlio di John William e Emily Mary Millais, entrambi appartenenti a una ricca famiglia nativa del Jersey. Fu proprio sull'isola di Jersey, d'altronde, che Millais trascorse la sua prima fanciullezza, maturando una vera e propria devozione per questo luogo: quando un giorno William Makepeace Thackeray, noto scrittore inglese dell'Ottocento, gli avrebbe chiesto \u00abquando l'Inghilterra conquist\u00f2 Jersey\u00bb, egli avrebbe risposto con veemenza: \u00abGiammai! Jersey conquist\u00f2 l'Inghilterra\u00bb.\nAltrettanto contagiosa fu l'influenza della madre, donna dalla personalit\u00e0 energica e decisa e animata da un gusto contagioso per l'arte e la musica. Mamma Emily avrebbe dato un impulso decisivo al talento artistico del figlio, e fu proprio lei a spingere affinch\u00e9 la famiglia si trasferisse a Londra, cos\u00ec da consentire ai figli la prosecuzione degli studi. Millais avrebbe poi affermato: \u00abdevo tutto a mia madre\u00bb.\nBambino prodigio, Millais studi\u00f2 dapprima alla Sass\u2019s Art School per poi entrare alla Royal Academy of Arts, dove viene ammesso a undici anni come pi\u00f9 giovane allievo di sempre. Qui, oltre a ricevere diversi riconoscimenti per il suo lavoro, strinse amicizia con i pittori William Holman Hunt e Dante Gabriel Rossetti, e con essi nell'autunno del 1848 fond\u00f2 la Confraternita dei Preraffaelliti (\"Pre-Raphaelite Brotherhood\"). In seno alla Confraternita Millais intendeva riscoprire l'arte dei \"primitifs\" e dei quattrocentisti, non ancora contaminati dalla maniera di Raffaello, e ricondurre le proprie pitture a una schietta espressivit\u00e0 religiosa.\nOpere giovanili.\nLe opere giovanili di Millais vennero realizzate secondo la poetica dei preraffaelliti e tutti o quasi furono oggetto di violente controversie da parte dei critici. Tra i pi\u00f9 criticati, spicca senza dubbio \"Cristo nella casa dei genitori\" (titolo originale: \"Christ in the House of his Parents\") del 1850, che sconvolse pubblico e critica per la realistica rappresentazione del lavoro e per l'umilt\u00e0 della carpenteria in cui la scena era ambientata. Durante tutta la sua produzione, raramente Millais abbandon\u00f2 i temi sociali: ne \u00e8 un altro esempio \"L'ugonotto\" (titolo originale: \"A Huguenot\") del 1852, che raffigurava la separazione di una giovane coppia a causa di motivi religiosi.\nUn altro tema ricorrente nelle opere giovanili \u00e8 l'attenzione naturalistica, che in dipinti come \"Ofelia\" (presentato alla Royal Academy nel 1852 - Ofelia \u00e8 un personaggio di Shakespeare) raggiunge un livello di dettaglio eccezionale, un livello che Millais raggiunge trasferendosi per alcuni mesi in campagna, potendo cos\u00ec studiare con maggiore precisione e dedizione la vegetazione del Tamigi. La cornice floreale che circonda la bellissima Ofelia (pos\u00f2 per Millais Elizabeth Siddal, una delle modelle preferite dei preraffaelliti) \u00e8 restituita con un naturalismo quasi scientifico che comunque lascia spazio al simbolismo: il salice, l'ortica e le margherite, associati all'innocenza, discendono direttamente da Shakespeare, mentre il papavero, simbolo della morte, e le olmarie appassite, allusive alla vanit\u00e0 della vita, sono un'aggiunta del pittore.\nEntrambi questi temi affascinarono il critico John Ruskin, strenuo sostenitore dei preraffaelliti e della necessit\u00e0 di un'arte che affrontasse, tra gli altri, proprio i pi\u00f9 pressanti temi sociali. Testimonianza dell'amicizia tra Ruskin e Millais \u00e8 il dipinto \"L'ordine di rilascio\" (titolo originale: \"The Order of Release\"), per cui la moglie di Ruskin, Effie Gray, ha posato come modella. Durante la realizzazione di questo dipinto, tuttavia, il pittore e la modella si innamorarono: nonostante fosse sposata con Ruskin da molti anni, la coppia non aveva mai consumato il loro matrimonio e fu facile ottenere l'annullamento. Nel 1856, Millais spos\u00f2 Effie e concluse la sua collaborazione non solo con Ruskin ma con l'intera confraternita dei preraffaelliti, orientandosi verso un nuovo tipo di pittura, fondata sull'esempio dei grande maestri. Da questo momento innanzi Millais si accost\u00f2 a tematiche sentimentali (i luoghi dell'infanzia), storiche (soprattutto legate al Regno Unito e al suo impero) e si ciment\u00f2 molto spesso anche nel ritratto.\nOpere della maturit\u00e0.\nIl suo matrimonio e il conseguente mutamento di stile pittorico vennero definiti da Ruskin \"una catastrofe\" e critici come William Morris lo accusarono di essere divenuto commerciale in nome di fama e ricchezza. Non \u00e8 implausibile che il mutamento di stile sia stato dovuto anche alla necessit\u00e0 di mantenere la sua nuova famiglia. Tra i suoi sostenitori, i pi\u00f9 accesi individuarono influenze degli impressionisti, in particolare di James Whistler e, nel suo saggio \"Pensieri sull'arte di oggi\" (\"Thoughts on our art of Today\") del 1888, Millais indic\u00f2 come modelli pittori quali Diego Vel\u00e1zquez e Rembrandt, rinnegando completamente il suo passato di preraffaellita.\n\u00c8 innegabile l'influenza di Whistler in opere come \"La vigilia di Sant'Agnese\" (\"The Eve of St. Agnes\") e \"La sonnambula\" (\"The Somnambulist\"), mentre altri dipinti degli anni '60 possono ancora essere interpretati come espressione dell'estetismo. Dal 1870 in poi, invece, sono maggiormente influenzati da Rembrandt: tra questi, \"Passaggio a Nord Ovest\" (\"The North West Passage\") del 1874 e \"L'infanzia di Raleigh\" (\"Boyhood of Raleigh\") del 1871. Emerge qui un nuovo tema che non abbandoner\u00e0 pi\u00f9 Millais, ovvero l'elegia alle spinte espansionistiche del Paese. Si dedic\u00f2 anche a numerosi ritratti di bambini, tra cui \"Bubbles\" (1886) e \"Cherry Ripe\".\nIllustrazioni.\nTra i numerosi libri illustrati da Millais nella sua carriera, celebri sono i poemi di Lord Alfred Tennyson ed i racconti di Anthony Trollope. Interessanti sono anche le sue complesse illustrazioni alle parabole di Ges\u00f9, pubblicate nel 1869 ed utilizzate anche come soggetto per la vetrata di una chiesa a Perth. Da quella data in poi, lavor\u00f2 fino alla morte come grafico ed illustratore per il settimanale \"The Graphic\".\nRiconoscimenti.\nMillais fu nominato baronetto nel 1885, per i suoi meriti di pittore e per il suo grande impegno all'interno della Royal Academy. Dopo la morte di Frederic Leighton nel 1896, divenne presidente della Royal Academy per qualche mese, prima di morire di un tumore alla gola."}
{"id": "495869", "revid": "125396659", "url": "https://it.wikipedia.org/wiki?curid=495869", "title": "Scolopendra", "text": "Scolopendra \u00e8 un genere di artropodi.\nEtimologia.\nDal lat. scient. Scolopendra, dal gr. \u03c3\u03ba\u03bf\u03bb\u03cc\u03c0\u03b5\u03bd\u03b4\u03c1\u03b1 \"millepiedi\"\nTassonomia.\nIl genere \"Scolopendra\" comprende circa 85 specie e sottospecie. \nLa \"Scolopendra cingulata\" \u00e8 la pi\u00f9 importante specie europea, distribuita lungo tutta la regione mediterranea compresa l'Africa. Questa si presenta solitamente di un colore brunastro, con la testa e l'ultimo segmento del tronco di colore rosso. Le sue dimensioni arrivano a 10\u201315\u00a0cm di lunghezza e sopravvive predando insetti e altri invertebrati. La scolopendra cingulata \u00e8 da considerarsi un animale relativamente innocuo per l'uomo, nonostante il suo morso piuttosto doloroso, che comunque avviene solo se l'animale si sente in pericolo, sia in grado di causare reazioni locali (arrossamento, gonfiore, prurito, dolore). In soggetti particolarmente iper-reattivi (allergici) dopo la puntura pu\u00f2 rendersi necessaria la somministrazione di farmaci cortisonici; in caso di gravi reazioni sistemiche si rende necessario il ricovero d'urgenza al pi\u00f9 vicino pronto soccorso. Altre specie presenti in Europa sono \"S. canidens\", \"S. clavipes\", \"S. cretica\", \"S. dalmatica\", \"S. oraniensis\", \"S. subspinipes\" e \"S. valida\".\nLa \"Scolopendra gigantea\", nota anche come \"centopiedi gigante dell'Amazzonia\", rappresenta la specie di scolopendra pi\u00f9 grande del mondo, arrivando ad essere lunga pi\u00f9 di 30\u00a0cm. Queste sue dimensioni le permettono di poter cacciare anche vertebrati come rane e persino pipistrelli. Questa specie abita le regioni settentrionali e occidentali del Sudamerica fino alle isole di Trinidad e Giamaica. Per le sue dimensioni e i colori questa specie \u00e8 piuttosto popolare tra gli amanti degli artropodi, facendo bella mostra di s\u00e9 nei terrari. A causa del suo veleno questo animale dovrebbe essere maneggiato con cura e attenzione, indossando almeno dei guanti per proteggere la pelle dalla sua secrezione tossica.\nDistribuzione e habitat.\nLe scolopendre sono organismi abbastanza comuni ed \u00e8 possibile trovarli in zone ombreggiate quali parti inferiori di sassi e foglie morte, grotte, foreste e persino l'interno di case. Essi sono rintracciabili in molte zone climatiche del globo quali deserti, montagne, boschi e foreste. Sono artropodi notturni e solitari: se messi insieme si combattono fino alla morte di uno dei due. Durante il giorno vanno a rifugiarsi in zone umide e scure; tuttavia, qualora il clima sia troppo umido o troppo secco, essi cercano altri luoghi arrivando a rifugiarsi all'interno di case. Le specie che abitano nelle zone temperate del globo sono solitamente pi\u00f9 piccole, arrivano fino a 10 cm, di quelle che popolano le zone equatoriali umide che possono superare i 30\u00a0cm.\nDescrizione.\nQuesti artropodi piuttosto oblunghi possiedono un corpo alquanto massiccio e robusto. Il corpo \u00e8 leggermente appiattito e protetto da placche dure composte da chitina e collegate tra loro mediante membrane flessibili. A causa della natura del loro esoscheletro, che non cresce col crescere del resto del corpo, le scolopendre sono soggette a mute nel corso del loro sviluppo. Questi animali hanno colorazioni distinte tra le varie specie, variando dal bruno scuro al violetto al giallo passando per il verde ed il blu; il colore varia anche tra individui immaturi e adulti, inoltre la colorazione pu\u00f2 variare dipendentemente dall'ambiente in cui l'esemplare \u00e8 cresciuto.\nIl corpo viene diviso in due sezioni: testa e tronco. Ai 2 lati della testa si trovano 4 occhi semplici, non composti (ocelli) insieme ad un paio di antenne filiformi ben visibili. Il tronco \u00e8 suddiviso in 21-23 segmenti, ciascuno di essi dotato di un paio di zampe adattate per muoversi velocemente, fino a correre, e per afferrare la preda saldamente prima di ucciderla: infatti le scolopendre normalmente si avvolgono attorno alla preda per impedirle la fuga. L'ultimo paio di zampe \u00e8 di norma molto sviluppato e rivolto all'indietro: probabilmente ha funzione di avvertimento verso i predatori o per confonderli poich\u00e9 le zampe assomigliano molto al capo.\nIl primo paio di zampe \u00e8 ripiegato ad uscire sotto la testa e modificato a formare uncini, detti \"forcipule\", velenosi con cui uccide le prede. \u00c8 interessante notare che tutte le specie di centopiedi presentano coppie di zampe solo in numero dispari.\nBiologia.\nLe scolopendre si nutrono di invertebrati e, nel caso delle specie pi\u00f9 grandi, di piccoli vertebrati quali lucertole, topi, rane e piccoli uccelli. La scolopendra, come la maggior parte degli artropodi depone uova, che protegge tra le zampe posteriori fino alla loro schiusa, creando cos\u00ec una specie di armatura. Dato che la femmina raramente abbandona le uova, quando si muove per cacciare solleva le zampe posteriori che proteggono le uova e striscia con quelle anteriori. Dopo la schiusa i piccoli, solitamente di colore bianco trasparente, vengono protetti allo stesso modo, almeno fino a quando non diventano troppo grandi per poter essere trasportati sul dorso della madre.\nRapporti con l'uomo.\nIl veleno.\nIl veleno di questi artropodi contiene acetilcolina, istamina e serotonina ed \u00e8 tossico anche per l'uomo a cui pu\u00f2 causare, oltre a dolore intenso nel sito di iniezione, infiammazione e anche sintomi generali come febbre, debolezza e sudorazione abbondante. Sintomi cos\u00ec importanti sono pi\u00f9 facilmente provocati dalle specie pi\u00f9 grandi di scolopendra, come la \"S. gigantea\", rintracciabili nelle foreste amazzoniche e dell'America centrale. Il loro veleno era gi\u00e0 conosciuto da molto tempo, tanto da essere utilizzato dalla medicina tradizionale cinese come rimedio per reumatismi, calcolosi e alcune malattie della pelle."}
{"id": "495874", "revid": "1522738", "url": "https://it.wikipedia.org/wiki?curid=495874", "title": "Jingpo", "text": "I jingpo (in cinese: \u666f\u9887\u65cf j\u01d0ngp\u014dz\u00fa; in birmano: \u1000\u1001\u103b\u1004\u103a\u200c\u101c\u1030\u1019\u103b\u102d\u102f\u1038; nomi propri: jingpo, tsaiva, lechi) sono un gruppo etnico che vive prevalentemente nel nord della Birmania (Stato Kachin) e nell'ovest della Cina (Yunnan). Piccole comunit\u00e0 di jingpo vivono anche negli Stati all'estremo nord-ovest dell'India.\nPopolazione e distribuzione.\nBirmania.\nSecondo una stima del 2001, i jingpo della Birmania erano circa 900.000. Sono stanziati soprattutto nello Stato Kachin e vengono chiamati anche kachin, assieme ad altri gruppi etnici tra cui gli atsi (tsaiva), i maru (naingvaw), i lashi, i nung (rawang) e i lisu. Diversi jinpo vivono anche nello Stato Shan.\nCina.\nNel censimento cinese del 2010, la popolazione jingpo era di 147.828 persone. Sono concentrati in prevalenza nella Prefettura autonoma dai e jingpo di Dehong, nella parte ovest della provincia dello Yunnan. I jingpo sono uno dei 56 gruppi etnici riconosciuti ufficialmente dalla Repubblica popolare cinese.\nIndia.\nNel nord-ovest dell'India, dove sono chiamati singpho, secondo una stima del 2018 erano circa 8.500 di cui 5.600 in Arunachal Pradesh, 2.600 in Assam e 300 in Meghalaya.\nLingua.\nQuesto popolo parla due lingue differenti, il jingpo, la vera lingua nativa, e lo tsaiva, che fanno parte delle lingue tibeto-birmane.\nJingpo.\nIl jingpo (chiamato anche \"jinghpaw\" o \"kachin\") \u00e8 parlato da 900.000 persone in Birmania e da 140.000 persone in Cina. La lingua fa parte dei ceppi sino-tibetano, tibeto-birmano, jingpo-konyak-bodo e jingpo-Lu. Il jingpo, inoltre, \u00e8 di mutua intelligibilit\u00e0 con la lingua tsaiwa.\nTsaiva.\nLo tsaiva (o anche \"tsaiwa\", \"atsi\", \"z\u01ceiw\u01cey\u01d4\" \u8f7d\u74e6\u8bed \"Zi\") \u00e8 parlato da circa 80.000 persone in Cina e da 30.000 persone in Myanmar. \u00c8 classificato fuori dalla Cina come sino-tibetano, tibeto-birmano, yi-birmano, birmano del nord. Lo tsaiva parlato nel villaggio di Longzhun (distretto di Xishan nella regione di Luxi in Cina) \u00e8 stato scelto per esprimere la lingua tsaiva con l'alfabeto latino, un'opzione ufficialmente introdotta nel 1957.\nStoria dei kachin in Birmania.\nI kachin sono un popolo spesso noto per la loro secolare autonomia sociale, per le notevoli doti nel combattimento, per le complesse interazioni fra i vari clan, per la fede nel cristianesimo, per la conoscenza dei numerosi tipi di erba che coltivano e per la loro innata abilit\u00e0 di sopravvivenza in luoghi ostili, come la giungla.\nAltri gruppi etnici che vivono nello Stato Kachin sono gli shan, i n\u0101ga e i birmani (detti anche bamar o myanma). Durante il periodo coloniale britannico, molte trib\u00f9 kachin furono ferocemente sottomesse. In seguito molti guerriglieri kachin diedero un significativo apporto alle unit\u00e0 britanniche e americane contro l'impero giapponese durante la seconda guerra mondiale.\nDopo la fine della guerra e l'indipendenza della Birmania dal Regno Unito, ritornarono a galla i vecchi conflitti tra le minoranze etniche, come quello tra i kachin e il governo centrale birmano. I soldati dello Stato Kachin entrarono a far parte delle forze birmane e rimasero leali all'amministrazione centrale quando nel 1961 fu istituita l'Organizzazione per l'Indipendenza del Kachin (Kachin Independence Organisation o KIO) con il relativo Esercito di indipendenza di Kachin (KIA).\nIl KIO fece alleanze con altri gruppi etnici per resistere all'occupazione birmana, e in seguito, nonostante fossero un gruppo armato non-comunista, collaborarono con il Partito Comunista di Birmania, appoggiato dai cinesi.\nIl KIO continu\u00f2 a combattere quando nel 1988 alla dittatura di Ne Win fece seguito un'altra incarnazione della giunta militare chiamata \"Consiglio di Stato per la Restaurazione della Legge e dell'Ordine\", ridenominata nel 1997 Consiglio di Stato per la Pace e lo Sviluppo (CSPS). Con il graduale ritiro del supporto cinese, nel 1989 il Partito Comunista Birmano si frazion\u00f2 in piccoli gruppi guidati da signori della guerra che negoziarono accordi di cessate il fuoco con la giunta. Ci\u00f2 port\u00f2 il KIO ad essere circondato da organizzazioni allineate con il CSPS.\nPressato dai battaglioni schierati e riarmati dell'Esercito della Birmania, e sollecitato a riappacificarsi dalla popolazione civile che soffriva per i molti anni di guerra, nel 1994 il KIO firm\u00f2 trattati di pace con la giunta.\nIl termine dei conflitti non port\u00f2 n\u00e9 sicurezza n\u00e9 prosperit\u00e0 ai kachin. Con la fine delle ostilit\u00e0, la presenza dell'esercito birmano \u00e8 cresciuta notevolmente anzich\u00e9 diminuire. I militari birmani hanno trattato la popolazione locale come nel periodo di guerra. Di conseguenza i kachin hanno sofferto le loro brutalit\u00e0 come il lavoro forzato e gli stupri."}
{"id": "495876", "revid": "95920840", "url": "https://it.wikipedia.org/wiki?curid=495876", "title": "Red Dwarf", "text": "Red Dwarf \u00e8 una serie televisiva britannica in onda dal 1988 su BBC Two e dal 2009 sulla rete Dave.\nAnimata da un umorismo particolarmente bizzarro e demenziale, la sua storia ruota attorno alle avventure dell'equipaggio dell'astronave mineraria \"Red Dwarf\". Il nome, Nana rossa, proprio di un tipo di stelle particolarmente piccole, \u00e8 piuttosto ironico dal momento che la nave, rossa, misura una decina di chilometri.\nLe prime otto stagioni sono state trasmesse tra il 1988 e il 1999; nel 2009 la serie \u00e8 ripresa con una miniserie intitolata \"Red Dwarf: Back to Earth\", proseguendo con una decima stagione nel 2012.\nTrama.\nLa vicenda \u00e8 ambientata oltre tre milioni di anni nel futuro, quando il computer di bordo risveglia dalla stasi temporale Dave Lister, l'unico superstite di un disastro radioattivo avvenuto parecchio tempo prima. I compagni di Dave a bordo della nave saranno il computer senile Holly, il tecnico di infimo grado (ma comunque diretto superiore di Dave) Arnold Rimmer, salvato sotto forma di ologramma, e un essere umanoide evolutosi dalla gatta di Dave. Nella terza stagione si aggiunger\u00e0 all'equipaggio anche il robot Kryten, visto per la prima volta nel primo episodio della seconda stagione."}
{"id": "495877", "revid": "46931", "url": "https://it.wikipedia.org/wiki?curid=495877", "title": "Gruppo etnico", "text": ""}
{"id": "495883", "revid": "1543377", "url": "https://it.wikipedia.org/wiki?curid=495883", "title": "Mercora", "text": "Mercora \u00e8 una rete sociale musicale che ha sede a Silicon Valley, in California. Mercora consente agli utenti Internet di effettuare ricerche attraverso un network radiofonico musicale che ha oltre tre milioni di canzoni, e di ascoltare tale radio, di esprimere la proprio identit\u00e0 musicale mediante una pagina di profilo personalizzabile e di trasmettere in webcast sul web musica agli amici, ai familiari e ad altri utenti Mercora.\nLa missione di Mercora consiste nel catalogare e organizzare la musica mondiale, nel renderla disponibile a ricerche globali e a un ascolto legale. \"Mercora \u00e8 gratuito\".\nStoria dell'azienda.\nMercora \u00e8 stata fondata nel 2003 da Srivats Sampath, presidente e direttore generale, e Atri Chatterjee, vicepresidente marketing e sviluppo aziendale.\nPrima di fondare Mercora, Srivats Sampath era cofondatore e presidente della McAfee.com, vicepresidente della sezione server product marketing alla Netscape e presidente e direttore generale della Discussions Corporation.\nAtri Chatterjee era vicepresidente della sezione marketing and business development della McAfee.com, vicepresidente di marketing alla Responsys e direttore del server marketing alla Netscape.\nEspressione della propria personalit\u00e0 musicale e scoperta di nuova musica.\nMercora consente agli appassionati di musica di esprimere la loro identit\u00e0 musicale agli amici e ai familiari attraverso una pagina di profilo personalizzabile. Gli utenti possono creare profili musicali, uploadare immagini digitali, ascoltare e trasmettere sul web i loro artisti preferiti. Tramite la trasmissione via web, gli utenti possono condividere la loro musica con gli amici, con i familiari e con altri utenti Mercora sparsi in tutto il mondo.\nUn utente Mercora pu\u00f2 scoprire nuova musica visualizzando le ricerche recenti, ascoltando trasmissioni web, incuriosendosi per i mix pi\u00f9 popolari o browsando i profili e le raccolte musicali di altri utenti Mercora. Un utente pu\u00f2 anche cercare biografie di artisti, discografie, recensioni, immagini e podcast. Gli utenti Mercora possono anche comunicare tra loro e condividere i loro gusti musicali mediante la compilazione di classifiche, la messaggistica privata e la chat.\nCatalogo musicale.\nAllo stato attuale, il catalogo di Mercora contiene pi\u00f9 di tre milioni di singole canzoni. Le canzoni sono solo in streaming (non \u00e8 possibile il download) e sono gratuite. Tale catalogo contiene pi\u00f9 di 200.000 singoli artisti di tutti i generi musicali - dall'alternative alla dance, dal rock all'hip hop, dalla classica al jazz.\nCome funziona Mercora.\nAttualmente, Mercora offre due opzioni per gli utenti Internet:\nSe un utente Mercora vuole semplicemente ascoltare musica, pu\u00f2 effettuare una ricerca nel network Mercora tramite Internet Explorer e cliccare su un link a una canzone per ascoltarla. Non \u00e8 necessario il download di alcun software.\nSe poi un utente Mercora vuole anche trasmettere sul web la sua musica ad altri utenti Mercora, pu\u00f2 scaricare un client software che trasmetta musica via web dalla sua personale collezione musicale ad altri utenti Mercora in tutto il mondo. Questo client software non contiene adware n\u00e9 spyware, non interferir\u00e0 con altri lettori musicali ed \u00e8 gratuito.\nMercora IM Radio mobile.\nMercora IM Radio Mobile fornisce agli utenti accesso wireless alla rete Mercora. Gli utenti di IMRadio Mobile possono effettuare una ricerca su un network radiofonico digitale e ascoltarvi una canzone sui tre milioni disponibili eseguita da uno dei 200.000 singoli artisti archiviati.\nIM Radio Mobile garantisce supporto per ogni PC portatile o Pocket PC phone a connettivit\u00e0 Wi-Fi, GSM o GPRS (di terza generazione) con sistema operativo Windows Mobile 2003. Tra gli apparecchi a garanzia Windows Mobile 2003 ci sono i PC portatili di Hewlett-Packard e Dell e i pocket PC phone di Hewlett-Packard, Siemens, Samsung e Audiovox.\nIM Artist program.\nIl \"Mercora IM Artist Program\" \u00e8 fatto appositamente per gli artisti e le band indipendenti che vogliono accrescere la promozione e la pubblicit\u00e0 per la loro musica. Da membri dell'IM Artist program, gli artisti che partecipano ricevono:\nL'IM Artist program \u00e8 attualmente in versione beta ed \u00e8 gratuito.\nIntegrazione con i sistemi di instant messaging (IM).\nCon la pubblicazione di Mercora IM Radio v5, Mercora consente agli utenti di iscriversi tramite la loro preesistente identit\u00e0 nei sistemi di instant messaging (IM). Allo stato attuale, Mercora supporta i seguenti sistemi IM:\nDopo aver verificato l'autenticit\u00e0 dell'iscrizione di un nuovo utente, Mercora importer\u00e0 automaticamente gli amici dell'utente dalla friends list presente nel suo client di IM. Successivamente, l'utente pu\u00f2 invitare i suoi amici a sottoscrivere Mercora mediante un processo di invito a una sola fase.\nMercora Madwords.\nMercora Madwords \u00e8 un sistema di contextual advertising interno a Mercora che consente agli inserzionisti di porre inserzioni testuali per artista o genere musicale. Le inserzioni testuali sono mostrate nella sezione \"Sponsored Links\" di una pagina web quando si fa una ricerca per artista o genere musicale (come \u00abColdplay\u00bb o \u00abAlternative\u00bb). Per certi versi, questo sistema \u00e8 simile a Google AdWords.\nMadwords consente agli inserzionisti di registrarsi direttamente via carta di credito, e i suoi prezzi si basano sul principio pay per click (PPC). Gli inserzionisti possono creare e uploadare le loro pubblicit\u00e0 testuali, selezionare i loro criteri di targeting, impostare il loro budget e i PPCs e controllare le statistiche e i bollettini attraverso una pagina web protetta da password.\nSearch boxes.\nMercora Search Boxes consente ai consumatori di ricercare e ascoltare musica in siti web e blog. Gli operatori di siti web e blog possono personalizzare la casella di ricerca per incorporarvi l'impostazione grafica, le dimensioni, il logo e gli artisti di loro preferenza (come \"Radiohead\"). I consumatori possono effettuare una ricerca per artista e ascoltare musica da una finestra del browser distinta.\nMusic iFrames.\nMercora Music iFrames consente ai consumatori di visualizzare un sottoinsieme di canzoni disponibili da un particolare artista e di cliccare su una canzone per ascoltarla. La lista delle canzoni viene generata in maniera dinamica ed \u00e8 aggiornata ogni sessanta secondi. C'\u00e8 anche un'opzione \u00abmore\u00bb, se l'utente desidera ascoltare una canzone attualmente non mostrta all'interno di Music iFrame. Cliccando sul bottone \u00abmore\u00bb, viene mostrata una lista completa di canzoni di quel particolare artista che sono disponibili.\nanalogamente a quello che avviene per Mercora Search Boxes, gli operatori dei siti web e dei blog possono personalizzare il Music iFrame per aggiungervi la loro impostazione grafica o gli artisti preferiti.\nRequisiti di sistema.\nMercora IMRadio v5 richiede Windows 2000/XP/2003 Server e una connessione internet a banda larga. Per supportare il webcasting [trasmissione su web], i file audio devono essere in formato Vorbis, MP3, o WMA. L'applicazione ha un file di dimensione 2.53MB.\nNel 2006, Mercora si propone di passare a un modello su base browser che consentir\u00e0 supporto per piattaforme Mac e Linux.\nDa Mercora a SocialFM e la chiusura definitiva.\nIl social music network Mercora, nato e consolidato nel 2005, riesce ad avere un grande seguito in tutto il mondo. L'incremento di iscritti e di downloaders della piattaforma subisce per\u00f2 un notevole regresso che si perpetra fino al fallimento della stessa azienda Mercora Inc. Poco pi\u00f9 tardi l'azienda Mercora IMRadio Inc. cede le proprie azioni ad una nuova azienda emergente di propriet\u00e0 di Srivats Sampath, la SocialFM. Il social music network riceve subito consensi positivi dai suoi utenti. \nIl 26 settembre 2006, SocialFM, dopo aver collaborato nell'Aprile dello stesso anno con numerosi parteners esteri della TFJ(Tiscali Free Jukebox), fa il proprio debutto anche come Social Music Mobile Network, sviluppando un'applicazione per telefoni mobile. Con il passare del tempo, anche la SocialFM vede perdere numerose azioni in borsa causata dalla diminuzione del numero di utenti on-line e di downloads. Il 4 agosto del 2008 la SocialFM chiude in modo definitivo.\nSvantaggi di Mercora.\nAttualmente, Mercora ha ancora parecchi margini di miglioramento. Se la tecnologia di streaming audio basata sul Vorbis offre un'ottima qualit\u00e0 del suono, \u00e8 anche vero che essa pu\u00f2 andare incontro a periodici problemi di buffering.\nIn secondo luogo, dal momento che la maggior parte degli utenti Mercora vive negli Stati Uniti, in Canada e nell'Europa occidentale, c'\u00e8 una maggiore selezione di musica popolare dai paesi occidentali e, conseguentemente, una minore quantit\u00e0 di musica proveniente dai paesi mediorientali e orientali."}
{"id": "495895", "revid": "228587", "url": "https://it.wikipedia.org/wiki?curid=495895", "title": "Cocktail (disambigua)", "text": ""}
{"id": "495903", "revid": "1494169", "url": "https://it.wikipedia.org/wiki?curid=495903", "title": "Bolle di sapone (disambigua)", "text": "Bolla di sapone o Bolle di sapone possono anche riferirsi a:"}
{"id": "495906", "revid": "830939", "url": "https://it.wikipedia.org/wiki?curid=495906", "title": "Sigerico dei Visigoti", "text": "Era il fratello del Generale visigoto Saro.\nBiografia.\nAlla morte di Ataulfo (415), si scaten\u00f2 una cruenta lotta al potere tra le fazioni che intendevano continuare l'integrazione coi Romani (tra coloro che sostenevano l'integrazione vi era il fratello di Ataulfo che, in caso di vittoria della propria fazione, era stato designato a succedergli) e quelle contrarie; queste ultime ebbero il sopravvento e tra queste, per la successione al trono, si distinsero le fazioni di Sigerico e quella di Walia.\nUscitone vincente Sigerico (tarda estate del 415), mand\u00f2 a massacrare tutti i figli che il re Ataulfo aveva avuto dal primo matrimonio ed alla sua vedova, la terza moglie, Galla Placidia, inflisse il pi\u00f9 umiliante dei trattamenti: Galla Placidia fu costretta a percorrere a piedi dodici miglia davanti al suo cavallo.\nMa dopo una sola settimana di regno fin\u00ec trucidato anche lui, sicuramente su istigazione del suo avversario nella lotta per il trono, Walia, che divenne il nuovo re dei Goti.\nDiscendenza.\nDi Sigerico non si conosce alcun discendente."}
{"id": "495909", "revid": "247222", "url": "https://it.wikipedia.org/wiki?curid=495909", "title": "Happy Trails (Quicksilver Messenger Service)", "text": "Happy Trails \u00e8 un disco dei Quicksilver Messenger Service pubblicato nel marzo del 1969 dalla Capitol. \u00c8 l'album pi\u00f9 celebre del duo chitarristico composto da John Cipollina e Gary Duncan.\nIl disco.\nL'album, registrato quasi interamente dal vivo (durante concerti tenuti nel 1968) e col gruppo momentaneamente sciolto, si apre con una lunghissima versione di \"Who Do You Love\" di Bo Diddley, qui trasformata in una suite che occupa tutto il lato A del disco.\n\u00c8 stato considerato a lungo, da diversi critici, uno dei migliori album rock di sempre. Altri brani degni di nota al suo interno sono \"Calvary\" e \"Mona\".\nLa rivista \"Rolling Stone\" l'ha inserito al 312\u00ba posto della sua lista dei 500 migliori album (2012)."}
{"id": "495911", "revid": "287204", "url": "https://it.wikipedia.org/wiki?curid=495911", "title": "Giovanni Ettore Mattei", "text": "Biografia.\nNacque dall'ingegnere Samuele di Lucca e da Giulia Bandera di Bologna. Il padre dopo aver partecipato alla guerra contro l'Austria del 1859, s'era dedicato all'agricoltura, e la madre, che, orfana, da un fratello era stata iniziata agli studi delle Scienze naturali, si dilettava di giardinaggio. Fin da piccolo quindi il Mattei ebbe modo di osservare la natura a cui si appassion\u00f2 e cominci\u00f2 raccolte di insetti e di uccelli che imbalsamava da s\u00e9. Nel 1884 s'iscrisse alla Facolt\u00e0 di Scienze dell'Universit\u00e0 di Bologna, dove s'orient\u00f2 allo studio della botanica e sotto la guida del Saccetti raccolse un ricco erbario. Nominato nel 1885 dal Delpino secondo assistente presso l'Istituto Botanico, non pens\u00f2 pi\u00f9 alla laurea per dedicarsi completamente alla disciplina preferita: nel 1888 ebbe la nomina a primo assistente, ma nel 1897 dovette rinunziare all'assistentato per un posto di direttore tecnico in una ditta di sementi forestali in seguito alla distruzione della casa operata da una frana che caus\u00f2 la morte della madre e del figliolo maggiore.\nFu collega e grande amico del Dott. Domenico Riva, medico e botanico della spedizione del Principe D. Eugenio Ruspoli in Somalia, il Riva che insieme al Sig. Luigi Lucca, al Sig. Emilio Dal Seno ed all'ingegnere geologo Borchard, al rientro in Italia, dopo la prematura morte del Principe durante una battuta di caccia, consegn\u00f2 nelle mani dell'amico G. E. Mattei il diario personale della spedizione.\n\u00c8 stato docente della Facolt\u00e0 di Medicina Veterinaria dell'Universit\u00e0 degli studi di Messina e direttore dell'Orto botanico di Messina.\nUn giudizio sul Mattei fu dato dal prof. Antonio Baldacci di Bologna, esploratore del Montenegro e dell'Albania, il quale cos\u00ec ne scrisse:\nIl Mattei, nei momenti d'ozio, si dedic\u00f2 pure a importanti ricerche, non strettamente botaniche: ad esempio, fin che era a Bologna, era riuscito, con un processo da lui scoperto, a pietrificare i corpi organici, e nel Museo di quell'istituto Botanico si conservano appunto parecchi funghi, dal Mattei pietrificati con il suo processo. Inoltre il Mattei, in collaborazione con il capitano Guadagnini, pure a Bologna, si era occupato di navigazione aerea, quando il poter volare sembrava una pazzia: e nella sua villa, poi distrutta dalla frana, aveva fabbricato un modello di aeroplano, che funzionava egregemente, e che formava la meraviglia di quanti lo vedevano, avendo imitato in ci\u00f2 alcuni semi vegetali. Il Mattei ne fece proposta al Governo di allora, ma ne ebbe risposta che si rallegravano molto della sua iniziativa, ne avesse costruito a sue spese uno in grande, e allora, se funzionava bene, il Governo avrebbe potuto prenderlo in considerazione. Il Mattei ne scrisse diversi articoli in giornali, poi, sconvolto dalla catastrofe, non ebbe pi\u00f9 occasione di occuparsene.\nDescrisse l\"Abies nebrodensis\", splendida conifera endemica della Sicilia da circa 9.000 anni e che adesso conta solamente una trentina di esemplari rischiando l'estinzione.\nIl 19 dicembre 1943 mor\u00ec a Sciara, in provincia di Palermo, dove era sfollato, nel giugno di quell'anno, pochi giorni prima del bombardamento in cui fu distrutta completamente la sua casa a Messina."}
{"id": "495913", "revid": "767487", "url": "https://it.wikipedia.org/wiki?curid=495913", "title": "The Casualties", "text": "The Casualties sono un gruppo hardcore punk, formatosi all'inizio degli anni novanta a Jersey City (New Jersey) vicino a New York.\nStoria del gruppo.\nI Casualties si sono formati nel 1990 a Jersey City (New Jersey) vicino a New York con una formazione inizialmente molto instabile, la formazione cambiava continuamente e diversi componenti entravano nel gruppo per poi uscirne anche poco dopo. Tuttavia nel 1997 raggiungono finalmente una formazione stabile con il cantante Jorge Herrera, il chitarrista Jake Kolatis, il batterista Marc Meggers e il bassista Rick Lopez. Nel medesimo anno registrano il loro primo album ufficiale per la Tribal War Records \"For the Punx\", contenente brani che fanno tuttora parte della scaletta dei concerti dei Casualties come \"Riot\" e \"Punk Rock Love\".\nL'anno successivo, nel 1998 registrano Underground Army proseguendo le sonorit\u00e0 del loro album di debutto pur non ancora rientrando tra i meglio riusciti del gruppo. \"Punx Unite\" \u00e8 forse il miglior brano.\nStay Out of Order del 2000 non \u00e8 ancora una conferma; conferma che arriver\u00e0 nel 2001 con l'album \"Die Hards\", il primo della band pubblicato con la SideOneDummy Records, con brani come \"Nightmare\", \"Made In NYC\" e \"Get Off My Back\". All'uscita dell'album segue un tour mondiale della durata di ben tre anni con show carichi di energia sia da parte della band che da quella del pubblico.\nNel 2004 il loro quinto lavoro in studio \"On the Front Line\" consacra i Casualties come maggiori esponenti dello Street punk, ricevendo inoltre un gran successo sotto il punto di vista delle vendite. \"Unknown Soldier\" contenuta in quest'album \u00e8 l'inno di battaglia dei Casualties, nonch\u00e9 la loro canzone pi\u00f9 conosciuta. L'anno successivo viene pubblicato \"En la l\u00ednea de frente\", una sorta di remake del precedente On the Front Line cantato in spagnolo, lingua madre del cantante Jorge Herrera.\nIl settimo album della band del 2006 \u00e8 intitolato \"Under Attack\" che nella prima settimana entra alla posizione 199 della classifica Billboard 200. Anche in questo caso alla pubblicazione dell'album segue un lungo tour mondiale.\n\"We Are All We Have\" viene pubblicato nel 2009 sempre con la SideOneDummy Records, con la quale la band ha pubblicato gli ultimi quattro album. Dal disco viene estratto il singolo \"We Are All We Have\".\nNel 2010 esce \"For The Casualties Army\", una specie di best of contenente il meglio dei brani della band estratti dall'album \"Die Hards\" sino a \"We Are All We Have\" distribuito esclusivamente online."}
{"id": "495914", "revid": "1305772", "url": "https://it.wikipedia.org/wiki?curid=495914", "title": "Il santo", "text": ""}
{"id": "495916", "revid": "115233", "url": "https://it.wikipedia.org/wiki?curid=495916", "title": "Battaglia di Belgrado", "text": ""}
{"id": "495927", "revid": "1874129", "url": "https://it.wikipedia.org/wiki?curid=495927", "title": "West Midlands (contea)", "text": "Le West Midlands (letteralmente in italiano \u201dTerre di mezzo occidentali\u201d) sono una contea metropolitana dell'Inghilterra nella regione delle Midlands Occidentali.\nGeografia fisica.\nLa contea di West Midlands confina a nord e ad ovest con lo Staffordshire, a est con il Warwickshire e a sud con il Worcestershire.\nIl territorio del West Midlands \u00e8 prevalentemente pianeggiante ed \u00e8 attraversato dai rilievi di basse colline.\nLa contea \u00e8 una delle pi\u00f9 urbanizzate del Regno Unito. L'area metropolitana di Birmingham, Wolverhampton, delle citt\u00e0 del Black Country (Dudley, Walsall e West Bromwich) e di Solihull costituisce la seconda area metropolitana britannica dopo Londra. Altra citt\u00e0 importante \u00e8 Coventry. \nLa contea non \u00e8 interamente urbanizzata conservando una fascia verde di circa 25\u00a0km di ampiezza tra Birmingham e Coventry. Altre fasce verdi sono \"Barr Beacon\" e la \"Valle di Sandwell\".\nGeografia antropica.\nSuddivisioni amministrative.\nIn base alla riforma del 1985 la contea \u00e8 divisa in sette distretti metropolitani: Birmingham, Coventry, Dudley, Sandwell, Solihull, Walsall e Wolverhampton. In seguito all\u2019istituzione della \"Combined Authority\" nel 2016, i distretti sovraintendono su molte funzioni amministrative, mentre sono gestiti congiuntamente il trasporto pubblico, la polizia, i vigili del fuoco e l'Aeroporto internazionale di Birmingham (con una quota congiunta del 49%).\nStoria.\nLa contea \u00e8 nata nel 1974 quando \u00e8 entrata in vigore la legge sul governo locale emanata dal parlamento inglese nel 1972. Venne costituito il consiglio di contea e la polizia di contea. Ma nel 1985 il governo di Margaret Thatcher abol\u00ec i consigli delle contee metropolitane cosicch\u00e9 nel West Midlands nacquero sette autorit\u00e0 unitarie e molte delle funzioni del consiglio di contea passarono ai consigli di distretto. Il risultato di lungo periodo fu per\u00f2 una riduzione dei servizi ai cittadini. Il dibattito sulla ricostituzione di una gestione condivisa segu\u00ec il modello dell\u2019area di Manchester. Nel 2016 \u00e8 stata restaurata un\u2019amministrazione di contea col nome di \"West Midlands Combined Authority\", gestita da un rappresentante di ciascuno dei sette distretti e con a capo un sindaco eletto democraticamente.\nRappresentanza parlamentare.\nLa contea ha 28 deputati."}
{"id": "495928", "revid": "287204", "url": "https://it.wikipedia.org/wiki?curid=495928", "title": "Museo di Bielsko-Biala", "text": ""}
{"id": "495929", "revid": "73583", "url": "https://it.wikipedia.org/wiki?curid=495929", "title": "Museo di Bielsko", "text": ""}
{"id": "495931", "revid": "73583", "url": "https://it.wikipedia.org/wiki?curid=495931", "title": "Castello di Bielsko-Bia\u0142a", "text": ""}
{"id": "495932", "revid": "73583", "url": "https://it.wikipedia.org/wiki?curid=495932", "title": "Castello di Bielsko-Biala", "text": ""}
{"id": "495933", "revid": "73583", "url": "https://it.wikipedia.org/wiki?curid=495933", "title": "Castello di Bielsko", "text": ""}
{"id": "495937", "revid": "392652", "url": "https://it.wikipedia.org/wiki?curid=495937", "title": "Melanocetus johnsonii", "text": "Melanocetus johnsonii, conosciuto comunemente come melanoceto o diavolo nero, \u00e8 un pesce abissale appartenente alla famiglia Melanocetidae.\nDistribuzione e habitat.\nQuesta specie \u00e8 diffusa in tutti gli oceani temperati o tropicali, fino ad una profondit\u00e0 di 4500 metri (anche se \u00e8 stato catturato occasionalmente a circa 100 m di profondit\u00e0, prevalentemente individui molto giovani), dove conduce vita mesopelagica e batipelagica.\nDescrizione.\nCome per gli altri melanocetidi, anche \"M. johnsonii\" presenta uno spiccato dimorfismo sessuale: la femmina presenta un corpo tozzo e rotondeggiante, occupato per oltre la met\u00e0 dalla grossa testa con mandibole enormi, provviste di forti e grossi denti appuntiti. Sulla fronte spunta un'antenna mobile, l'illicio, provvista sulla punta di fotofori, che utilizza come esca luminosa per catturare le prede. Il resto del corpo \u00e8 piccolo e allungato. Il maschio invece ha corpo tozzo e rotondeggiante, con grande bocca provvista di denti. Le pinne in entrambi i sessi sono piccole e arrotondate. La livrea \u00e8 molto semplice: un'uniforme color bruno scuro o nero lucido. La femmina (in et\u00e0 adulta) pu\u00f2 raggiungere i 18 cm, mentre il maschio non supera i 3.\nRiproduzione.\nI maschi sono molto pi\u00f9 piccoli delle femmine, ma non sono parassiti di esse. Le uova probabilmente sono deposte in cordoni gelatinosi. Le larve sono pelagiche e vivono ad una profondit\u00e0 massima di 100 metri.\nAlimentazione.\nPossono ingoiare prede molto grosse grazie alle loro mandibole molto allargabili, posseggono inoltre uno stomaco elastico. All'interno di un \"Melanocetus\" di poco pi\u00f9 di 6 cm \u00e8 stato trovato un \"Chauliodus sloani\" di 24 cm.\nPredatori.\n\u00c8 stato trovato nel contenuto stomacale di \"Alepisaurus ferox\".\nNella cultura di massa.\nNel film d'animazione della Disney-Pixar \"Alla ricerca di Nemo\", il melanoceto \u00e8 il feroce pesce-mostro presente nella scena dove Marlin e Dory trovano la maschera da sub. Dory, grazie alla luce emessa dall'illicio del predatore, riesce a leggere sull'etichetta della suddetta maschera, mentre Marlin viene costantemente braccato."}
{"id": "495938", "revid": "287204", "url": "https://it.wikipedia.org/wiki?curid=495938", "title": "Last.fm", "text": "Last.fm \u00e8 una radio su internet e anche un social network emerso dal suo sito gemello Audioscrobbler nell'agosto del 2005.\nIl sistema costruisce un profilo per ogni utente, e include i suoi artisti e canzoni preferiti in un sub-sito personalizzabile. Le canzoni ascoltate vi compaiono dopo averle ascoltate con l'apposita radio oppure tramite un plugin installato nel proprio player. Oggi Last.fm \u00e8 un sito \"progetto\" di Audioscrobbler.\nPanoramica del sito.\nLa caratteristica principale del sito \u00e8 quella di costruire un profilo per ogni utente, gruppo, artista, album o canzoni che si vengono a creare. Le statistiche sono aggiornate in tempo reale: in particolare, il sito prevede statistiche di artisti e tracce pi\u00f9 ascoltate dell'ultima settimana, degli ultimi tre mesi, sei mesi, dodici mesi o dal momento della registrazione.\nNell'aggiornamento di agosto 2005 sono state aggiunte nuove funzionalit\u00e0: una radio in streaming personalizzabile, uno spazio wiki in ogni pagina dell'artista per scriverne la biografia, la possibilit\u00e0 di creare gruppi di utenti che condividono le stesse passioni, gli stessi gusti ecc.\nEtichette discografiche e artisti sono incoraggiati a promuovere la loro musica su Last.fm, perch\u00e9 verr\u00e0 proposta agli utenti che hanno espresso preferenze simili, grazie al suo sistema di filtri e raccomandazioni. Last.fm ha una collezione di 100.000 canzoni. Come in molti altri siti musicali, sono disponibili demo di 30 secondi per ogni brano: l'obiettivo \u00e8 quello di riprodurre quella musica, in forma completa, mentre gli utenti ascoltano stazioni radio appropriate. Per gli abbonati sono disponibili anche playlist e \"tag radio\". Le playlist permettono di selezionare elenchi di canzoni da ascoltare, senza limiti temporali, nell'ordine stabilito. Il funzionamento delle tag radio si basa invece sulle \"etichette\" che l'utente ha assegnato ad artisti, album o specifiche canzoni.\nStoria del sito.\nAudioscrobbler fu creato da Richard Jones (detto \"RJ\") quand'era ancora uno studente d'Informatica presso l'Universit\u00e0 di Southampton. RJ svilupp\u00f2 i primi plugin e apr\u00ec un'API per la comunit\u00e0, riuscendo a supportare la maggior parte dei lettori musicali di diversi sistemi operativi. Il progetto originale di Audioscrobbler si limitava ad annotare quali brani gli utenti iscritti riproducevano nei rispettivi computer, per poi creare classifiche e filtri collaborativi.\nLast.fm fu fondato nel 2002 da Felix Miller, Martin Stiksel, Michael Breidenbruecker e Thomas Willomitzer, che ebbero l'idea di un sito che combinasse il concetto di stazione radio su internet e quello di un network di utenti accomunati dalla passione per la musica: gli utenti potevano creare profili musicali in base alle proprie preferenze che generavano playlist dinamiche, anche grazie ai bottoni \"love\" e \"ban\" che permettevano di effettuare una scelta personalizzata dei brani. Last.fm vinse il premio Europrix nel 2002 e fu nominato per il Prix Ars Electronica nel 2003.\nI team di Audioscrobbler e Last.fm iniziarono presto a collaborare e si trasferirono nello stesso ufficio di Whitechapel (Londra), finch\u00e9 nel 2003 la funzione di Audioscrobbler fu integrata nel portale Last.fm: a questo stadio, i due siti avevano in comune anche parte dei forum, ma la fusione definitiva avvenne nell'agosto del 2005, quando il dominio audioscrobbler.com fu integrato nel nuovo sito di Last.fm, mentre il sito audioscrobbler.net rimase una pagina dedicata allo sviluppo del software.\nIl 14 luglio del 2006, fu svelato un aggiornamento del sito che consisteva in un nuovo programma per la riproduzione via streaming su Last.fm dei brani ascoltati su altri player musicali. Altri cambiamenti comprendevano il miglioramento del sistema dell'aggiunta di amici (che adesso richiede la conferma dell'altro utente), la Dashboard che d\u00e0 accesso a tutte le informazioni del profilo di un utente, come lo stato real-time dei propri amici, gli articoli recenti, le canzoni raccomandate e le discussioni dei forum. Ulteriori modifiche comprendevano opzioni aggiuntive per l'acquisto di musica online e un nuovo design per il sito (compresa l'opzione del nero come colore base).\nNel luglio del 2006 fu aperta la versione giapponese del sito, accessibile a tutti gli utenti sul fondo della pagina. Nel dicembre 2006, \u00e8 stata aperta la versione internazionale, che presenta il sito tradotto in nove lingue: italiano, francese, spagnolo, portoghese, tedesco, polacco, russo, cinese e turco.\nIl 24 marzo 2009 il blog ufficiale di Last.fm annunci\u00f2 che a partire dal 30 marzo 2009 l'ascolto dei brani musicali sarebbe stato soggetto al pagamento di 3\u20ac al mese, con un periodo di prova di 30 brani. Da questo cambiamento sono esclusi gli ascoltatori del Regno Unito, degli Stati Uniti d'America e della Germania. Questo cambiamento \u00e8 diventato operativo il 22 aprile 2009.\nFunzioni.\nProfilo.\nCi sono due modi in cui un utente di Last.fm pu\u00f2 personalizzare il proprio profilo: riproducendo i propri file musicali sul suo computer, la quale sequenza viene registrata dai plugin di Audioscrobbler, o ascoltando le stazioni radio di Last.fm su internet. I brani riprodotti vengono aggiunti ai log, in base ai quali vengono calcolate le classifiche degli artisti e delle tracce e le raccomandazioni musicali: questa annotazione automatica dei brani si chiama \"scrobbling\". Le pagine degli utenti mostrano anche i \"brani appena ascoltati\", che sono disponibili anche via web services, permettendo agli utenti di integrarli come propria firma nei blog o nei forum. La funzione pi\u00f9 usata dalla comunit\u00e0 Last.fm \u00e8 la formazione di gruppi di utenti che hanno qualcosa in comune. Last.fm genera per il gruppo un profilo simile a quello dei suoi membri e visualizza una serie di dati e classifiche relativi alle preferenze generali del gruppo.\nConsigli.\nUna delle funzioni pi\u00f9 recenti di Last.fm \u00e8 quella dei consigli personali. Nell'apposita pagina sono elencati i \"vicini\", la musica consigliata all'utente e ai suoi gruppi e gli articoli scritti dagli utenti. C'\u00e8 anche una \"stazione radio consigliata\" che riproduce musica scelta in base a quella che l'utente ha ascoltato nell'ultima settimana. Nei profili degli utenti viene visualizzato anche un \"gustometro\" che esprime il loro grado di compatibilit\u00e0 con il visitatore. Le raccomandazioni sono calcolate usando algoritmi di collaborative filtering o filtraggio collaborativo, sicch\u00e9 agli utenti vengono proposti anche artisti che non appaiono sui loro profili, ma fanno parte delle preferenze degli utenti con gusti musicali simili. Last.fm permette anche di raccomandare manualmente specifici artisti, brani o album ad altri utenti.\nTag.\nDal momento dell'apertura del sito nell'agosto del 2005, Last.fm supporta i tag degli utenti, che creano una \"folksonomia\" della musica. Gli utenti possono ascoltare le stazioni radio delle tag e le canzoni a cui sono state attribuite un certo tipo di tag. Queste classificazioni possono essere sia per genere (\"garage rock\"), stato d'animo (\"chill\"), caratteristiche dell'artista (\"baritono\") o secondo definizioni personalizzate (\"singers Sarah would like\").\nEventi.\nCon l'aggiornamento dell'ottobre 2006, \u00e8 stata aggiunta la sezione degli eventi, che segnala agli utenti le esibizioni e i concerti dei gruppi ai quali potrebbero essere interessati.\nClassifiche.\nLast.fm genera automaticamente diverse classifiche che entrano a far parte del profilo personale dell'utente: sono disponibili le classifiche generali e quelle settimanali degli artisti e dei brani pi\u00f9 ascoltati. Anche le pagine dei gruppi presentano delle classifiche, che sono calcolate in base ai gusti dei membri secondo dei criteri arbitrari (fan di un artista, fan di diversi artisti simili, fan di un determinato genere musicale, fan provenienti da specifiche aree geografiche, persone che utilizzano un determinato software o sistema operativo). Le classifiche dei gruppi forniscono informazioni sulle preferenze musicali di una fetta demografica dell'utenza e possono essere una preziosa fonte di consigli musicali per utenti che hanno un background geografico o culturale in comune. I profili degli artisti presentano una lista dei \"Principali ascoltatori\", che viene calcolata tenendo conto dell'\"importanza\" di quell'artista nel profilo di ciascun ascoltatore. Su Last.fm c'\u00e8 anche una classifica settimanale degli artisti pi\u00f9 ascoltati dalla comunit\u00e0 degli utenti del sito: questa classifica \u00e8 diversa da quelle tradizionali perch\u00e9 si basa sui dati di ascolto dei brani o degli album da parte degli utenti, piuttosto che sulle vendite degli stessi o sul loro passaggio nelle radio commerciali. Per questo motivo, le classifiche di Last.fm non sono legate al momento particolare della pubblicazione di un album, ma riflettono la popolarit\u00e0 dei gruppi e dei brani nel tempo: per esempio, i Beatles sono sempre stati tra i cinque gruppi pi\u00f9 ascoltati su Last.fm, nonostante la diminuzione delle vendite delle loro opere.\nLe stazioni radio di Last.fm.\nLa funzione pi\u00f9 conosciuta di Last.fm \u00e8 la creazione di stazioni radio personalizzate, che possono essere basate sul profilo personale di ciascun utente, sulle preferenze musicali dei \"vicini musicali\" dello stesso o sulla lista dei brani per cui l'utente ha espresso la propria preferenza. I gruppi creati intorno a interessi o provenienza geografica comune possono avere la propria stazione radio se hanno abbastanza membri, e le stazioni radio dei tag possono essere riprodotte se esiste un contenuto sufficiente di brani a cui \u00e8 stato aggiunto lo stesso tag (o diversi tag, nel caso delle stazioni a tag multipli). Anche le pagine degli artisti presentano una selezione di stazioni radio: quella degli artisti simili e quella dei fan.\nIl plugin Audioscrobbler.\nLast.fm pu\u00f2 costruire il profilo personale degli utenti anche basandosi sui dati di scrobbling che vengono generati quando un utente ascolta musica sul proprio computer. Gli utenti devono scaricare e installare un plugin per i loro lettori musicali, il quale invier\u00e0 automaticamente al server il nome dell'artista e il titolo del brano dopo che la met\u00e0 o i primi quattro minuti della canzone sono stati riprodotti. Quando le tracce durano meno di trenta secondi o non possiedono i metadata corretti (ID3 tag, CDDB, ecc), non possono essere inviate al server. Questa funzione \u00e8 disponibile solo per utenti che possiedono una connessione a Internet: quando un utente non \u00e8 in linea, Last.fm memorizza i dati nella cache, per poi inviarli in un secondo momento, quando la connessione al server sar\u00e0 stata stabilita.\nLista dei lettori musicali supportati.\nI seguenti lettori possono essere utilizzati per l'invio dei dati al server Last.fm:\nI plugin sono scaricabili per le seguenti applicazioni:\nEaster egg.\nIl sito di Last.fm presenta diversi easter egg:"}
{"id": "495942", "revid": "767487", "url": "https://it.wikipedia.org/wiki?curid=495942", "title": "Devotchkas", "text": "Le Devotchkas \u00e8 stato un gruppo Oi!/street punk americano nato a New York City. Il loro nome \u00e8 stato ispirato dal film \"Arancia meccanica\" dove la \"devotchka\" era la parola per intendere \"ragazza\".\nSono state un gruppo formato interamente da ragazze, la band \u00e8 stata formata da tre amiche nel 1996. \nNel 1998 hanno pubblicato il loro primo EP, che conteneva soltanto quattro canzoni, ma vendette ben 5.000 copie, un numero sorprendentemente alto per essere un gruppo emergente. Grazie a questo grande successo, il gruppo firm\u00f2 un contratto per la Punkcore Records, subito dopo composero due nuovi album. La cantante Stephanie lasci\u00f2 la band nel 1999, e venne sostituita da JJ. Di conseguenza, le Devotchkas cambiarono nome in \"99's'\" nei due anni successivi al '99. Il gruppo con alla voce JJ realizz\u00f2 \"Live Fast, Die Young\" nel 2001, ma lasci\u00f2 la band nel 2002 e venne sostituita da Jessica, la band quindi riprese il nome originale \"Devotchkas\". La band non compose pi\u00f9 album e si sciolse poco tempo dopo."}
{"id": "495948", "revid": "71433", "url": "https://it.wikipedia.org/wiki?curid=495948", "title": "Visita", "text": "Con il termine generico visita si indica l'azione di qualcuno che si reca da qualcun altro o in un posto e vi rimane per un periodo limitato di tempo. Vi sono tuttavia anche utilizzi diversi del termine."}
{"id": "495949", "revid": "767487", "url": "https://it.wikipedia.org/wiki?curid=495949", "title": "Rubare alla mafia \u00e8 un suicidio", "text": "Rubare alla mafia \u00e8 un suicidio (\"Across 110th Street\") \u00e8 un film del 1972 diretto da Barry Shear.\nComunemente associato al genere della blaxploitation, al tempo il film ricevette invece delle critiche dallo scrittore Greil Marcus e da altri, per essere cos\u00ec distante dai canoni del genere.\nTrama.\nLa 110\u00aa strada di New York \u00e8 una sorta di linea di confine tra il mondo dei bianchi di Manhattan e quello dei neri di Harlem; qui tre afroamericani compiono una rapina a mano amata a danno di due mafiosi italoamericani e tre malavitosi neri in combutta, derubandoli di 300.000 dollari e finendo per assassinarli; nella fuga uccidono anche due agenti della polizia. Da qui inizia una parallela, spietata e violenta caccia ai colpevoli; la polizia, guidata dal vecchio capitano Frank Martelli e dal neo tenente William Pope da una parte, la banda del mafioso italoamericano Nick D'Salvio da un'altra e quella del gangster afroamericano Doc Johnson da un'altra ancora. Si concluder\u00e0 sui tetti di Harlem con un bagno di sangue.\nProduzione.\nLa parte del capitano Martelli, interpretata da Anthony Quinn, venne in precedenza offerta a John Wayne, a Burt Lancaster e a Kirk Douglas; tutti e tre rifiutarono.\nGli esterni vennero girati a New York, prevalentemente nei quartieri di Harlem e a Little Italy, mentre alcuni interni negli stabilimenti di Burbank in California.\nColonna sonora.\nIl tema principale del film, cantato da Bobby Womack fu apprezzato dagli spettatori e nel 1973 raggiunse la 19\u00aa posizione nel \"Billboard Top Black Singles chart\". In seguito il brano fu ripreso citato da Quentin Tarantino in \"Jackie Brown\" e da Ridley Scott in \"American Gangster,\". Quentin Tarantino si \u00e8 ispirato al film anche per alcune scene violente: D'Salvio tortura Jackson (Antonio Fargas) in una casa chiusa di Harlem, scena che poi venne presa come spunto per l'episodio \"L'orologio d'oro\" di \"Pulp Fiction\".\nDistribuzione.\nIl film venne distribuito nelle sale statunitensi il 19 dicembre 1972.\nIn Italia usc\u00ec nel marzo 1973 col divieto di visione ai minori di 18 anni \"\"in quanto il film stesso contiene scene di violenza esasperata al di l\u00e0 di ogni immaginazione assolutamente controindicate alla sensibilit\u00e0 dell'et\u00e0 evolutiva dei predetti minori\"; in una nuova revisione del luglio 1986 la commissione esaminatrice riduce il divieto ai minori di 14 anni \"in quanto le scene di violenza sono prive di compiacimento, sufficientemente contenuto e temperato da scene in cui sono messi in evidenza calori umani e affettivi\"; in questa edizione vennero eliminati 3 metri di pellicola; infine, nel dicembre 1997 un'ultima revisione elimina qualunque divieto di visione \"in considerazione dei tagli apportati alla trama e del lungo tempo trascorso sempre dalla prima edizione del film\"\"; da quest'ultima revisione vennero eliminati altri 82 metri di pellicola."}
{"id": "495950", "revid": "53669", "url": "https://it.wikipedia.org/wiki?curid=495950", "title": "Accross 110th Street", "text": ""}
{"id": "495951", "revid": "46931", "url": "https://it.wikipedia.org/wiki?curid=495951", "title": "Navi", "text": ""}
{"id": "495960", "revid": "1075510", "url": "https://it.wikipedia.org/wiki?curid=495960", "title": "Theodore William Richards", "text": "Biografia.\nTheodore William Richards era figlio di due artisti: il padre William T. Richards, era pittore, e la madre Anna Matlack Richards, poetessa.\nFu educato e istruito dalla madre, viaggiando spesso tra l'Inghilterra e la Francia. Nel 1883 entr\u00f2 al Haverford College, in Pennsylvania, dove si laure\u00f2 in scienze nel 1885. Tre anni dopo consegu\u00ec il dottorato in chimica alla Harvard University. Dopo il dottorato si trasfer\u00ec in Germania per un anno dove studi\u00f2 con Viktor Meyer. Tornato ad Harvard, divenne assistente di chimica, professore associato ed infine professore ordinario nel 1901. Nel 1903 divenne direttore del Dipartimento di Chimica ad Harvard, e nel 1912 fu nominato Erving Professor di Chimica e Direttore del Wolcott Gibbs Memorial Laboratory.\nCirca met\u00e0 del suo lavoro riguarda il peso atomico, cominci\u00f2 nel 1886 lavorando con l'ossigeno e il rame. Fu inventore della nefelometria e dal 1912 ridetermin\u00f2, con elevata accuratezza, i pesi atomici di tredici importanti elementi chimici. In seguito negli anni successivi contribu\u00ec in maniera importante, con i suoi lavori, alla determinazione del peso atomico di alcuni e al moderno concetto di atomo.\nRicevette numerosi riconoscimenti che culminarono nel 1914 quando fu insignito del Premio Nobel per la Chimica. Richards era sposato e aveva una figlia e due figli. Era amante dello sport in particolare del golf e della vela. Mor\u00ec a Cambridge, Massachusetts, il 2 aprile 1928."}
{"id": "495967", "revid": "767487", "url": "https://it.wikipedia.org/wiki?curid=495967", "title": "The Elephant Man", "text": "The Elephant Man \u00e8 un film biografico del 1980 diretto da David Lynch.\nIl film \u00e8 stato adattato dai libri \"The Elephant Man and Other Reminiscences\" del dottor Frederick Treves e \"The Elephant Man: A Study in Human Dignity\" di Ashley Montagu.\nIl film \u00e8 stato ben accolto all'epoca della distribuzione e il successo consacr\u00f2 i protagonisti Anthony Hopkins, John Hurt, Hannah Gordon e altri membri del cast.\nTrama.\nIl povero deforme Joseph Merrick (nelle prime biografie risult\u00f2 erroneamente chiamato John, ma \u00e8 Joseph il nome autentico) viene scoperto da un buon medico, il dottor Frederick Treves, durante uno spettacolo di strada gestito dal malvagio Bytes. Merrick presenta numerose deformazioni in gran parte del corpo, soprattutto nel capo, per via della sua Sindrome di Proteo, tanto da venire soprannominato l\"'Uomo Elefante\"; per non essere deriso quando cammina in mezzo alla gente comune, Merrick indossa in testa un sacco bucato cucito ad un cappello, in modo tale da coprire le deformit\u00e0 del viso e del cranio. Bytes si ritiene il proprietario di Merrick, tanto che vuol essere pagato per cederlo al Dr. Treves, che per un breve periodo lo porta al suo ospedale per mostrarlo ai colleghi. Appena Merrick fa ritorno dal suo \"proprietario\", il quale \u00e8 in stato di ebbrezza, viene picchiato e bastonato violentemente senza piet\u00e0 sotto gli occhi disperati e preoccupati del ragazzo di Bytes. Treves giunge in aiuto del poveruomo e lo riporta in ospedale per tenerlo in cura e se possibile aiutarlo.\nIn ospedale l'aspetto di Merrick terrorizza le infermiere, cos\u00ec Treves \u00e8 costretto a trasferirlo in una stanza di quarantena e a sottoporlo alla tutela della capo-infermiera Madre Shead. Treves durante il primo giorno di ricovero parla col direttore dell'ospedale, Mr. Francis Carr Gomm, il quale gli ricorda di non potere tenere sotto osservazione persone incurabili. Per dimostrare che l'uomo deforme non \u00e8 completamente ritardato, Treves gli insegna alcune parole da dire all'arrivo del direttore. Contrariamente a quanto previsto, l'uomo ripete solo meccanicamente qualche frase e il direttore se ne va, ma inaspettatamente Merrick pronuncia ad alta voce il ventitreesimo salmo della Bibbia e lo fa tornare sui suoi passi; il direttore si convince e gli concede di restare.\nCol passare dei giorni, si viene a scoprire il carattere sensibile e sofisticato di Merrick, il quale nascondeva ci\u00f2 per non essere maltrattato ancora di pi\u00f9 da Bytes. Il caso dell'Uomo Elefante giunge alla corte della regina Vittoria, la quale apre un fondo monetario per permettere di dare adeguate cure all'uomo. Treves rimane come affascinato dall'uomo, lo porta in visita a casa sua a prendere il t\u00e8 e gli fa conoscere la sua consorte, Anne. Durante lo scambio di parole, Merrick mostra alla signora Treves il suo pi\u00f9 prezioso oggetto di valore: una foto di sua madre. Dopo questi episodi, Merrick viene visitato dalla nota attrice teatrale Miss Madge Kendall, la quale gli dona un suo autoritratto e la tragedia di Shakespeare \"Romeo e Giulietta\". La visita dell'attrice ottiene ampia eco in tutto il paese e molti aristocratici e rappresentanti dell'alta borghesia vogliono conoscere Merrick. Nonostante la positivit\u00e0 degli avvenimenti, Madre Shead esprime il suo disappunto a Treves, dicendogli che sta continuando a trattare Merrick come un fenomeno da baraccone, anche se \u00e8 celebrato da una classe superiore. Ci\u00f2 turba fortemente Treves, che inizia a domandarsi se sta facendo le cose giuste per Merrick o no.\nDurante una riunione del consiglio riguardo al tempo indeterminato del mantenimento di Merrick, la Patrona Reale dell'ospedale, Alexandra, porta un messaggio da parte della Regina Vittoria affermando che i fondi per il mantenimento permanente di Merrick all'ospedale sono stati finanziati. Ma proprio allora Merrick viene rapito da Bytes (all'insaputa di tutti, Jim, un violento e disonesto guardiano notturno dell'ospedale faceva entrare prostitute e alcolizzati per tormentare Merrick; fra questi si \u00e8 infilato pure lo spregevole Bytes) che lo porta nell'Europa continentale dove lo esibisce in circhi e fiere sottoponendolo a trattamenti disumani. Alla scoperta del rapimento di John Merrick grazie a un testimone, Treves prende provvedimenti contro il vile guardiano notturno dell'ospedale insieme a Madre Shead. Intanto Merrick viene aiutato dai suoi compagni fenomeni da baraccone, che lo aiutano a fuggire e gli procurano i mezzi per un viaggio di ritorno a Londra. Arrivato alla stazione di Liverpool Street, Merrick viene tormentato da un gruppo di ragazzini e scappa, ma durante la corsa colpisce accidentalmente una bambina, suscitando l'ira dei presenti che lo privano della maschera e lo inseguono fino al bagno della stazione dei treni, dove Merrick sviene dalla stanchezza dopo essersi sfogato \u00abNo!!! Io... non sono un elefante!! Io non sono un animale, sono un essere umano!!! Un uomo... un uomo!\u00bb.\nMentre Treves inizia le ricerche di Merrick, eccolo arrivare scortato in ospedale da Scotland Yard. Treves e i dottori scoprono che Merrick \u00e8 prossimo alla morte per via di una broncopneumopatia cronica ostruttiva. La sera, Merrick viene invitato dalla signora Kendall al teatro per vedere una pantomima basata sulla fiaba de Il gatto con gli stivali, dove viene accolto calorosamente dal pubblico presente alla fine dello spettacolo. Tornato in ospedale, Merrick ringrazia Treves per tutto ci\u00f2 che ha fatto per lui, chiamandolo pi\u00f9 volte \"amico\". Terminata la conversazione con Treves, Merrick si sdraia supino sul letto, togliendo tutti i cuscini che fungevano da sostegno per la massa abnorme del capo. Merrick sa che tale posizione di riposo, uguale a quella degli esseri \"normali\", gli provocher\u00e0 la morte per soffocamento; oramai deciso, muore nella serenit\u00e0 e nella pace che ha sempre desiderato e mai avuto.\nNell'ultima scena si intravede Mary Jane, la madre di John accoglierlo nell'infinito dell'universo citando il monologo \"Niente morir\u00e0 mai\" di Tennyson.\nProduzione.\nIn principio, la sceneggiatura era stata offerta a Terrence Malick, il quale rifiut\u00f2 la direzione del film. Fu cos\u00ec che fu contattato David Lynch, il quale aveva appena finito di scrivere la sceneggiatura di \"Ronnie Rocket\" dall'amico Stuart Cornfeld, giovane produttore, che gli propose quella di \"The Elephant Man\". David Lynch ne rimase immediatamente colpito e accett\u00f2. La sceneggiatura era stata scritta da Eric Bergen e Christopher de Vore che si erano basati sui libri \"The Elephant Man and Other Reminiscences\" di Sir Frederick Treves e \"The Elephan Man: A Study in Human Dignity\" di Ashley Montagu, successivamente Lynch la modific\u00f2 adattandola al suo stile. La sceneggiatura arriv\u00f2 tra le mani di Anne Bancroft che la pass\u00f2 al marito Mel Brooks, allora agli esordi come produttore, che decise di fare il film. Brooks per\u00f2 non conosceva affatto Lynch e temeva di affidare un progetto cos\u00ec importante ad un giovane regista inesperto, si convinse dopo aver visto \"Eraserhead - La mente che cancella\".\nPer realizzare il trucco su John Hurt, il regista David Lynch ottenne il permesso di prelevare dei calchi del corpo di Merrick, conservati tuttora nel museo del Royal London Hospital.\nColonna sonora.\nDurante i titoli di testa e nella scena finale del film, viene usato come tema musicale l'\"Adagio per archi\" di Samuel Barber; questo tema fu voluto da David Lynch, direttore musicale e del design del suono, oltrech\u00e9 regista e sceneggiatore del film.\nDistribuzione.\nIl film \u00e8 stato presentato in anteprima mondiale a New York (USA) il 3 ottobre 1980. La distribuzione cinematografica ha avuto termine il 15 gennaio 2004 nelle sale di proiezione ceche, successivamente il film \u00e8 stato re-distribuito a Tokyo (Giappone) dal 20 novembre 2004.\nIl 1\u00ba luglio 2007, il film \u00e8 stato proiettato negli USA durante il Los Angeles Film Festival.\nAccoglienza.\nAlla 53\u00aa edizione della cerimonia di premiazione degli Oscar il film ha ricevuto otto candidature, senza vincere per\u00f2 alcun premio (fu invece il film di Robert Redford \"Gente comune\" (\"Ordinary People\") ad aggiudicarsi la vittoria nelle categorie pi\u00f9 ambite: \"miglior film\" e \"miglior regia\"). Come riportato dal produttore esecutivo Stuart Cornfeld, Mel Brooks afferm\u00f2 in merito: \u00abDa qui a dieci anni \"Gente comune\" sar\u00e0 la risposta a un gioco di societ\u00e0; ma la gente andr\u00e0 ancora a vedere \"The Elephant Man\".\u00bb\nAll'8\u00aa edizione del Festival internazionale del film fantastico di Avoriaz del 1981, \"The Elephant Man\" fu premiato come film dell'anno.\nInesattezze storiche.\nIl film si basa su eventi storici ma presenta numerosi anacronismi.\nPartendo in ordine temporale, gli incidenti alla stazione ferroviaria in Belgio sono accaduti \"prima\" dell'entrata in ospedale di Merrick e non dopo come figurato nel film.\nMerrick si rec\u00f2 in Belgio di sua iniziativa perch\u00e9 i Freak show divennero illegali in Gran Bretagna. Nel film, Merrick viene rapito e portato in Belgio.\nFrederick Treves non port\u00f2 via Merrick durante uno spettacolo per salvarlo dagli abusi; Merrick fu segnalato a Treves da un altro giovane chirurgo, che ebbe modo di vedere una sua esibizione tempo prima.\nContrariamente a quanto raccontato dal film, Treves non insegn\u00f2 a Merrick alcuna parola. A causa della deformit\u00e0 sparsa in tutto il capo, la bocca risultava danneggiata impedendo a Merrick l'uso della parola; dopo numerosi interventi nell'ospedale cui era in cura, Merrick riusc\u00ec a parlare liberamente, senza l'appoggio di nessuno.\nIl brutale e alcolista Bytes \u00e8 un personaggio di fantasia inserito nel film per sviluppare la storia.\nIl film presenta, alcune volte, un errore comune in molte biografie e opere di finzione sulla vita di Merrick: questi viene chiamato John, quando in realt\u00e0 il suo vero nome era Joseph.\nInfluenza culturale.\nDopo il successo ottenuto dal film, nel settembre del 1980 fu presentata a Broadway l'opera teatrale \"L'uomo elefante\", con David Bowie nel ruolo di Joseph Merrick."}
{"id": "495968", "revid": "1482985", "url": "https://it.wikipedia.org/wiki?curid=495968", "title": ".fm", "text": ".fm \u00e8 il dominio di primo livello nazionale (ccTLD) assegnato agli Stati Federati di Micronesia.\nTranne per alcuni domini riservati come .com.fm, .net.fm, .org.fm e altri, qualsiasi persona nel mondo pu\u00f2 liberamente comprare un dominio .fm pagando una cifra che in parte \u00e8 destinata al governo e agli abitanti degli Stati stessi.\nIl suo successo \u00e8 dovuto all\u2019omonimia con l'acronimo FM e per il fatto che sia il dominio usato dal famoso sito Ask.fm."}
{"id": "495974", "revid": "123307471", "url": "https://it.wikipedia.org/wiki?curid=495974", "title": "Monte Albo", "text": "Il monte Albo (in sardo monti Arvu) \u00e8 un massiccio calcareo situato nella parte centro orientale della Sardegna, in provincia di Nuoro. \u00c8 caratterizzato da una linea di cresta lunga ben 13\u00a0km, con un'altezza media superiore ai 1000\u00a0m.\nI punti pi\u00f9 alti sono punta Catirina e punta Turudd\u00f2. Queste due cime si trovano una di fronte all'altra ed hanno la particolare caratteristica di essere entrambe alte 1127\u00a0m. Le altre cime sopra i 1000\u00a0m sono:\n\u00c8 stato frequentato sin dall'antichit\u00e0 dall'uomo, che vi ha costruito anche dei nuraghi, il pi\u00f9 noto dei quali \u00e8 quello di Littu Ertiches.\nSul monte Albo trovano il loro ambiente naturale l'aquila reale, il muflone, il cinghiale, l'astore sardo, il raro gracchio corallino, \u00e8 presente un endemismo lo Speleomantes flavus. La flora \u00e8 caratterizzata dalla presenza di arbusti rari come: Asfodelo giallo (Asphodeline lutea) - ed endemismi come la Campanula sarda (Campanula forsythii) - Violaciocca laciniata (Hesperis laciniata) - Lattuga del Monte Albo (Lactuca longidentata) - Crespolina corsa (Santolina corsica) - Betonica di Corsica (Stachys corsica) endemismo sardo-corso. La montagna \u00e8 diventata una meta per gli escursionisti: lungo i costoni e attraverso i passi (Janna Portell\u00ectos, 639\u00a0m) si possono ammirare suggestivi panorami.\nBibliografia \nIgnazio Camarda - Ambiente e Flora del Monte Albo, Il Portico Editrice, Casale Monferrato, 1984\nAutori Vari, - Monte Albo una montagna tra passato e futuro. M. Atti del Convegno - Lula 1986,(a cura di Ignazio Camarda) Carlo Delfino Editore, Sassari.."}
{"id": "495976", "revid": "767487", "url": "https://it.wikipedia.org/wiki?curid=495976", "title": "Broken Bones", "text": "I Broken Bones sono un gruppo hardcore punk inglese, formato dal chitarrista Tony \"Bones\" Roberts nel 1983 alcuni mesi dopo aver lasciato i Discharge (gruppo capostipite del D-beat) uno dei gruppi pi\u00f9 distintivi e che riusc\u00ec ad emergere dal movimento hardcore punk inglese (UK 82) all'inizio degli anni ottanta.\nIl gruppo reclut\u00f2 il fratello gemello del chitarrista Tony Roberts cio\u00e8 Terry \"Tezz\" Roberts (ex batterista dei Discharge) al basso, aggiungendo alla voce Nobby e alla batteria Baz per completare la formazione."}
{"id": "495982", "revid": "1573940", "url": "https://it.wikipedia.org/wiki?curid=495982", "title": "Eptesicus serotinus", "text": "Il serotino comune (Eptesicus serotinus ) \u00e8 un pipistrello della famiglia dei Vespertilionidi diffuso nell'Ecozona paleartica.\nDescrizione.\nDimensioni.\nPipistrello di medie dimensioni, con la lunghezza della testa e del corpo tra 66 e 92\u00a0mm, la lunghezza dell'avambraccio tra 49 e 57\u00a0mm, la lunghezza della coda tra 52 e 58\u00a0mm, la lunghezza del piede tra 10 e 18\u00a0mm, la lunghezza delle orecchie tra 14 e 22\u00a0mm, un'apertura alare fino a 38\u00a0cm e un peso fino a 35\u00a0g.\nAspetto.\nLa pelliccia \u00e8 lunga e densa. Le parti dorsali sono bruno-grigiastro, mentre le parti ventrali sono bruno-giallastro o bianche con la base dei peli pi\u00f9 scura. Il muso \u00e8 largo, appiattito, con due masse ghiandolari sui lati e grigio-brunastro scuro. Le orecchie sono corte, triangolari, grigio-brunastre scure, con l'estremit\u00e0 arrotondata e i bordi ispessiti. La superficie dorsale anteriore e il lobo posteriore sono ricoperti di peli arancioni. Il trago \u00e8 stretto, con l'estremit\u00e0 arrotondata e leggermente inclinato in avanti. Le membrane alari sono grigio-brunastre scure e attaccate posteriormente alla base delle dita dei piedi. Il pollice ha una callosit\u00e0 alla base. La punta della lunga coda si estende leggermente oltre l'ampio uropatagio. Il calcar \u00e8 lungo e con un lobo terminale molto sottile. Il cariotipo \u00e8 2n=50 FNa=44, 46, 48.\nEcolocazione.\nEmette ultrasuoni a basso ciclo di lavoro sotto forma di impulsi di breve durata a frequenza modulata iniziale di 65\u00a0kHz e finale di 23 \u00a0kHz.\nBiologia.\nComportamento.\nIn estate si rifugia singolarmente o in gruppi di 10-20 individui negli edifici, sotto le travi dei tetti, nelle fessure dei muri, pi\u00f9 raramente nelle cavit\u00e0 degli alberi, nelle bat boxes e nella parte pi\u00f9 meridionale dell'areale anche nelle grotte. Durante questo periodo forma vivai nelle quali si riuniscono fino a 500 femmine, mentre i maschi tendono a vivere solitariamente. In inverno entra in ibernazione da ottobre ad aprile in gruppi fino di 2-4 individui in ambienti sotterranei come grotte, gallerie, miniere e cantine, pi\u00f9 raramente tra tronchi accatastati, sotto i tetti e nelle chiese, con temperature tra 2 e 4\u00a0\u00b0C ed aria relativamente secca. Pu\u00f2 sopportare temperature per breve tempo fino a -6\u00a0\u00b0C. L'attivit\u00e0 predatoria \u00e8 divisa in due picchi, il primo mezz'ora dopo il tramonto, talvolta anche con la luce del giorno e si svolge a non pi\u00f9 di 1\u00a0km dai ricoveri, mentre il secondo \u00e8 effettuato poco prima dell'alba . Il volo \u00e8 lento, dritto ma agile. Effettua spostamenti fino a 330\u00a0km.\nAlimentazione.\nSi nutre di insetti, particolarmente lepidotteri, coleotteri come scarabeidi, odonati, ed ortotteri catturati in volo o anche al suolo lungo i margini dei boschi, zone agricole, pascoli, giardini e discariche. Pu\u00f2 catturare anche molluschi gasteropodi.\nRiproduzione.\nDanno alla luce un piccolo alla volta. Il nascituro apre gli occhi dopo una settimana, sviluppa la dentatura definitiva alla fine della terza settimana ed \u00e8 in grado di volare dopo 4-5 settimane. Diventa completamente indipendente dopo altre due settimane. Gli accoppiamenti avvengono da met\u00e0 agosto fino ad autunno inoltrato. Le femmine raggiungono la maturit\u00e0 sessuale a 1-2 anni di et\u00e0. L'aspettativa di vita \u00e8 fino a 21 anni.\nDistribuzione e habitat.\nQuesta specie \u00e8 diffusa nell'Ecozona paleartica dal Portogallo attraverso tutta l'Europa, l'Africa nord-occidentale, il vicino oriente, l'Asia centrale e la parte settentrionale del Subcontinente indiano fino alla Cina, Penisola coreana e all'isola di Taiwan. L'unica osservazione riportate sulle Isole Canarie si riferiva ad un individuo vagante, morto subito dopo la cattura. In Italia \u00e8 presente su tutto il territorio, Sicilia e Sardegna incluse.\nVive nei boschi, parchi e giardini cittadini, foreste temperate e foreste secche subtropicali, zone semi-desertiche fino a 1.440 metri di altitudine.\nTassonomia.\nSono state riconosciute 10 sottospecie:\nStato di conservazione.\nLa IUCN Red List, considerato il vastissimo areale e l'abbondanza e nonostante in alcune popolazioni locali sia stato osservato un declino, classifica \"E.serotinus\" come specie a rischio minimo (LC)."}
{"id": "495986", "revid": "484362", "url": "https://it.wikipedia.org/wiki?curid=495986", "title": "Stati nazionali", "text": ""}
{"id": "495990", "revid": "298229", "url": "https://it.wikipedia.org/wiki?curid=495990", "title": "Progressione del record olimpico dei 400 metri piani maschili", "text": "La tabella sottostante riporta la progressione del record olimpico nella specialit\u00e0 dei 400 metri piani maschili. "}
{"id": "495996", "revid": "767487", "url": "https://it.wikipedia.org/wiki?curid=495996", "title": "Charged GBH", "text": "I Charged G.B.H. (detti anche G.B.H.) sono un gruppo hardcore punk britannico, formatosi nel 1979 a Birmingham.\nStoria del gruppo.\nI G.B.H. furono formati da Colin 'Col' Abrahall (voce), Colin 'Jock' Blyth (chitarra), Sean McCarthy (basso) e Andrew Williams (batteria) nel 1979 e presto si esibirono in vari show sia in Gran Bretagna che negli Stati Uniti. Nel loro primo lavoro, \"City Baby Attacked by Rats\", pubblicato nel 1982, vengono affrontati temi inerenti alla societ\u00e0 contemporanea, quali nichilismo, religione e violenza, cosa che rende la band molto apprezzata nella scena Hardcore punk di quegli anni.\nNel corso degli anni i G.B.H. pur sperimentando sonorit\u00e0 derivanti dalla musica heavy metal, come si pu\u00f2 notare nell'album Church of the Truly Warped (1992), sono sempre rimasti legati al punk nella sua forma pi\u00f9 pura, a differenza di altre band del periodo.\nAttualmente la band \u00e8 molto attiva in esibizioni live in Gran Bretagna, ma anche nel resto dell'Europa, negli Stati Uniti e in Giappone. Da poco hanno firmato un contratto con la Hellcat Records, la casa discografica di propriet\u00e0 di Tim Armstrong, con la quale hanno pubblicato il nuovo album di studio \"Perfume and Piss\" nel 2010.\nCuriosit\u00e0 sul nome del gruppo.\nLa band inizialmente scelse come nome la sola sigla G.B.H., che nel sistema giuridico inglese sta per \"Grievous Bodily Harm\" (Gravi Lesioni Personali), ma in quel periodo c'era a Londra una band Hard rock con lo stesso nome, cos\u00ec venne aggiunto alla sigla l'aggettivo \"Charged\", letteralmente \"accusato\". Negli anni successivi per\u00f2 la formazione di Birmingham non sent\u00ec pi\u00f9 parlare dell'altra band e l'aggettivo \"Charged\" fu tolto dal nome, come venne annunciato nel corso di un concerto, nel 1983, con gli Inner City Unit."}
{"id": "495998", "revid": "838137", "url": "https://it.wikipedia.org/wiki?curid=495998", "title": "Viva l'Italia (brano musicale)", "text": ""}
{"id": "496002", "revid": "767487", "url": "https://it.wikipedia.org/wiki?curid=496002", "title": "Gabriel Narutowicz", "text": "Studente d'ingegneria a San Pietroburgo, Narutowicz ader\u00ec al movimento clandestino \"Proletariat\", e dovette fuggire in Svizzera per sfuggire alla polizia zarista. Docente di Idraulica al Politecnico di Zurigo, acquist\u00f2 fama internazionale come ingegnere idraulico.\nNarutowicz rientr\u00f2 in Polonia dopo la dichiarazione dell'indipendenza (1918), e ader\u00ec alle idee del maresciallo J\u00f3zef Pi\u0142sudski, di cui divenne amico. Diresse l'esecuzione di opere idrauliche sulla Vistola e divenne presidente dell'Accademia delle Scienze Tecniche e del Consiglio di Ricostruzione Nazionale.\nNarutowicz fu ministro dei Lavori Pubblici (1920-1922) e degli Affari Esteri (1922). Primo presidente della Repubblica ad essere eletto dopo l'entrata in vigore della Costituzione del 1921, fu ucciso dopo appena cinque giorni dall'insediamento, il 16 dicembre 1922, dall'ultranazionalista Eligiusz Niewiadomski.\nFu membro della Massoneria."}
{"id": "496005", "revid": "1543377", "url": "https://it.wikipedia.org/wiki?curid=496005", "title": "Component Failure Impact Analysis", "text": "Component Failure Impact Analysis (CFIA) \u00e8 un metodo di tecnologia dell'informazione adoperato nell'Availability Management (gestione della disponibilit\u00e0); permette di valutare e prevedere l'impatto di un fallimento e localizzare i componenti critici di una struttura informatica.\nUn'analisi CFIA pu\u00f2:\nIl metodo consiste nell'individuare l'elenco dei componenti e dei sistemi di una struttura informatica, ponendoli come righe e colonne di una tabella:\nL'incrocio di ogni componente con ogni sistema si marca con una \"X\" se il fallimento del componente provoca un disservizio sul sistema, con una \"A\" se \u00e8 prevista un'alternativa automatica in caso di fallimento del componente, con una \"M\" se \u00e8 prevista un'alternativa manuale in caso di fallimento del componente. I componenti con il maggior numero di \"X\" sono i componenti pi\u00f9 critici della struttura informatica."}
{"id": "496011", "revid": "110157", "url": "https://it.wikipedia.org/wiki?curid=496011", "title": "Wawel", "text": "Il Wawel (in polacco \"Wzg\u00f3rze wawelskie\") \u00e8 una collina che si trova sulla riva sinistra del fiume Vistola a Cracovia, in Polonia, con un'altitudine di 228 metri sul livello del mare. \nLa collina \u00e8 un luogo simbolico di grande significato per i polacchi, in quanto vi si trovano sia il castello che la cattedrale, dove sono sepolti i sovrani della Polonia e alcuni illustri polacchi oltre che essere il luogo delle incoronazioni.\nCollina del Wawel.\nAlcuni resti archeologici indicano che l'uomo si sia stanziato sul Wawel dal IV secolo.\nSuccessivamente, a partire dal Medioevo, la storia della collina \u00e8 strettamente legata con quella della Polonia. Infatti, con l'ascesa di Cracovia come sede della Corona, per la maggior parte del Medioevo e del Rinascimento il Wawel fu la sede del governo nazionale. Quando si form\u00f2 la confederazione Polacco-Lituana, il Wawel divent\u00f2 la sede di uno dei pi\u00f9 importanti stati d'Europa, \"status\" poi perduto quando la capitale venne spostata a Varsavia nel XVII secolo. \nQuando la Polonia perse l'indipendenza politica, durante il periodo delle spartizioni della Polonia del XVIII secolo, il Wawel divenne il simbolo della sovranit\u00e0 perduta.\nL'importanza della collina del Wawel dipende anche dal fatto che vi si trova la cattedrale che contiene le reliquie di San Stanislao.\nLa cattedrale del Wawel.\nLa Cattedrale del Wawel \u00e8 il santuario nazionale polacco ed era la sede delle incoronazioni dei sovrani polacchi.\nLa cappella di Sigismondo (\"Kaplica Zygmuntowska\") \u00e8 uno dei pi\u00f9 famosi esempi di architettura a Cracovia. Costruita come cappella tombale degli ultimi sovrani Jagelloni \u00e8 stata descritta da molti storici dell'arte come \"il pi\u00f9 bell'esempio del Rinascimento toscano a nord delle Alpi\". La cappella fu finanziata dal re Sigismondo I di Polonia e costruita dal 1519 al 1533 da Bartolomeo Berrecci. \u00c8 una cappella a base quadrata con cupole d'oro e custodisce le tombe del fondatore Sigismondo, come di altri re e regine (Sigismondo Augusto e Anna Jagiellona). I disegni delle sculture interne, degli stucchi e dei dipinti furono presi da alcuni artisti dell'epoca, come Santi Gucci, Hermann Vischer e dall'architetto stesso, Georg Pencz.\nIl Castello del Wawel.\nIl Castello del Wawel (\"Zamek wawelski\") fu utilizzato come residenza reale ed \u00e8 il luogo in cui i reali di Polonia governarono lo Stato per cinque secoli, dal 1038 al 1596.\nDal 2012 a maggio 2017 ha ospitato la Dama con l'ermellino di Leonardo Da Vinci, adesso spostata al museo nazionale di Cracovia\nIl Drago del Wawel.\nSmok Wawelski, conosciuto anche come Il Drago del Wawel \u00e8 un famoso drago della mitologia polacca. \nSecondo la leggenda viveva in una caverna sotto la collina del Wawel gi\u00e0 prima della fondazione della citt\u00e0, quando l'area era abitata dai fattori.\nAll'interno della cattedrale c'\u00e8 una statua di Smok Wawelski e una targa commemorativa della sua sconfitta ad opera di Krakus, un principe polacco che fond\u00f2 la citt\u00e0 e il palazzo sopra l'abitazione del drago. La caverna che, secondo la leggenda, avrebbe ospitato il drago sotto il castello \u00e8 oggi un luogo di visita per i turisti.\nUna versione popolare della storia di Smok Wawelski racconta che, durante il regno di Re Krak, il leggendario fondatore della citt\u00e0, il drago vagasse per la regione distruggendo tutto quello che incontrava, uccidendo persone, e divorando i raccolti. Secondo molte versioni della storia, il drago amava particolarmente le giovani ragazze, che erano l'unica cosa che sembrasse calmarlo; infatti gli abitanti, per evitare le sue distruzioni, lasciavano una volta al mese una giovane ragazza di fronte alla sua caverna. Il re per\u00f2 volle mettere fine a questa tradizione e promise sua figlia in sposa a chiunque avesse ucciso il drago. Solo un povero ragazzo, di nome Szewczyk Dratewka, accett\u00f2 la sfida: riemp\u00ec un agnello di zolfo e lo pose di fronte alla caverna del drago che, dopo aver sbranato l'agnello, divent\u00f2 terribilmente assetato e inizi\u00f2 a bere l'acqua del fiume Vistola. Dopo aver bevuto met\u00e0 dell'acqua del fiume, il drago esplose, e Dratewka spos\u00f2 la figlia del re come promesso.\nIncoronazioni reali nella Cattedrale del Wawel.\nLa maggior parte delle incoronazioni dei re della Polonia ebbe luogo alla Cattedrale del Wawel."}
{"id": "496017", "revid": "767487", "url": "https://it.wikipedia.org/wiki?curid=496017", "title": "Varukers", "text": "I Varukers sono una band hardcore punk formata nel 1979 dal cantante \"Rat\".\nI Varukers originariamente si sciolsero nel 1988 e i vari membri presero vie diverse. Ma \"Rat\" decise di riformare la band nel 1993. La loro musica \u00e8 stilisticamente il classico Hardcore punk britannico UK 82 rappresentato da band come G.B.H. e Exploited. Poich\u00e9 la band ha avuto ex membri dei Discharge, si pu\u00f2 notare la presenza del D-Beat. La band \u00e8 passata attraverso molti cambiamenti di formazione nel corso degli anni, e l'unico membro originale rimasto \u00e8 il cantante \"Rat\". Recentemente il gruppo ha prodotto un CD con la SOS Records. \nAncora oggi la band continua a fare tour dappertutto."}
{"id": "496018", "revid": "92920", "url": "https://it.wikipedia.org/wiki?curid=496018", "title": "Chiesa di San Francesco", "text": ""}
{"id": "496031", "revid": "14002", "url": "https://it.wikipedia.org/wiki?curid=496031", "title": "Il santo Graal", "text": ""}
{"id": "496040", "revid": "1372005", "url": "https://it.wikipedia.org/wiki?curid=496040", "title": "Richard Martin Willst\u00e4tter", "text": "I suoi studi sulla clorofilla e altri pigmenti vegetali gli valsero nel 1915 il Premio Nobel per la chimica. Invent\u00f2 la cromatografia su carta indipendentemente a Mikhail Tsvet.\nBiografia.\nWillstatter ottenne il suo dottorato all'Universit\u00e0 di Monaco nel 1894, lavorando sulla struttura della cocaina. A Monaco fu assistente di Adolf von Baeyer, la sua ricerca fu incentrata sull'attribuzione della struttura e sulla sintesi di numerosi alcaloidi.\nNel 1905 divenne professore all'Universit\u00e0 di Zurigo dove cominci\u00f2 gli studi sulla clorofilla, di cui chiar\u00ec la struttura porfirinica, dimostrando inoltre la presenza nel sangue di una molecola ad essa simile: l'eme. Fu professore di chimica all'Universit\u00e0 di Berlino e direttore del Kaiser Wilhelm Institute (divenuto successivamente Istituto Max Planck) sempre a Berlino (1912-1916), dove investig\u00f2 la struttura di numerosi pigmenti presenti in fiori e frutti. Quando il suo lavoro venne interrotto durante la Prima guerra mondiale si dedic\u00f2 insieme a Fritz Haber allo sviluppo delle maschere antigas.\nNel 1916 Willstatter succedette a Baeyer all'Universit\u00e0 di Monaco. Il 15 maggio 1910 divenne Socio dell'Accademia delle Scienze di Torino. Durante il 1920 si dedic\u00f2 allo studio dei meccanismi di catalisi enzimatica, teorizzando che gli enzimi sono sostanze chimiche e non organismi viventi. Tale teoria fu dimostrata essere valida nel 1930. Essendo ebreo, nel 1924 perse il suo posto a Monaco a causa delle pressioni antisemitiche. Continu\u00f2 il suo lavoro privatamente prima a Monaco e, dal 1939, in Svizzera."}
{"id": "496044", "revid": "93556", "url": "https://it.wikipedia.org/wiki?curid=496044", "title": "Osijek", "text": " \nOsijek (in ungherese: \"Esz\u00e9k\", in tedesco: \"Esseg\", in italiano: \"Essecio\") \u00e8 il capoluogo della regione di Osijek e della Baranja, sede universitaria. Con suoi 128.095 abitanti, Osijek \u00e8 la quarta citt\u00e0 della Croazia. \u00c8 la capitale storica, culturale ed economica della regione della Slavonia. \u00c8 situata a 90 m s.l.m. sulla sponda sud della Drava.\nGeografia.\nOsijek sorge nella Croazia orientale, lungo la sponda destra del fiume Drava, 29 km ad ovest della sua immissione nel Danubio. \nStoria.\nFu insediamento militare romano a partire dalla prima met\u00e0 del I secolo sotto la dinastia giulio-claudia. Qui risiedette l'unit\u00e0 ausiliaria romana dell\"'Ala II Hispaniorum Aravacorum\", sostituita sotto i Flavi con la \"cohors II Alpinorum equitata\", che qui rimase fino a Traiano. Il nome latino dell'antico insediamento romano era \"Mursa\", divenuta sotto Adriano colonia romana. Nel corso della guerra civile romana del IV secolo, Mursa fu teatro di uno scontro tra le truppe dell'imperatore Costanzo II e quelle dell'usurpatore Magnenzio.\nLa citt\u00e0 and\u00f2 completamente distrutta nel corso della conquista da parte degli Ottomani nell'agosto 1526. Annessa cos\u00ec all'Impero ottomano, Osijek venne inclusa nell'eyalet di Budin. Nel 1566 venne costruito un ponte di barche in legno lungo 8 km. A seguito della vittoria asburgica nella Battaglia di Moh\u00e1cs del 1687, la citt\u00e0 fu annessa il 29 settembre dello stesso anno all'Impero d'Austria. Con l'arrivo degli Austriaci la fisionomia di Osijek cambi\u00f2 drasticamente. Gi\u00e0 nel 1682 e nel 1689 erano sorti rispettivamente gli insediamenti di \"Gornij Grad\" (\"Citt\u00e0 alta\"), ad ovest del centro storico, e \"Dolnij Grad\" (\"Citt\u00e0 bassa\"), ad est del centro storico. Tra il 1712 ed il 1715 poi la citt\u00e0 vecchia medioevale, oggi nota come \"Tvr\u0111a\", venne racchiusa da una possente cinta muraria fortificata dotata di quattro porte e gli edifici all'interno ricostruiti in stile barocco. I tre insediamenti urbani rimasero separati ed indipendenti sino al 1786, quando vennero fusi in un'unica entit\u00e0 amministrativa. Nel 1808 l'imperatore Francesco I insign\u00ec Osijek del titolo di \"citt\u00e0 regia\".\nNel XIX secolo Osijek divenne il capoluogo amministrativo del comitato di Ver\u0151ce, all'interno del Regno di Croazia e Slavonia. La citt\u00e0 \u00e8 stata pesantemente coinvolta nella guerra d'indipendenza croata, dal 1991 al 1995 e nei bombardamenti che hanno colpito varie zone della citt\u00e0 dall'agosto 1991 al giugno 1992. Finita la guerra, \u00e8 iniziata un'opera di ampia ricostruzione e di restauro del patrimonio storico - architettonico della citt\u00e0.\nSport.\nL'NK Osijek, la principale squadra calcistica cittadina, milita da sempre nella Prva hrvatska nogometna liga, il massimo livello del campionato croato di calcio.\nLa citt\u00e0 ha dato i natali a Davor \u0160uker, uno dei pi\u00f9 grandi calciatori croati di tutti i tempi.\nAmministrazione.\nGemellaggi.\nOsijek \u00e8 gemellata con:"}
{"id": "496049", "revid": "339392", "url": "https://it.wikipedia.org/wiki?curid=496049", "title": "Goth rock", "text": ""}
{"id": "496050", "revid": "827882", "url": "https://it.wikipedia.org/wiki?curid=496050", "title": "Dark rock", "text": ""}
{"id": "496051", "revid": "125328312", "url": "https://it.wikipedia.org/wiki?curid=496051", "title": "Processo di Verona", "text": "Il processo di Verona fu un procedimento giudiziario avvenuto, dall'8 al 10 gennaio 1944, nell'omonima citt\u00e0 veneta che, all'epoca, era sotto la giurisdizione della Repubblica Sociale Italiana (RSI).\nIl processo si tenne a Verona in Castelvecchio, nella sala da concerto degli \"Amici della Musica\" dove, nel novembre dell'anno precedente, aveva avuto luogo il I Congresso nazionale del Partito Fascista Repubblicano (PFR). Esso vide sul banco degli imputati sei membri del Gran Consiglio del Fascismo che, nella seduta del 25 luglio 1943, avevano sfiduciato Benito Mussolini dalla carica di Presidente del Consiglio.\nGli eventi in Germania.\nDopo l'arresto a villa Savoia Mussolini considerava conclusa la sua attivit\u00e0 e appariva rassegnato a farsi da parte. Il 12 settembre 1943, dopo vari spostamenti, fu infine liberato al Gran Sasso dai paracadutisti tedeschi. Trasferito in Germania, oltre a non mostrare alcun interesse a riprendere la guida del rinato fascismo, non nutriva alcun sentimento di vendetta nei confronti dei gerarchi che lo avevano sfiduciato. Anzi il 13 ebbe un cordiale incontro con la figlia Edda che, insieme al marito Galeazzo Ciano, era anche lei in Germania. Il 15 settembre Mussolini ebbe un incontro con Hitler dove alla presenza di Rudolf Rahn, gi\u00e0 nominato ambasciatore presso il costituendo governo fascista, ebbe, secondo le sue stesse parole, un brusco \"richiamo alla realt\u00e0\". Nel corso dell'incontro Mussolini dovette accettare i piani di Hitler che comprendevano il processo e la condanna a morte dei gerarchi che lo avevano sfiduciato il 25 luglio. Dai \"diari\" di Joseph Goebbels \u00e8 riscontrabile l'intento punitivo tedesco nei confronti dei firmatari dell'Ordine del giorno Grandi.\nSempre in base a quanto riportato nei diari di Goebbels, Mussolini nel corso del colloquio con Hitler fece un tentativo di alleviare la posizione di Ciano accennando al fatto che fosse pur sempre il marito di sua figlia ma Hitler gli ribatt\u00e9 che ci\u00f2 non faceva altro che aggravarne la posizione e aggiungendo subito dopo \"Sar\u00f2 molto chiaro. Se venissero trattati con indulgenza i traditori dell'Italia, questo avrebbe delle serie ripercussioni altrove\". Il 17 settembre Mussolini si incontr\u00f2 con Ciano con il quale ebbe un colloquio. Ciano nel corso del processo di Verona raccont\u00f2 che Mussolini lo aveva informato di aver interceduto per lui presso Hitler ma di aver riscontrato anche \"ostilit\u00e0 aperta\" da parte di Ribbentrop.\nOltre ai tedeschi Mussolini si trov\u00f2 ad affrontare i desideri di vendetta dei fascisti pi\u00f9 estremisti che sentendosi traditi pretendevano punizioni esemplari per i firmatari in particolare contro Ciano. Il 18 settembre Mussolini, da radio Monaco, pronunci\u00f2 il suo primo discorso dopo la caduta del Regime nel corso del quale promise di \"Eliminare i traditori; in particolar modo quelli che sino alle ore 21,30 del 25 luglio militavano, talora da parecchi anni, nel Partito e sono passati nelle file del nemico\". L'ultima aggiunta pare inserita per cercare di dare copertura a Ciano e agli altri.\nLo storico inglese Cristopher Hibbert riassunse la posizione di Mussolini:\nIl congresso di Verona.\nIl 14 novembre 1943, nel corso del Congresso di Verona fu proposto a gran voce di costituire il Tribunale speciale per la difesa dello Stato della RSI per processare i firmatari dell'Ordine del giorno Grandi dove, data la natura politica del caso, i giudici sarebbero stati nominati direttamente dal Partito Fascista Repubblicano, nove fascisti \"di provata fede\" che, come assicur\u00f2 lo stesso Alessandro Pavolini, nuovo segretario del Partito Fascista Repubblicano, offrissero la garanzia di pronunciare sentenza di morte, soprattutto nel caso di Galeazzo Ciano.\nCritiche aspre furono mosse all'operato di Mussolini che fu accusato di tergiversare e di voler in realt\u00e0 salvare gli imputati e Ciano. Lo stesso Ciano \u00e8 il gerarca contro cui maggiormente si rivolge l'odio degli intervenuti. Pavolini pubblic\u00f2 il decreto istitutivo: \"Il colpo di Stato del 25 luglio ha posto l'Italia di fronte al pi\u00f9 grande tradimento che la storia ricordi: una sinistra congiura tra il re e taluni generali, gerarchi e ministri che dal fascismo pi\u00f9 di tutti avevano tratto vantaggio, colpiva il regime alle spalle, creando disordine e lo smarrimento del paese proprio nel periodo angoscioso in cui il nemico poneva piede in Italia\".\nGli arresti.\nIl 17 ottobre 1943 Galeazzo Ciano che ancora si trovava a Monaco di Baviera in stato di libert\u00e0 fu trasferito in Italia a Verona dove fu ufficialmente consegnato alla polizia della RSI. In serata fu imprigionato nelle carceri giudiziarie site nell'ex convento dei Carmelitani Scalzi. Il 4 novembre 1943, presso il carcere di Padova, furono presi in consegna dal prefetto di Verona Piero Cosmin i prigionieri Giovanni Marinelli, Carlo Pareschi, Luciano Gottardi e Tullio Cianetti.\nI quattro erano stati arrestati nelle proprie abitazioni a fine settembre e dopo essere stati reclusi a Regina Coeli a Roma erano stati trasferiti a Padova. Tullio Cianetti, che non si aspettava di essere arrestato, pens\u00f2 di trovarsi a che fare con errore giudiziario e ribad\u00ec ai poliziotti giunti a casa come avesse immediatamente ritrattato il voto con una lettera scritta a Mussolini stesso. Gli imputati furono trasferiti tutti nel carcere degli Scalzi e alloggiati in singole celle.\nEmilio De Bono invece per tutta la durata dell'istruttoria, per disposizione di Mussolini, fu lasciato nella propria casa a Cassano d'Adda, e solo all'inizio del processo fu trasferito a Verona in una camera a pagamento del locale ospedale. Nessun altro dei firmatari fu rintracciato. Il 24 novembre il consiglio dei ministri approv\u00f2 ufficialmente l'istituzione del Tribunale speciale. Gli imputati furono sottoposti alla consueta sorveglianza ad eccezione di Ciano davanti alla cella del quale, la N\u00b0 27, stavano due Schutzstaffel tedesche.\nL'attivit\u00e0 di Cersosimo.\nIl giudice istruttore Vincenzo Cersosimo si occup\u00f2 di raccogliere la documentazione per l'istruttoria. Cerc\u00f2 innanzitutto i verbali del Gran Consiglio ma non riusc\u00ec a trovare nulla, pertanto si decise a ricostruire le fasi salienti dei fatti basandosi sulle dichiarazioni rilasciate dagli imputati e dai ritagli di giornale dell'epoca. Cersosimo, recatosi agli Scalzi il 14 dicembre fu ostacolato dai militari tedeschi quando volle raccogliere da Ciano la sua testimonianza nella fase istruttoria del processo. Questione che fu poi risolta quando le proteste di Cersosimo, tramite Frau Felizitas Beetz, arrivarono al comando SS di Verona. L'istruttoria fu completata il 29 dicembre 1943.\nIl neo ministro Pisenti.\nIl nuovo ministro della Giustizia Piero Pisenti succeduto a Antonino Tringali Casanova il 4 novembre a met\u00e0 dicembre si rec\u00f2 a Castelvecchio ove si fece consegnare la documentazione fino a quel momento raccolta da Cersosimo. L\u00ec studi\u00f2 le carte per ore poi part\u00ec per Gargnano dove si fece ricevere da Mussolini. Qui supportato dal senatore Vittorio Rolandi Ricci, sostenne che il processo eseguito in questi termini non avrebbe avuto base legale. Infatti, mancavano le prove di collusione tra i firmatari dell'Ordine del giorno Grandi e la casa reale e l'accusa di tradimento non era dimostrabile, perch\u00e9 il Duce era a conoscenza dell'Ordine del giorno Grandi.\nSecondo Mussolini questi erano aspetti esclusivamente giuridici ma politicamente la questione era diversa e non ci si poteva fermare. Nei confronti del suo Guardasigilli si rivolse infatti in questa maniera: \"Voi, Pisenti, vedete nel processo solo il lato giuridico. Giudicate, in altri termini, questa faccenda da giurista. Io devo vederla sotto il profilo politico! Le ragioni di Stato sommergono ogni altra contraria considerazione. E ormai bisogna andare fino in fondo\".\nA far parte del tribunale furono chiamati: Presidente del tribunale, Aldo Vecchini (avvocato, Console della Milizia Volontaria per la Sicurezza Nazionale (MVSN) ed ufficiale superiore dell'esercito); come Pubblico Accusatore, Andrea Fortunato (docente di diritto) e come Magistrato Inquirente, Vincenzo Cersosimo. I giudici furono: il generale Renzo Montagna, l'avvocato Enrico Vezzalini; l'operaio Celso Riva ex sansepolcrista, il generale Domenico Mittica, il seniore della Milizia Otello Gaddi, il console della Milizia Vito Casalinuovo e il professore Franz Pagliani.\nMussolini, stretto tra i nazisti e i fascisti pi\u00f9 estremisti, era convinto che se vi fossero stati dei reali colpevoli, questi sicuramente non si sarebbero trovati tra gli arrestati, tanto da sostenere che il processo \"\"non risolver\u00e0 nulla\". Nell'ultima settimana del 1943 gli imputati scelsero i propri avvocati difensori: Arnaldo Fortini di Assisi, per Cianetti; Bonardi di Verona, per Marinelli; Perani di Bergamo, per Gottardi; Bonsebiante di Padova, per Pareschi; Marrosu di Verona, assegnato d'ufficio per De Bono; Paolo Tommasini, assegnato d'ufficio per Ciano in sostituzione di Paolo Toffanin (1890-1971), fratello del pi\u00f9 noto Giuseppe Toffanin, a cui fu proibito con la forza di difendere il suo assistito.\n\"L'operazione Conte\"\".\nA cavallo tra il 1943 e il 1944 si venne a sviluppare un piano che puntava alla liberazione del conte Galeazzo Ciano in cambio dei suoi diari che vedeva coinvolti il tenente colonnello Wilhelm H\u00f6ttl, capo del servizio segreto tedesco in Italia e Ernst Kaltenbrunner, comandante in capo del Reichssicherheitshauptamt, responsabile delle operazioni dei servizi segreti in Germania e all'estero. Si prevedeva un'azione di forza tedesca per liberare Ciano ed acquisire i diari, cos\u00ec come Frau Beetz la propose il 28 dicembre al generale Harster. L'operazione, denominata \"Operazione Conte\", avrebbe dovuto svolgersi mantenendo all'oscuro di tutto Hitler, ma fu da questi scoperta e bloccata.\nLe udienze.\n8 gennaio - Prima udienza.\nIl processo si apr\u00ec l'8 gennaio alle 9.00 del mattino: in aula fu ammesso il pubblico, mentre all'esterno il servizio di vigilanza armato era demandato alla Polizia di Stato affiancata dalla Polizia federale fascista sotto il comando del questore Pietro Caruso. Dopo l'esposizione dei capi d'accusa e l'elenco degli imputati presenti ed assenti, l'avvocato Perani, difensore di Gottardi, pose una eccezione: la competenza del processo doveva essere demandata ad un tribunale militare, poich\u00e9 molti degli imputati erano militari in servizio.\nQuesta richiesta scaten\u00f2 la reazione del pubblico ministero Fortunato: \"Da questo banco parte un monito per la difesa: che essa sia all'altezza dell'ora. Non \u00e8 sollevando questioni pregiudiziali che si aiuta la causa della Patria e della Storia\". La richiesta fu rigettata dalla corte, dopo che questa si era ritirata in camera di consiglio per una ventina di minuti. Si pass\u00f2 quindi ad ascoltare le dichiarazioni degli imputati. Primo fu Emilio De Bono, poi Pareschi e tutti gli altri. Ultimo fu Ciano. Poi furono convocati i teste a deporre. Primo Carlo Scorza, poi Giacomo Suardo, Enzo Emilio Galbiati e Ettore Frattari.\n9 gennaio - Seconda udienza e il memoriale Cavallero.\nApparve il secondo giorno il \"memoriale\" di Ugo Cavallero di cui fu subito data lettura: in esso era ipotizzato un colpo di Stato con l'intento di sostituire Mussolini alla guida dell'Esercito stringendo maggiormente l'alleanza con i tedeschi, dimostrando che tentativi di allontanare Mussolini dal governo si stavano sviluppando anche da parte tedesca. Nel memoriale ricorre spesso il nome di Roberto Farinacci: tuttavia egli non fu coinvolto nel processo di Verona poich\u00e9 non fu tra i firmatari dell'ordine del giorno Grandi, ma ne present\u00f2 uno proprio che vot\u00f2 da solo. In ogni caso il procedimento del Tribunale speciale era rivolto solo contro i firmatari e il memoriale fu accantonato.\nPoi il giudice Enrico Vezzalini pose alcune domande agli imputati. Al termine dell'udienza si alz\u00f2 il pubblico accusatore Fortunato, autore di una durissima requisitoria in cui richiese sei condanne a morte, senza attenuanti per nessuno. Verso la fine della requisitoria, rivolto agli imputati, concluse cos\u00ec:\nA seguire gli interventi degli avvocati difensori, che sostennero che nessuno degli imputati avesse tradito e che il voto espresso era una interpretazione errata degli obiettivi dell'ordine del giorno Grandi. L'udienza si chiuse alle 18:00, mancava solo l'intervento del difensore di Cianetti, l'avvocato Arnaldo Fortini, spostato al giorno seguente.\n10 gennaio - Terza udienza.\nL'udienza riprese alle 10.00; prese subito la parola Arnaldo Fortini, avvocato di Cianetti, che ricord\u00f2 la volont\u00e0 di non votare alcun ordine del giorno che avrebbe potuto causare la caduta del fascismo e la lettera subito scritta a Mussolini l'indomani mattina per ritirare il voto. Gli altri imputati risposero negativamente alla richiesta di Vecchini se volessero aggiungere dichiarazioni. A questo punto la corte decise di ritirarsi per la sentenza, mentre gli imputati vennero accompagnati in un'altra stanza.\nLe condanne.\nSul metodo di voto le testimonianze sono discordi: secondo la tesi pi\u00f9 accreditata esse avvennero tramite foglietti. Si vot\u00f2 una prima volta per decidere se l'imputato fosse \"colpevole\" o \"non colpevole\", una seconda volta per decidere se concedere o meno le attenuanti generiche. Alla prima votazione tutti vennero dichiarati colpevoli, con l'unica concessione delle attenuanti generiche a Tullio Cianetti, condannato a trent'anni (che si sarebbero ridotti a pochi mesi, dato l'evolversi della guerra).\nLa questione delle domande di grazia.\nPrima ancora che fossero firmate le domande di grazia, Pavolini, accompagnato dal suo collaboratore e amico Puccio Pucci, si rec\u00f2 da Mussolini a riferire le conclusioni del processo. Puccio Pucci cos\u00ec rievoc\u00f2 gli avvenimenti:\nAlessandro Pavolini si dichiar\u00f2 immediatamente contrario all'inoltro delle domande di grazia. Il generale Renzo Montagna rievoc\u00f2 cos\u00ec il fatto:\nPer ovviare al conflitto di competenze circa le domande di grazia, si decise di coinvolgere direttamente il ministro della Giustizia Piero Pisenti. Nella ricostruzione di Vincenzo Cersosimo, giudice istruttore del processo:\nLa questione continu\u00f2 all'albergo Milano, ove Pavolini si rec\u00f2 per parlare con il ministro Guido Buffarini Guidi:\nSi decise pertanto di dare mandato al console Italo Vianini, che era l'ufficiale pi\u00f9 alto in grado, di rigettare le domande di grazia; Vianini inizialmente si oppose ma, fatto oggetto di molte pressioni, cedette quando gli fu presentato un ordine scritto firmato dal prefetto Cosmin e da Tullio Tamburini. Erano circa le ore 8 del mattino; alle ore 9 i condannati furono trasferiti al poligono di tiro per l'esecuzione.\nLa fucilazione.\nLe condanne a morte furono eseguite l'11 gennaio 1944 al poligono di tiro di forte San Procolo da un plotone di 30 militi fascisti comandati da Nicola Furlotti: di tale esecuzione resta anche un filmato. Dei diciannove membri del Gran Consiglio del Fascismo accusati, soltanto sei erano presenti al processo; tra questi Tullio Cianetti che venne condannato a 30 anni di reclusione. Gli altri cinque, vale a dire Galeazzo Ciano, Emilio De Bono, Luciano Gottardi, Giovanni Marinelli e Carlo Pareschi, furono condannati a morte e fucilati alla schiena.\nGli imputati assenti, condannati a morte in contumacia, furono Dino Grandi, Giuseppe Bottai, Luigi Federzoni, Cesare Maria De Vecchi, Umberto Albini, Giacomo Acerbo, Dino Alfieri, Giuseppe Bastianini, Annio Bignardi, Giovanni Balella, Alfredo De Marsico, Alberto De Stefani ed Edmondo Rossoni; nessuno di loro venne catturato dalle autorit\u00e0 repubblicane e tutti sopravvissero alla Seconda guerra mondiale."}
{"id": "496057", "revid": "729019", "url": "https://it.wikipedia.org/wiki?curid=496057", "title": "Porta Romana (Firenze)", "text": "Porta Romana \u00e8 la porta pi\u00f9 a sud delle mura di Firenze. Posta sulla via per Siena e per Roma, da cui il nome, vi confluiscono dal centro via Romana e via de' Serragli da piazza della Calza, rendendola un importante punto di accesso al centro della citt\u00e0.\nLa porta appare nell'elenco redatto nel 1901 dalla Direzione Generale delle Antichit\u00e0 e Belle Arti, quale edificio monumentale da considerare patrimonio artistico nazionale.\nStoria.\nLa porta fu costruita tra il 1328 e il 1331 (si vuole su progetto di Andrea Orcagna) nell'ambito dei lavori all'ultima cerchia di mura, che qui si conservano per due lunghi tratti ancora collegati all'accesso alla citt\u00e0. Come la maggior parte delle altre porte cittadine fu ribassata nel Cinquecento per renderla meno vulnerabile ai cannoneggiamenti, ma non venne modificata con troniere per l'artiglieria pesante, vista la presa di Siena e quindi la scarsa possibilit\u00e0 di attacchi da questa parte della citt\u00e0.\nPresso la porta fu allocato uno dei capilinea della Tranvia del Chianti, attiva fra il 1891 e il 1935 quale collegamento tra Firenze, San Casciano Val di Pesa e Greve in Chianti.\nLo stato attuale \u00e8 quello determinato da un intervento degli anni trenta del Novecento (1938) promosso dal Comune e diretto dall'architetto Ezio Zalaffi (allora capo dell'Ufficio delle Belle Arti), quando il complesso fu definitivamente isolato da alcune costruzione che vi erano addossate (in particolare un piccolo fabbricato che ospitava il corpo di guardia dei Vigili Urbani) e furono aperti nuove arcate nelle mura per favorire la viabilit\u00e0, ampliando parallelamente piazza della Calza. Alla fine degli anni novanta si intervenne sui grandi battenti lignei in quercia (almeno nella struttura da considerare originali), sempre per le cure dell'Ufficio Belle Arti del Comune di Firenze, su progetto dell'architetto Giuseppe Cini e direzione dei lavori dell'architetto Claudio Cestelli.\nNel 1998, a lavori terminati, fu aperta temporaneamente una parte del tratto di mura da Porta Romana a piazza Tasso, con la possibilit\u00e0 di vedere la grande sala al primo piano della Porta dove alloggiavano i soldati di guardia, come belle panoramiche sul giardino di Boboli e su questa parte di Oltrarno. La possibilit\u00e0 di accedere ai camminamento di ronda \u00e8 stata ripetuta occasionalmente anche negli anni seguenti.\nDescrizione.\n\u00c8 la seconda porta per ampiezza dopo porta San Frediano e come quest'ultima conserva ancora i giganteschi battenti in legno presumibilmente originali, forniti di una fitta chiodatura.\nAi lati del grande fornice centrale, a guardare verso la campagna, sono due lapidi poste simmetricamente con lunghe iscrizioni in latino (gi\u00e0 sul distrutto antiporto e qui trasferite nel Settecento), la prima in memoria del solenne ingresso in citt\u00e0 del papa mediceo Leone X durante il viaggio che lo avrebbe portato a incontrare a Bologna il re di Francia Francesco I (1515), la seconda in ricordo della venuta dell'imperatore Carlo V, giunto a Firenze per creare Alessandro de' Medici duca della citt\u00e0 e dargli in moglie la figlia Margherita (1536).\nSubito sopra sono due scudi, quello a destra frammentario, ambedue illeggibili. Si segnalano inoltre vari ferri da cavallo e da bandiera, di diverso disegno, forse in qualche caso antichi. All'interno del fornice, a sinistra in basso, \u00e8 un cippo moderno che indica la distanza da piazza della Signoria in Km 1,570.\nNella lunetta interna, come nella maggior parte delle altre antiche porte superstiti, a ribadire come il territorio fosse posto sotto la protezione della Vergine, \u00e8 un affresco del primo Cinquecento (staccato negli anni settanta del Novecento e quindi restaurato e ricollocato nel 1992 su iniziativa del Fondo Ambiente Italiano con il contributo dell'Ente Cassa di Risparmio di Firenze) raffigurante la \"Madonna con il Bambino tra i santi Giovanni Battista, Zanobi, Pietro e Nicola da Tolentino\", opera del Franciabigio che ricalc\u00f2 uno schema trecentesco.\nSul lato che guarda alla citt\u00e0 \u00e8 un'iscrizione con una disposizione del 1327 che riporta i dati sulle dimensioni che allora aveva la struttura (porta, mura, fosso, spianato e strade interna e esterna) accompagnata dal giglio di Firenze e dalla croce del Popolo. Tra le distanze, di particolare interesse, vi \u00e8 l'indicazione delle \"fossette dala via ale Canpora\" che si riferiscono alla collina delle Campora in cui sar\u00e0 costruita, nel 1355, la chiesa di Santa Maria del Santo Sepolcro.\nPiazzale.\nSul piazzale antistante, al centro di una rotatoria, si trova una grande statua contemporanea in marmo di Michelangelo Pistoletto, \"Dietrofront\" (1981-1984).\nOpera controversa, raffigura con uno stile non-finito (ispirato a Medardo Rosso) una donna che si dirige verso l'esterno, a sud, mentre sulla testa tiene poggiata una seconda figura in orizzontale, la quale invece guarda indietro, verso la citt\u00e0, a simboleggiare un collegamento tra passato e presente della citt\u00e0. La particolare forma a \"L\" rovesciata del monumento si rif\u00e0 a una serie di installazioni di quegli anni, come le scenografie di \"Anno I\", dove i pilastri erano attori che reggevano strutture architettoniche e statue in poliuretano."}
{"id": "496069", "revid": "1318658", "url": "https://it.wikipedia.org/wiki?curid=496069", "title": "Juan Pablo Sor\u00edn", "text": "\u00c8 l'unico calciatore che pu\u00f2 vantare la vittoria, nella medesima stagione, della principale coppa continentale per club con due diverse squadre: la UEFA Champions League con la Juventus (1995-1996) e la Coppa Libertadores con il River Plate (1996).\nBiografia.\nHa scritto un libro, \"Grandes Chicos\", per raccogliere fondi destinati alla costruzione di una scuola e di un ospedale per bambini in Argentina.\nCaratteristiche tecniche.\nSor\u00edn era un terzino sinistro versatile e laborioso, che poteva anche giocare come difensore centrale o dovunque sulla fascia sinistra, grazie alla sua abilit\u00e0 di passaggio. Aveva uno stile di gioco eccentrico e, nonostante abbia giocato prevalentemente in ruoli difensivi, spesso faceva discese in attacco, dove metteva a profitto la sua abilit\u00e0 tecnica.\nCarriera.\nClub.\nInizia a giocare all'et\u00e0 di nove anni nelle giovanili dell'Argentinos Juniors, per poi debuttare in prima squadra nel 1994.\nNella primavera del 1995 Omar S\u00edvori, ambasciatore della Juventus in Sud America, segnala alla dirigenza bianconera il nome di Sor\u00edn allora capitano dell'Argentina Under-20 campione del mondo in Qatar. Acquistato per 1,6 miliardi di lire, colleziona 4 presenze complessive, senza mai giocare una partita intera.\nA fine stagione torna in Argentina per vestire la maglia del River Plate. Con la casacca bianco-rossa disputa tre stagioni vincendo una Coppa Libertadores, una Supercoppa Sudamericana, tre Tornei d'apertura e un Torneo di Clausura.\nNel 2000 lascia l'Argentina e si trasferisce in Brasile, firmando un contratto con il Cruzeiro con il quale vincer\u00e0 nello stesso anno la Coppa del Brasile.\nIl 7 febbraio 2002 viene annunciato il trasferimento, per la stagione 2002-2003, del giocatore alla Lazio di Sergio Cragnotti. Nel corso dell'estate 2002 il trasferimento di Sor\u00edn rischia per\u00f2 di saltare. La Lazio, a seguito del crack Cirio, \u00e8 in grave crisi finanziaria e non riesce a pagare ai brasiliani la prima rata del trasferimento di circa 3,5 milioni di euro. Nel mentre il calciatore inizia ad allenarsi alle dipendenze del mister biancoceleste Roberto Mancini, in attesa del transfer della federazione brasiliana che, dopo aver rinegoziato l'accordo sulla base di un prestito, arriver\u00e0 solo alla fine di agosto.\nNel corso della stagione l'argentino non riesce a trovare spazio. Inoltre la crisi finanziaria che colpisce il club romano e il conseguente ritardo nel pagamento degli stipendi, spinge il giocatore a mettere in mora la societ\u00e0 con conseguente richiesta di svincolo. Ma la richiesta viene respinta dal collegio arbitrale della Lega per un vizio di legittimit\u00e0.\nIl 31 gennaio 2003 termina l'avventura laziale di Sor\u00edn che torna cos\u00ec al Cruzeiro per poi essere subito girato sempre in prestito, con diritto di riscatto, al Bar\u00e7a. Con la maglia blaugrana disputa 15 partite segnando una rete.\nNell'estate del 2003, ancora in prestito, si trasferisce in Francia alle dipendenze del Paris Saint-Germain con il quale vincer\u00e0 una Coppa di Francia.\nNel 2004 si trasferisce al Villarreal dove diventa un elemento insostituibile del club spagnolo che riesce, alla sua prima storica partecipazione, a raggiungere la semifinale di Champions League. Ai quarti di finale di quella stessa edizione, Sor\u00ecn fu vittima di un violentissimo fallo di Marco Materazzi. In area di rigore il difensore dell'Inter colp\u00ec con una gomitata in pieno volto Sor\u00ecn, lasciandolo a terra sanguinante.\nNell'agosto del 2006 viene acquistato dall'Amburgo per una cifra di 3 milioni di euro. Resta in Germania fino al 2008 per poi tornare al Cruzeiro.\nIl 28 luglio 2009, a causa dei numerosi infortuni che hanno accompagnato gli ultimi anni della sua carriera, si \u00e8 ritirato dal calcio giocato.\nNazionale.\nNel 1995 capitan\u00f2 l'Argentina Under-20 vittoriosa nel campionato mondiale di categoria. Le sue prestazioni nella nazionale giovanile attirarono le attenzioni anche del selezionatore dell'albiceleste Daniel Passarella, che lo fece debuttare il 14 febbraio 1995 nell'amichevole vinta per 4-1 contro la Bulgaria.\nDiventa cos\u00ec un pilastro della Nazionale, restando per 7 anni il terzino sinistro titolare, a partire dal 1999.\nHa disputato il mondiale del 2002 e quello del 2006 dove il commissario tecnico Pekerman gli affid\u00f2 la fascia di capitano. In totale con la maglia dell'albiceleste ha disputato 75 partite segnando 11 gol.\nViene ricordato anche per un curioso episodio avvenuto durante la partita tra Brasile e Argentina valida per le qualificazioni al mondiale: Sor\u00ecn tocca tre volte il pallone con il piede sinistro e con il destro fa passare la palla sotto le gambe di Ronaldinho (fantasista mondiale per eccellenza). Sor\u00ecn subito dopo riceve un buffetto al volto dal brasiliano, evidentemente stizzito per il tunnel subito."}
{"id": "496070", "revid": "110157", "url": "https://it.wikipedia.org/wiki?curid=496070", "title": "Z\u00fcndapp Janus", "text": "La Z\u00fcndapp Janus era una piccola vettura prodotta dalla Z\u00fcndapp tra il 1957 e il 1959.\nStoria.\nLa casa tedesca inizialmente produceva esclusivamente motociclette. Venne deciso di produrre un veicolo che assicurasse una maggiore protezione dalle intemperie.\nFurono passati in esame diversi progetti e alla fine venne scelto quello della Dornier. Questo progetto era caratterizzato da un design molto particolare, che fu chiamato \"entra - esci\". Era infatti caratterizzato dalla sistemazione delle portiere sulla parte anteriore e posteriore della vetturetta. Proprio per questa sua caratteristica gli venne dato il nome della divinit\u00e0 romana \"Janus\", cio\u00e8 Giano, che appunto era solitamente raffigurato con un doppio volto rivolto in entrambe le direzioni. La presentazione avvenne al salone dell'automobile di Francoforte del 1957 con inizio immediato della produzione; le vendite non furono per\u00f2 pari alle aspettative con 1.731 Janus prodotte nei primi sei mesi.\nNell'estate del 1958 la Z\u00fcndapp decise di abbandonare il progetto e cedette lo stabilimento alla Bosch.\nIn totale furono prodotte 6.902 Janus.\nCaratteristiche tecniche.\nSulla vetturetta era montato il motore monocilindrico due tempi di 245 cm\u00b3 dello scooter Bella, anch'esso prodotto dalla Z\u00fcndapp. La potenza era di 14 hp (10,4 kW) che spingevano la Janus alla velocit\u00e0 massima di 80 km/h. Per le sospensioni anteriore era stato adottato lo schema bracci oscillanti longitudinali, sospensioni posteriore era bracci oscillanti trasversali."}
{"id": "496071", "revid": "116153324", "url": "https://it.wikipedia.org/wiki?curid=496071", "title": "Simone Peterzano", "text": "Biografia.\nVi \u00e8 qualche incertezza sui natali del Peterzano, figlio di Francesco di Maffeo di origine bergamasca, ma che alcuni hanno proposto Venezia come suo luogo di nascita . Il Peterzano non chiarisce con i suoi scritti questo dilemma, in alcuni amava firmarsi come il bergamasco, in altri come veneto. \u00c8 certo che nella citt\u00e0 lagunare fu da giovanissimo allievo di Tiziano e vi rest\u00f2 fino ai suoi ventiquattro o venticinque anni.\nNoto ai pi\u00f9 per essere stato il maestro di Caravaggio, Simone Peterzano fu uno degli esponenti del tardo manierismo lombardo.\nAllievo a Venezia di Tiziano (come sappiamo dalle firme che lui stesso apponeva sui suoi dipinti), Peterzano fece la sua comparsa sulla scena milanese con gli affreschi della controfacciata della chiesa di San Maurizio al Monastero Maggiore (1573), dove traspare la sua formazione veneta, in particolare con riprese dall'arte di Paolo Veronese e Tintoretto. Lo stesso anno l'artista dipinse due affollate tele con \"Storie dei Santi Paolo e Barnaba\" per la chiesa di San Barnaba, sempre a Milano. Risalgono a questo periodo anche la bella \"Piet\u00e0\", oggi conservata in San Fedele e la \"Pentecoste\", gi\u00e0 in San Paolo Converso e oggi nella basilica di Sant'Eufemia.\nTra il 1578 e il 1582 Peterzano esegu\u00ec gli affreschi del presbiterio e del coro della Certosa di Garegnano, uno dei vertici della sua arte, dal cromatismo ricco e sontuoso, in cui l'educazione veneta si coniuga con l'imponenza e la severit\u00e0 richiesti dalla chiesa milanese negli anni di san Carlo Borromeo nello stesso periodo dipinge una Nativit\u00e0 con santi e angeli nella chiesa di Santa Maria di Canepanova a Pavia.\nTra le sue ultime opere, caratterizzate da una fredda ed ascetica monumentalit\u00e0, si segnalano le \"Storie di sant'Antonio di Padova\" ad affresco, per la chiesa milanese di Sant'Angelo, la pala con \"la Madonna col Bambino tra i santi Benedetto, Mauro, Giustina e Caterina\" nella parrocchiale di San Maurizio a Bioggio (Canton Ticino) e la pala con \"Sant'Ambrogio tra i santi Gervasio e Protasio\" (1592), un tempo nel duomo di Milano e oggi conservata alla Pinacoteca Ambrosiana."}
{"id": "496072", "revid": "2064373", "url": "https://it.wikipedia.org/wiki?curid=496072", "title": "Tassidermia", "text": "La tassidermia (), o impagliatura (impropriamente: imbalsamazione), \u00e8 la tecnica di preparazione e conservazione delle pelli degli animali (soprattutto vertebrati) per la visualizzazione, come per la messa a punto dei cosiddetti \"trofei di caccia\" o per l'esposizione nei musei di scienze naturali a scopi educativi. La tecnica consiste nel trattamento delle pelli con sostanze conservative e nella successiva imbottitura delle medesime che consenta di dare agli animali cos\u00ec trattati l'aspetto di quelli vivi, fatte salve le esigenze museali per le quali si tendono a realizzare le pelli da studio, pi\u00f9 maneggevoli e meno ingombranti, ma non destinate ad esposizione al pubblico. L'allestimento dei preparati pu\u00f2 talora raggiungere livelli di accuratezza e creativit\u00e0 paragonabili a una delle forme d'arte normalmente riconosciute.\nDifferisce dall'imbalsamazione perch\u00e9 quest'ultima \u00e8 intesa come conservazione di un corpo umano o animale in senso ampio e per diversi scopi, mentre la tassidermia \u00e8 rivolta esclusivamente agli animali e alle loro pelli, che vengono preparate e poi eventualmente imbottite con materiali (una volta legno o paglia, oggi metallo o materiale sintetico come le resine) per l'esposizione come esemplari degli animali in questione. L'artista che si occupa dell'impagliatura \u00e8 detto \"tassidermista\"."}
{"id": "496073", "revid": "3676296", "url": "https://it.wikipedia.org/wiki?curid=496073", "title": "Imbalsamatore", "text": ""}
{"id": "496075", "revid": "82646129", "url": "https://it.wikipedia.org/wiki?curid=496075", "title": "Tassidermista", "text": ""}
{"id": "496078", "revid": "205250", "url": "https://it.wikipedia.org/wiki?curid=496078", "title": "Giuseppe Sacchi (imprenditore)", "text": "\u00c8 stato il fondatore di Telebiella, una delle prime reti televisive italiana a gestione privata.\nBiografia.\nFiglio di un insegnante di tessitura comasco trasferitosi a Biella, dopo gli studi al Centro Sperimentale di Cinematografia Sacchi ha lavorato come regista alla RAI realizzando alcune trasmissioni anche in ambito musicale, tra cui la miniserie televisiva \"Il giro del mondo in 80 giorni\", con i pupazzi animati di Giorgio Ferrari e con i testi di Umberto Simonetta ed Enrico Vaime. In seguito ha collaborato con la Radiotelevisione svizzera di lingua italiana.\nNel 2011 ha pubblicato il libro \"Telebiella il Crepuscolo della TV\", romanzo-documento sulla storia di Telebiella. In quest'opera, Sacchi - attraverso curiosi e divertenti aneddoti - racconta l'esperienza della televisione da lui creata."}
{"id": "496079", "revid": "1788047", "url": "https://it.wikipedia.org/wiki?curid=496079", "title": "Hamid Karzai", "text": "In precedenza, dal dicembre 2001 Karzai aveva ricoperto il ruolo di capo dell'amministrazione transitoria afgana e di presidente \"ad interim\" (dal 2002).\nBiografia.\nEsordi e vita personale.\nNato nel villaggio di Karz, nella provincia di Kandahar, Karzai proviene da una famiglia di etnia pashtun, una fra le maggiori sostenitrici del re Zahir Shah e parte dell'influente clan Popalzay. Anche per questo motivo Karzai si trov\u00f2 coinvolto nella politica afgana molto presto.\nLaureatosi presso la Habibia High School di Kabul nel 1979, ha frequentato un corso \"post lauream\" in scienze politiche all'universit\u00e0 Himachal Pradesh (Shimla, India) dal 1979 al 1983, quando ritorn\u00f2 in Afghanistan per lavorare come raccoglitore di fondi per supportare la rivolta anti-sovietica durante l'invasione sovietica dell'Afghanistan negli anni ottanta. In quegli anni venne anche a contatto con la CIA, che segretamente finanziava i mujaheddin. Dopo la caduta del governo di Mohammad Najibullah nel 1992, ricevette l'incarico di viceministro degli Esteri nell'esecutivo di Burhanuddin Rabbani.\n\u00c8 sposato dal 1998 con Zinat Karzai, di professione ostetrica, da cui ha avuto un figlio, Mirwais, nato il 25 gennaio 2007.\nIl regime talebano.\nQuando i Talebani emersero nella scena politica afgana durante gli anni novanta, Karzai inizialmente support\u00f2 la loro politica. In seguito, per\u00f2, ruppe i rapporti manifestando diffidenza verso il loro stretto rapporto con i servizi segreti pakistani. Quando essi entrarono a Kabul nel 1996, e al governo di Rabbani si sostitu\u00ec il nuovo regime, Karzai si rifiut\u00f2 di rappresentare il nuovo governo come ambasciatore afgano all'ONU. Nel 1997 la famiglia di Karzai and\u00f2 in esilio a Quetta, in Pakistan, continuando ad adoperarsi per rovesciare il regime e restaurare l'autorit\u00e0 del re Zahir Shah. Fu questa la causa per cui il padre Abdul venne assassinato il 14 giugno 1999, probabilmente da agenti talebani.\nPresidenza \"ad interim\".\nNei mesi che seguirono gli attentati terroristici dell'11 settembre 2001, Karzai combatt\u00e9 con la lega militare dell'Alleanza del Nord, unendosi all'invasione statunitense dell'Afghanistan, e lavor\u00f2 per trovare il consenso necessario all'avvio di un nuovo governo. Nel dicembre 2001 i politici afghani esiliati (molti anche privi di seguito e supporto all'interno dell'Afghanistan) si riunirono a Bonn, in Germania, per stabilire un accordo sul nuovo assetto istituzionale del Paese. Il trattato sottoscritto prevedeva l'istituzione di un'amministrazione \"ad interim\" formata da 29 membri, al cui vertice venne scelto Karzai. Giur\u00f2 come capo di Stato provvisorio il 22 dicembre. L'assemblea legislativa della \"Loya jirga\" del 19 giugno 2002 nomin\u00f2 Karzai presidente dell'amministrazione afgana transitoria, assistito da una doppia vicepresidenza, una delle quali affidata a Hedayat Amin Arsala.\nIl 5 settembre 2002 Karzai ha subito un tentativo di assassinio a Kandahar. Un attentatore, membro delle guardie del corpo di Karzai e vestito con l'uniforme del nuovo esercito nazionale afgano, ha aperto il fuoco, ferendo il governatore di Kandahar e un militare americano, prima che le sue guardie del corpo rispondessero al fuoco uccidendo l'attentatore e un passante. Dopo di allora Karzai ha subito altri tre attentati: il 16 settembre 2004 un missile manc\u00f2 l'elicottero in cui stava viaggiando per raggiungere Gardez; il 10 giugno 2007 rimase illeso quando i Talebani spararono 12 razzi mentre teneva un discorso a Ghazni, alcuni dei quali arrivarono a 200 metri dalla folla; il 27 aprile 2008 un contingente armato di fucili automatici e granate attacc\u00f2 una parata militare a cui Karzai stava assistendo insieme a numerosi membri del governo, uccidendo tre persone senza riuscire a colpirlo.\nLe elezioni presidenziali del 2004.\nKarzai si candid\u00f2 alle elezioni presidenziali del 9 ottobre 2004. Nonostante non godesse del supporto di certe regioni del Paese, risult\u00f2 vincitore in 21 province su 34, battendo gli altri 22 candidati e divenendo cos\u00ec il primo presidente afgano democraticamente eletto. La sovranit\u00e0 e il supporto popolare fuori dalla capitale erano per\u00f2 di fatto molto limitati, tanto che spesso Karzai veniva (e viene) definito il \"sindaco di Kabul\". Per ovviare a questa frammentazione, Karzai si \u00e8 pi\u00f9 volte speso per favorire accordi e alleanze con i vari capi locali che di fatto comandano nelle regioni pi\u00f9 lontane dalla capitale, preferendo questa politica di consenso al confronto militare.\nIl forte sostegno dell'amministrazione americana di George W. Bush, la breve durata della campagna elettorale, durata solo un mese, nonch\u00e9 la scarsa conoscenza tra gli elettori degli altri candidati hanno giocato un ruolo forse decisivo nella sua elezione. Sebbene la sua campagna sia stata limitata per la paura di violenze, le elezioni si sono svolte senza incidenti rilevanti.\nCi sono stati alcuni episodi controversi nelle operazioni di voto, in particolare riguardo all'uso dell'inchiostro indelebile per prevenire frodi elettorali. Dopo la conclusione dell'indagine svolta dalle Nazioni Unite, la commissione elettorale nazionale ha dichiarato il 3 novembre Karzai vincitore, senza necessit\u00e0 di tenere il secondo turno, avendo ricevuto il 55,4% delle preferenze (4,3 milioni di voti su un totale di 8,1).\nKarzai si \u00e8 insediato ufficialmente come presidente dell'Afghanistan il 7 dicembre 2004, con una cerimonia formale tenuta a Kabul, alla presenza tra gli altri del vice presidente statunitense Dick Cheney e dell'ex re Zahir Shah.\nPrimo mandato.\nDopo aver ottenuto un mandato dai cittadini e aver rimosso gran parte dei signori della guerra dell'Alleanza del nord dal suo esecutivo, molti ritennero che Karzai avesse intrapreso una campagna di riforma del Paese pi\u00f9 intensa e aggressiva. Tuttavia la politica di Karzai si \u00e8 dimostrata in seguito molto pi\u00f9 cauta, come dimostra anche la rimozione del ministro delle Finanze, che rappresentava l'ala maggiormente riformista del governo.\nNel 2004 Karzai rigett\u00f2 una proposta americana per fermare la produzione di oppio attraverso uno spargimento aereo di erbicidi chimici, ritenendo che questa coltivazione costituisse l'unica fonte di sostentamento di larga parte degli afgani. Inoltre alcuni ritengono che il fratello minore, Ahmed Wali Karzai, che aiut\u00f2 la campagna elettorale presidenziale, sia direttamente implicato nel traffico internazionale di droga.\nDa presidente dell'Afghanistan, Karzai ha ordinato la liberazione di alcuni guerriglieri talebani in cambio della liberazione di Daniele Mastrogiacomo, giornalista italiano de \"La Repubblica\". A seguito di questo episodio, tuttavia, Karzai ha rivelato che la liberazione dei talebani era avvenuta su richiesta del governo italiano. , tuttavia queste voci non sono mai state confermate e la versione pi\u00f9 realistica rimane tuttora quella del presidente Karzai.\nNel 2004 gli \u00e8 stato assegnato il Premio Quadriga.\nRielezione e brogli.\nNelle elezioni del 2009 Karzai corse per la riconferma contro Abdullah Abdullah e altri candidati minoritari. Abdullah Abdullah, di etnia tagika, accus\u00f2 Karzai e il suo governo di non aver saputo risolvere i problemi del Paese, e di non aver contrastato la dilagante corruzione nell'amministrazione. Le elezioni, tenutesi il 20 agosto 2009, inasprirono le accuse reciproche sorte in campagna elettorale: infatti, nonostante Karzai superasse il 50%, fu accusato dal suo rivale di ripetuti brogli. La commissione elettorale afgana, il 21 ottobre, stabil\u00ec la consistenza delle accuse, ridimensionando i voti per Karzai al di sotto del 50% e aprendo di fatto la strada al ballottaggio contro Abdullah Abdullah. Quest'ultimo per\u00f2, dichiarando di temere nuovi brogli, decise di ritirarsi. In quanto unico candidato in un ipotetico ballottaggio, Karzai venne investito per un secondo mandato.\nNonostante la presenza delle truppe Nato nel paese a sostegno del suo governo, Karzai rimase ancora in larga parte il \"sindaco di Kabul\". Intere parti del paese rimasero in mano alla resistenza afgana o ai talebani, mentre n\u00e9 gli eserciti stranieri n\u00e9 tantomeno la polizia e l'esercito afgano riuscirono a mantenere il controllo del territorio. Dopo le ripetute richieste di Karzai di fissare un calendario per il ritiro delle truppe ISAF e di trasferire le responsabilit\u00e0 della sicurezza all'esercito nazionale afgano, il vertice NATO di Lisbona del 20 novembre 2010 diede il via libera al processo di transizione, che port\u00f2 al ritiro dell'ISAF alla fine del 2014, sebbene truppe NATO, pur in numero ridotto, siano ancora oggi dispiegate in Afghanistan per l'espletamento della missione \"Operazione Sostegno Risoluto\" (Resolute Support).\nAlla scadenza del suo secondo mandato, gli \u00e8 succeduto Ashraf Ghani, che Karzai ha definito nel 2017 un \"traditore\", per il consenso fornito al massiccio bombardamento da parte degli Stati Uniti su presunte basi dello Stato Islamico nell'aprile di quell'anno.\nOffensiva talebana e arresto.\nDopo la presa del potere dei talebani e la fuga del presidente Ashraf Ghani, Karzai si \u00e8 detto pronto ad aprire un canale di dialogo con i talebani per il bene del paese.\nIl 26 agosto la Cnn ha riferito che Karzai e Abdullah Abdullah sono agli arresti domiciliari.\nOnorificenze.\n Premio Quadriga, 2004"}
{"id": "496080", "revid": "1226", "url": "https://it.wikipedia.org/wiki?curid=496080", "title": "Corpus Iuris Civilis", "text": ""}
{"id": "496082", "revid": "1226", "url": "https://it.wikipedia.org/wiki?curid=496082", "title": "Codici giustinianei", "text": ""}
{"id": "496083", "revid": "1226", "url": "https://it.wikipedia.org/wiki?curid=496083", "title": "Glossatore", "text": ""}
{"id": "496084", "revid": "36426", "url": "https://it.wikipedia.org/wiki?curid=496084", "title": "Villa la Petraia", "text": ""}
{"id": "496085", "revid": "36426", "url": "https://it.wikipedia.org/wiki?curid=496085", "title": "Villa di Careggi", "text": ""}
{"id": "496087", "revid": "78273", "url": "https://it.wikipedia.org/wiki?curid=496087", "title": "Villa di Castello", "text": ""}
{"id": "496088", "revid": "36426", "url": "https://it.wikipedia.org/wiki?curid=496088", "title": "Villa di Pratolino", "text": ""}
{"id": "496091", "revid": "122903444", "url": "https://it.wikipedia.org/wiki?curid=496091", "title": "Exiles (Marvel Comics)", "text": "Gli Exiles sono un immaginario gruppo di personaggi che compare nei fumetti pubblicati negli Stati Uniti d'America dalla Marvel Comics, creato da Judd Winick (testi) e Mike McKone (disegni). Apparso per la prima volta sull'omonima serie a fumetti, il team \u00e8 composto da sei elementi provenienti da diverse realt\u00e0 del multiverso, riuniti da un'entit\u00e0 psichica chiamata \"Agente Temporale\" con il compito di visitare mondi in pericolo e ripristinare la loro linea temporale. Il gruppo originale composto da Blink, Mimo, Magnus, Thunderbird, Nocturne e Morph, tutti mutanti e tutti appartenenti nelle loro dimensioni a differenti team di X-Men, durante la loro storia editoriale entrarono in contatto con numerosi crossover, fra i tanti \"L'era di Apocalisse\" e \"House of M\".\nLa serie venne pubblicata, negli USA, a partire da agosto 2001, mentre in Italia vide una traduzione discontinua sulle pagine della testata \"X-Men Deluxe\", pubblicata dalla Panini Comics. \u00c8 stato realizzato anche uno speciale fuori serie che presenta l'incontro con gli X-Men, pubblicato all'interno della collana \"Marvel Mix\". A partire dal n. 100, la serie comp\u00ec un crossover con l'ultima incarnazione di Excalibur, al termine del quale venne chiusa e rinnovata e con il nome di \"New Exiles\" affidata alle mani del creativo scrittore Chris Claremont.\nDopo la chiusura di \"New Exiles\" con il n. 18 (febbraio 2009), la serie riassunse il titolo \"Exiles\" e venne rilanciata a partire dal n. 1 (aprile 2009) con alle redini del progetto lo scrittore Jeff Parker e il disegnatore Salvador Espin. Tuttavia, a seguito dell'esiguo numero di vendite, la Marvel ne annunci\u00f2 la cancellazione definitiva dopo soli sei numeri.\nExiles.\nI primi sei Exiles erano caratterizzati dal fatto di appartenere tutti, nella propria realt\u00e0 di origine, a vari team di X-Men. Questa caratteristica si \u00e8 persa col tempo. Ogni qual volta che un Exiles muore o non \u00e8 pi\u00f9 operativo, viene restituito alla sua realt\u00e0 e sostituito da un altro.\nSostituti e riserve.\nDopo il crossover con \"New Excalibur\", Longshot rincontrer\u00e0 Dazzler, sua moglie, ed i due rientreranno nell'universo Marvel ufficiale.\nDopo aver sconfitto Proteus, Miguel abbandoner\u00e0 il team per concedersi una relazione sentimentale sul suo mondo d'origine.\nDopo aver sconfitto Proteus, Zarda sceglier\u00e0 di tornare alla sua realt\u00e0 d'origine.\nIn \"New Exiles\", Kevin/Morph sar\u00e0 l'unico membro fondatore a rimanere nella nuova versione del team fino alla cancellazione del titolo.\nWeapon X.\nSecondo team messo insieme dall\"'Agente Temporale\" ed utilizzati per missioni che richiedono la totale mancanza di scrupoli. Di esso vengono parzialmente mostrate le vicende parallelamente a quelle degli \"Exiles\", in modo che cos\u00ec spesso i personaggi muoiano e vengano sostituiti fuori scena. Caratteristica originale del team \u00e8 l'affiliazione di tutti i membri a \"Weapon X\". Il team \u00e8 stato sciolto in \"Exiles\" n. 44.\nNew Exiles.\nNew Exiles \u00e8 una breve serie a fumetti pubblicata dalla Marvel. Affidata a Chris Claremont (testi) e Tom Grummett (disegni), la serie prese il via, con uno strepitoso boom di vendite, dal crossover \"X-Men: Die by the Sword\" nel marzo 2008 per poi chiudere i battenti nel febbraio 2009. La serie non \u00e8 stata tradotta in lingua italiana."}
{"id": "496095", "revid": "767487", "url": "https://it.wikipedia.org/wiki?curid=496095", "title": "Good Charlotte (album)", "text": "Good Charlotte \u00e8 l'album di debutto dell'omonimo gruppo pop punk statunitense Good Charlotte. \u00c8 anche l'unico album a presentare la formazione originale del gruppo. Nei crediti dell'album i componenti appaiono con il solo nome, omettendo il cognome. L'album \u00e8 stato ristampato nel 2004."}
{"id": "496096", "revid": "188915", "url": "https://it.wikipedia.org/wiki?curid=496096", "title": "Villa medicea di Pratolino", "text": ""}
{"id": "496098", "revid": "400694", "url": "https://it.wikipedia.org/wiki?curid=496098", "title": "The Specials", "text": "The Specials, anche conosciuti come The Special AKA, sono un gruppo musicale britannica, formato a Coventry nel 1977. Di genere ska, \u00e8 riconosciuto fra i massimi esponenti del movimento 2 tone ska britannico della fine degli anni settanta, assieme a gruppi come Madness, The Selecter e The Beat.\nDopo sette singoli consecutivi entrati nella \"top ten\" britannica tra il 1979 e il 1981, il gruppo decise di sciogliersi, per poi tornare insieme negli anni novanta e separarsi nuovamente nel 1998.\nNel 2008 il gruppo si \u00e8 nuovamente riunito.\nStoria.\nGli inizi.\nIl gruppo nacque nel 1977 col nome di \"The Automatics\" (poi subito cambiato in \"The Coventry Automatics\") dall'incontro tra il cantante e tastierista Jerry Dammers, con Terry Hall (voce), Lynval Golding (chitarra, voce), Neville Staples (voce, percussioni), Horace Panter (basso) e Silverton Hutchinson (batteria). Quando, l'anno seguente, l'altro cantante Terry Hall e il chitarrista Roddy Radiation si unirono alla band, il nome fu di nuovo cambiato in \"The Special AKA The Coventry Automatics\", abbreviato poi in \"The Special AKA\".\nCome molte altre band di quella scena 2 tone ska, anche gli \"Specials\" sono caratterizzati da una line-up multirazziale e in chiave esplicitamente antirazzista, da testi con tematiche legate alla politica e al multiculturalismo e da musica che \u00e8 un misto di elementi \"bianchi\" britannici (come il punk) e \"neri\" afroamericani (il reggae, il soul e l'R'n'B). Gi\u00e0 dagli inizi adottarono la moda in voga fra le subculture Mod, Rude Boy e Skinhead.\nL'occasione per farsi conoscere a livello nazionale arriv\u00f2 quando Joe Strummer, leader dei The Clash, dopo aver seguito un concerto del gruppo, propose loro di aprire le esibizioni dal vivo della sua band durante l\"'On Parole UK Tour\", contribuendo cos\u00ec ad aumentare la loro popolarit\u00e0 a livello nazionale.\nNel 1979, poi, poco dopo la dipartita di Hutchinson, sostituito alla batteria da John Bradbury, Jerry Dammers prese in prestito il denaro appena sufficiente per registrare una sola canzone e poi, viste le difficolt\u00e0 per trovare un'etichetta decisa a pubblicare il loro primo singolo, decise di fondare una propria label, a cui diede il nome di 2 Tone Records. Il 28 luglio 1979 venne quindi pubblicato il singolo, intitolato \"Gangsters vs. The Selecter\" (assieme ai Selecter). Stampato in cinquemila copie, distribuite poi in modo indipendente, il disco fu un successo che and\u00f2 oltre le pi\u00f9 rosee aspettative della band e raggiunse la posizione numero 6 nella classifica nazionale.\nAbbreviato ulteriormente il nome in \"The Specials\", sempre nel 1979, la band pubblic\u00f2 l'omonimo album di debutto che, interamente prodotto da Elvis Costello e con la partecipazione di Chrissie Hynde dei Pretenders ai cori, proponeva riletture di brani ska e rocksteady dei tardi anni sessanta (\"A message to you Rudy\" di Dandy Livingstone, \"Too Hot\" di Prince Buster, \"Monkey Man\" dei Toots &amp; the Maytals, \"You're Wondering Now\" degli The Skatalites), accanto a diversi brani inediti. Il disco suscit\u00f2 reazioni molto positive di pubblico e critica, tanto da ottenere la posizione numero 4 della Official Albums Chart inglese, seguito dal singolo \"Too Much Too Young\" che addirittura conquist\u00f2 il primo posto della classifica. A cavallo tra il 1979 e il 1980, poi, gli Specials s'imbarcarono in un tour di sei settimane negli Stati Uniti. \u201c\u00c8 difficile a credersi ma, a quell'epoca, il concetto di retro in America non esisteva per nulla\" racconta Jerry Dammers \"Quella tourn\u00e9e fu una delle cose pi\u00f9 stupide che successero agli Specials: quando suonavamo ci mettevamo tutti noi stessi. Dovevamo tenere due concerti la stessa sera, che era un po' come mettere qualcuno sul ring per due match di boxe consecutivi: non aveva alcun senso. Odio doverlo dire, ma quanto accadde ruppe lo spirito che s'era creato all'interno della band. Eravamo del tutto esausti.\u201d\nIl secondo album, intitolato \"More Specials\", uscito nell'ottobre del 1980 per 2 Tone/Chrysalis, segn\u00f2 una svolta musicale rispetto al precedente lavoro con un allontanamento dalle radici ska, contaminato da elementi pop, new wave e di psichedelia. Registrato in un momento in cui le tensioni all'interno del gruppo si erano oramai fatte insostenibili e i conflitti cominciavano a minare l'equilibrio nella band vittima delle continue lotte intestine, il disco riusc\u00ec comunque ad ottenere un buon riscontro commerciale, piazzandosi al 5\u00ba posto nella classifica inglese. Oltre ai membri fissi del gruppo, la band si avvalse anche di vocalist d'eccezione, come Belinda Carlisle, Jane Wiedlin e Charlotte Caffey delle Go-Go's e Rhoda Dakar dei The Bodysnatchers. Quando per\u00f2 il gruppo entra nuovamente in studio per la registrazione del singolo \"Ghost Town\", il gruppo \u00e8 oramai sciolto. Pubblicato il 21 giugno del 1981, il disco, l'ultimo prodotto dagli Specials in formazione originale, raggiunse addirittura il vertice della hit inglese.\nLo scioglimento.\nNel 1981, Staple, Golding ed Hall abbandonarono la band (seguiti a ruota da Byers e Horace Gentleman) per andare a formare i Fun Boy Three, con cui elaborarono ulteriormente il genere ska attraverso l'utilizzo di strumenti esotici e combinandolo con sonorit\u00e0 africane e armonie jazz (ad esempio nell'album \"Our Lips Are Sealed\", uscito nel 1982), rimanendo in questa band fino al suo scioglimento, avvenuto nel 1983. Sostituiti i partenti con 4 nuovi musicisti, Dammers continuo il progetto \"The Specials\" aggiungendo al nome la sigla \"AKA\" e registrando il terzo album della band, intitolato \"In the Studio\". Il disco, che vide la luce solo nel 1984, \u00e8 oramai lontano dal suono e dalle atmosfere che hanno reso popolare la band inglese, mischiando elementi no-wave, funk e soul in una variet\u00e0 di generi e stili disparati ma senza identificarsi in nulla di concreto. Nonostante il successo del singolo estratto, dal titolo \"Nelson Mandela\" (che rese il politico sudafricano, allora in prigione, conosciuto e supportato in tutto il Regno Unito) l'album fu un disastro commerciale e Dammers decise di sciogliere la \"band\" e di darsi all'attivismo politico.\nDopo la rottura della line-up originale, i vari componenti, diedero vita ad alcuni progetti musicali. Hall, dopo la parentesi con i Fun Boy Three, nel 1984 si un\u00ec ai The Colourfield, dai quali si separ\u00f2 nel 1987 per darsi alla carriera solista come autore new wave.\nRoddy Radiation ha invece collaborato con diverse band, tra cui i \"Tearjerkers\" (gi\u00e0 negli ultimi mesi di vita degli Specials), i \"Bonediggers\", i \"Raiders and Three Men &amp; Black\" e gli \"Skabilly Rebels\", una band rockabilly/ska.\nSteve Panter (alias Sir Horace Gentleman), continu\u00f2 a suonare unendosi prima ai \"General Public\" (dal 1983 a 1987) e poi con i \"Box of Blues\", i \"Blues To Go\" e con la \"Coventry Ska-Jazz Orchestra\", prima di iniziare un corso di formazione per insegnanti al \"Birmingham Polytechnic\" e, nel 1993, assumere la cattedra di storia dell'arte per bambini con handicap, alla \"Corley Special School\" di North Warwickshire.\nNei primi anni 1990, poi, alcuni membri del gruppo, si unirono alla band The Beat e formarono il collettivo Special Beat, con cui si esibirono in tour in Inghilterra, Giappone e Nord America, e pubblicarono alcuni album dal vivo.\nLa reunion.\nCon la ribalta della nuova ondata ska (la third wave of ska) di inizio anni novanta, nel 1996, anche se non con la line-up originale completa, la band si riun\u00ec per registrare il primo album in studio del gruppo dal 1984, intitolato \"Today's Specials\" e basato su cover di brani ska e reggae.\nIl disco venne poi seguito, nel 1996, dall'album \"Guilty 'Til Proved Innocent\", formato da pezzi originali nei quali comparivano ospiti come Tim Armstrong e Lars Frederiksen dei Rancid e da altri due dischi di cover: \"Skinhead Girl\" (nel 2000) e \"Conquering Ruler\" (nel 2001).\nNel 2007, al Glastonbury Festival, Hall e Golding si riunirono dopo 24 anni per suonare un brano degli \"Specials\" (\"Gangsters\") assieme a Lily Allen.\nDopo mesi di indiscrezioni, il 7 aprile del 2008, la band ha ufficializzato l'avvenuta reunion (senza Jerry Dammers) per realizzare, nel 2009, una serie di concerti in Inghilterra, Australia e Giappone in celebrazione del loro 30\u00ba anniversario.\nNel mese di agosto del 2012, gli Specials hanno pubblicato il loro nuovo album dal vivo, \"More ... Or Less The Specials Live\", contenente le migliori performance dal loro tour europeo del 2011, selezionate dalla band stessa. Dopo la morte del batterista John Bradbury alla fine del 2015, i tre superstiti della line-up originale (il cantante Terry Hall, il chitarrista Lynval Golding e il bassista Horace Panter) a inizio del 2019 fanno uscire il loro ottavo album \"Encore,\" che raccoglie una soddisfacente accoglienza da parte della critica e dei fans, rimanendo nella UK Album's Chart per 9 settimane. Dopo l'uscita dell'album, ha inizio il tour europeo che vede gli Specials ottenere il tutto esaurito in diverse date, sia nel Regno Unito che in diversi altri stati europei."}
{"id": "496105", "revid": "1363832", "url": "https://it.wikipedia.org/wiki?curid=496105", "title": "Pio Laghi", "text": "Il suo operato in quanto nunzio apostolico in Argentina (1974-1980), durante gli anni della dittatura, \u00e8 stato ed \u00e8 tuttora oggetto di controversie.\nBiografia.\nUltimo di cinque fratelli, Pio Laghi nacque in una famiglia povera della campagna forlivese.\nAll'et\u00e0 di sei anni si trasfer\u00ec con la famiglia a Faenza, dove Pio ottenne un aiuto per seguire gli studi.\nOltre che allo studio, Pio lavor\u00f2 come inserviente nella bottega di un barbiere.\nFormazione.\nComp\u00ec gli studi medi e superiori nel ginnasio dei salesiani di Faenza, entrando poi nel seminario diocesano della citt\u00e0, dove frequent\u00f2 il liceo e inizi\u00f2 gli studi teologici e filosofici.\nDal 1942 prosegu\u00ec gli studi a Roma presso la Pontificia Universit\u00e0 Lateranense, dove consegu\u00ec la licenza in teologia e il dottorato in diritto civile e diritto canonico; dal 1950 al 1952 si specializz\u00f2 poi presso la Pontificia accademia ecclesiastica.\nMinistero sacerdotale.\nFu ordinato sacerdote il 20 aprile 1946 da Giuseppe Battaglia, all'epoca vescovo di Faenza.\nStudi\u00f2 alla Pontificia Accademia Ecclesiastica, l'istituto che prepara i diplomatici del Vaticano.\nNel 1952 inizi\u00f2 il suo servizio come diplomatico della Segreteria di Stato vaticana.\nPio Laghi prest\u00f2 servizio presso le nunziature in Nicaragua (1952-1954), Stati Uniti d'America (1954-1961) e India (1961-1964).\nNel 1964 fu richiamato a Roma presso l'ufficio Affari pubblici della Segreteria di Stato.\nMinistero episcopale e cardinalato.\nDelegato apostolico a Gerusalemme, in Palestina e arcivescovo titolare di Mauriana.\nIl 24 maggio 1969 papa Paolo VI lo design\u00f2 delegato apostolico per Gerusalemme e la Palestina e lo nomin\u00f2 arcivescovo titolare di Mauriana: fu consacrato il 22 giugno successivo dal cardinale Amleto Giovanni Cicognani nella cattedrale di Faenza.\nPro-nunzio apostolico a Cipro.\nProsegu\u00ec la sua carriera diplomatica come pro-nunzio a Cipro dal 1973.\nNunzio apostolico in Argentina.\nFu nunzio in Argentina dal 27 aprile 1974 al 21 dicembre 1980, negli anni del cosiddetto \"Processo di Riorganizzazione Nazionale\".\nNumerose dichiarazioni di Pio Laghi, nei primissimi mesi della dittatura argentina, furono viste come un appoggio - pi\u00f9 o meno esplicito - al nuovo regime militare che vi si era stabilito il 24 marzo 1976.\nGi\u00e0 il 24 giugno successivo, in occasione di una visita in provincia di Tucum\u00e1n, Laghi si rivolse ai militari dell'\"Operativo Independencia\" impegnati a contrastare la guerriglia trotzkista dell'ERP - Ej\u00e9rcito Revolucionario del Pueblo, esortandoli a comportarsi con ubbidienza agli ordini dei superiori e a tenere sempre in conto i principi cristiani, elogiando inoltre il sacrificio a cui si votavano in quella \u00ab[...] zona cos\u00ec dura e pericolosa per compiere il dovere che \u00e8 al di sopra degli altri doveri, ossia quello di difendere i princip\u00ee di Dio, Patria e Famiglia\u00bb.\nIl giorno seguente, durante una conferenza stampa a Concepci\u00f3n, Laghi critic\u00f2 \u00abl'invasione di idee che mettono a repentaglio i valori fondamentali\u00bb e riport\u00f2 il pensiero di San Tommaso d'Aquino, sostenendo che \u00abin questi casi l'amore per la Patria \u00e8 equivalente all'amore per Dio\u00bb.\nIl pensiero fu nuovamente espresso il 27 giugno 1976, a San Miguel de Tucum\u00e1n, sulla via del ritorno a Buenos Aires, quando ebbe luogo un nuovo incontro con dei militari nella sala d'attesa dell'aeroporto. In quell'occasione, la stampa argentina riport\u00f2 delle dichiarazione di Laghi: \u00abi valori cristiani sono minacciati da un'ideologia [\"leggasi: comunismo\"] che viene respinta dal popolo e la Nazione reagisce come un qualsiasi organismo vivo, che genera anticorpi verso i germi che tentano di distruggere la sua struttura e crea la sua difesa servendosi dei mezzi imposti dalla situazione\u00bb; \u00abin questa lotta ognuno ha la sua parte di responsabilit\u00e0, la Chiesa e le Forze Armate. La prima \u00e8 inserita nel \u201cProcesso\u201d e accompagna la seconda, non solo con le sue preghiere, ma con azioni in difesa e promozione dei diritti umani e della Patria\u00bb; \u00abla Chiesa \u00e8 come l'anima del popolo e lo accompagna nelle sue vicissitudini, senza appoggiare nessuna politica contingente. \u00c8 un'esigenza pastorale che va compresa nella sua esatta dimensione, tenendo conto che non si possono ignorare i problemi esistenti\u00bb; \u00abQuando c'\u00e8 non solo un'invasione di stranieri ma anche di idee che mettono in pericolo valori essenziali, va applicato il pensiero di San Tommaso d'Aquino, secondo cui in tali casi l'amore per la Patria \u00e8 equivalente all'amore per il Signore. Difendendo la Patria, gli uomini d'armi a tutti i livelli, compiono il dovere prioritario di amare Dio e la Patria in pericolo\u00bb; \u00abcome sostiene Monsignor Primatesta, la violenza non \u00e8 mai giusta, ma la giustizia non deve essere violenta, sebbene ci siano situazioni in cui l'autodifesa esige che si prendano posizioni che implicano il rispetto della legge fino al limite del possibile\u00bb.\nRiguardo a tali affermazioni, Laghi in seguito neg\u00f2 con fermezza di essersi espresso in tali termini e accus\u00f2 la stampa di aver fornito resoconti infedeli delle sue affermazioni, posizione sostenuta anche nel rapporto che egli stese per la Segreteria di Stato vaticana il 1\u00ba luglio 1976.\nIn un'intervista del 1995 Laghi dichiar\u00f2: \u00abNaturalmente loro controllavano la stampa, la manipolavano a loro capriccio. Protestai, chiesi una rettifica, ma non mi prestarono ascolto. Iniziai allora a capire che avevo di fronte gente sleale, scaltra, in grado di alterare e distorcere perfino le parole di un sacerdote, purch\u00e9 quest'ultimo sostenesse ci\u00f2 che loro desideravano\u00bb.\nLaghi si adoper\u00f2 con successo nel 1978 nel raggiungimento di una soluzione diplomatica che permise di evitare l\"'escalation\" militare tra Argentina e Cile al culmine della crisi di confine nata per il possesso delle isole Picton, Lennox e Nueva.\nLa guerra fu evitata grazie alla mediazione di papa Giovanni Paolo II e il contenzioso si risolse con la firma di un trattato di pace e di amicizia in Vaticano nel 1984.\nLaghi fu accusato di non avere fatto quanto era in suo potere per impedire le uccisioni da parte del regime.\nL'Associazione Madri di Plaza de Mayo, il 4 maggio 1997, per mano della sua presidente Hebe de Bonafini e di un'altra rappresentante, Marta Badillo, e con il patrocinio legale dell'avvocato Sergio Schocklender, present\u00f2 la Procura della Repubblica presso il Tribunale di Roma una denuncia contro il cardinale.\nOggetto della denuncia contro Pio Laghi, l'essere stato la mente che ide\u00f2 il piano di soppressione dei \"desaparecidos\", autorizzando anche l'uccisione di sacerdoti e laici \u00abimpegnati nei settori pi\u00f9 indigenti\u00bb.\nSempre secondo la denuncia Laghi \u00abvisitava assiduamente i centri di detenzione clandestina e permetteva le torture e le esecuzioni che vi avevano luogo\u00bb.\nTale denuncia, in quanto presentata presso un Tribunale italiano a carico di un cittadino del Vaticano, si risolse in un \u00abnon luogo a procedere\u00bb.\nLa notizia dell'accusa e le denunce furono ampiamente riprese dai \"media\" italiani.\nA contraddire tali accuse, un'inchiesta giornalistica, condotta sull'operato dell'allora nunzio apostolico e pubblicata nel 1999, raccoglie testimonianze orali e lettere con liste indirizzate ai dittatori argentini con richieste di chiarimenti circa la sorte dei \"desaparecidos\" (al 1979 avrebbe chiesto chiarimenti complessivamente su 2.388 cittadini).\nQueste ingerenze del cardinale nelle questioni di natura interna lo fecero dichiarare nel 1980 \"persona non grata\" da parte del governo argentino costringendolo a lasciare il Paese.\nDelegato e pro-nunzio negli Stati Uniti d'America.\nNel 1980 fu nominato delegato apostolico negli Stati Uniti d'America. Dal 26 marzo 1984 fu pro-nunzio dello stesso Paese.\nPro-prefetto e prefetto della Congregazione per l'Educazione Cattolica.\nPapa Giovanni Paolo II lo nomin\u00f2 pro-prefetto della Congregazione per l'Educazione Cattolica il 6 aprile 1990: assunse il titolo di prefetto l'anno successivo, quando venne creato cardinale diacono di Santa Maria Ausiliatrice in Via Tuscolana, nel concistoro del 28 giugno 1991.\nDurante la seconda intifada, nel maggio del 2001, Pio Laghi fu inviato da Giovanni Paolo II presso lo Stato di Israele e presso l'Autorit\u00e0 Nazionale Palestinese per consegnare un messaggio pontificio al fine di incoraggiare le parti ad un pronto cessate il fuoco e alla ripresa del dialogo.\nDue anni dopo, in occasione della Seconda guerra del Golfo, fu nuovamente incaricato di rappresentare la posizione della Santa Sede al governo statunitense e, il 5 marzo 2003, incontr\u00f2 il presidente George W. Bush.\nCardinale patrono del Sovrano Ordine di Malta.\n\u00c8 stato cardinale patrono del Sovrano Militare Ordine di Malta dall'8 maggio 1993 alla morte.\nCardinale presbitero di San Pietro in Vincoli.\nIl 15 novembre 1999 ha lasciato la congregazione per sopraggiunti limiti di et\u00e0 e nel 2002 \u00e8 stato promosso cardinale dell'ordine dei presbiteri del titolo di San Pietro in Vincoli.\nIl suo nome compare in una lista pubblicata dall\"'Osservatore Politico\" contenente 121 ecclesiastici massoni, fra cui Jean-Marie Villot (Cardinale segretario di Stato), Pasquale Macchi (segretario di Paolo VI), monsignor Donato De Bonis (alto esponente dello IOR), Ugo Poletti (vicario generale di Roma), don Virgilio Levi (vicedirettore de \"L'Osservatore Romano\"), Annibale Bugnini (cerimoniere pontificio) e Roberto Tucci (direttore di Radio Vaticana)..\nMuore a Roma, all'Ospedale San Carlo di Nancy, per una malattia ematologica, nella notte tra il 10 e l'11 gennaio 2009.\nLe esequie si sono tenute il 13 gennaio alle ore 11 all'Altare della Cattedra della Basilica di San Pietro. La santa messa \u00e8 stata celebrata dal cardinale Angelo Sodano, decano del Collegio Cardinalizio. Al termine della celebrazione eucaristica, il Santo Padre Benedetto XVI ha rivolto la sua parola ai presenti e ha presieduto il rito dell\"'ultima commendatio\" e della \"valedictio\". La salma \u00e8 stata poi sepolta all'interno della cattedrale di Faenza.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "496109", "revid": "6923", "url": "https://it.wikipedia.org/wiki?curid=496109", "title": "Porta San Frediano", "text": "Porta San Frediano fa parte delle mura di Firenze e si trova nel quartiere di Oltrarno, nella zona pi\u00f9 a ovest che prende il nome dal borgo omonimo, a sua volta detto di San Frediano per la presenza dell'antica chiesa di San Frediano, non pi\u00f9 esistente, che sorgeva all'angolo dell'attuale piazza del Carmine, il cui nome \u00e8 poi per\u00f2 passato alla chiesa di San Frediano in Cestello.\nStoria.\nLa porta (facente parte della sesta cerchia di mura, compiuta fra il 1284 ed il 1333) fu edificata tra il 1332 e il 1334 sulla importantissima via per Pisa, con un progetto attribuito a Andrea Pisano.\nBasandosi sulle sue dimensioni attuali, doveva essere la porta pi\u00f9 maestosa della cinta muraria, ma rimase incompiuta in altezza; fu poi ribassata e rinforzata negli anni immediatamente precedenti l'assedio di Firenze per adattarla alle nuove esigenze militari imposte dall'uso dei cannoni e delle armi da fuoco di recente diffusione.\nSul lato rivolto verso la citt\u00e0 \u00e8 presente alla sommit\u00e0 dell'arco lo stemma di Firenze scolpito in pietra serena.\nA differenza della zona a nord dell'Arno, in questa zona le mura non furono demolite per far spazio a viali (1865-1870); a fianco delle porte furono praticate aperture accessorie per facilitare il transito di persone e cose. \nLa porta.\nLa grandiosa porta in legno con i bulloni \u00e8 originale, cos\u00ec come gli anelli in ferro battuto per legare i cavalli, ancora applicati ai lati rivolti all'esterno, e supporti per fiaccole in ferro battuto.\nLe chiavi della Porta San Frediano sono ancora oggi visibili poich\u00e9 sono custodite nel Museo Tracce di Firenze in Palazzo Vecchio"}
{"id": "496110", "revid": "986213", "url": "https://it.wikipedia.org/wiki?curid=496110", "title": "Elia Dalla Costa", "text": "Biografia.\nFormazione e primi incarichi sacerdotali.\nElia Dalla Costa nacque nel 1872 a Villaverla, ultimo dei cinque figli di Luigi Dalla Costa e Teresa Dal Balcon; i primi tre figli della coppia morirono nascituri. Dalla Costa ha ricevuto il suo battesimo come \"Elia Angelo\" il 23 giugno da padre Angelo Rossi e i suoi padrini furono Francesco Muraro di Bressanvido ed Eugenia Dalla Costa. Sua madre mor\u00ec nel 1877 quando Dalla Costa aveva appena cinque anni e fu allevato dal padre.\nDopo gli studi teologici e filosofici compiuti presso i seminari diocesani di Vicenza e Padova, venne ordinato sacerdote il 25 luglio 1895 nel duomo di Schio; per pi\u00f9 di un anno rimase a Villaverla, come cappellano del suo parroco ammalato. Divenne collaboratore del vescovo di Vicenza e poi docente di lettere nel seminario di Vicenza. In seguito fu cappellano a Pievebelvicino (nel comune di Torrebelvicino) e, dal 1902, parroco di Pozzoleone; infine il 10 novembre 1910 fu nominato titolare della parrocchia di Schio, dove rimase per 12 anni.\nPeriodo tra le due guerre e Seconda guerra mondiale.\nIl 25 maggio 1923 papa Pio XI nomin\u00f2 Dalla Costa vescovo di Padova e lo consacr\u00f2 il 12 agosto successivo. In otto anni a Padova egli condusse due visite pastorali, promosse un congresso eucaristico, celebr\u00f2 il sinodo nel 1927, adeguando cos\u00ec la normativa alle disposizioni del concilio veneto tenutosi l'anno precedente.\nIl 19 dicembre 1931 fu promosso alla sede metropolitana di Firenze e creato cardinale presbitero del titolo di \"San Marco\" nel concistoro del 13 marzo 1933. Anche a Firenze si occup\u00f2 dei seminari, unificandoli e creando il Seminario Minore. Comp\u00ec ben quattro visite pastorali e celebr\u00f2 due sinodi (1935 e 1946), che danno la testimonianza della sua infaticabile opera. Improntato a una certa austerit\u00e0 assieme a una calda paternalit\u00e0, fu molto amato dai fedeli.\nNon si compromise con il fascismo, anzi durante la storica visita di Adolf Hitler a Firenze del 1938 fece lasciare le finestre del palazzo arcivescovile chiuse e non partecip\u00f2 alle celebrazioni ufficiali, spiegando a chi gli era vicino che non poteva accettare che si venerassero \"altre croci che non quella di Cristo\" (alludendo, evidentemente, a quella uncinata o svastica).\nNello stesso anno per\u00f2, dopo l'approvazione delle leggi razziali, fece una controversa dichiarazione: \"La Chiesa tratta gli ebrei come gli eretici e gli scismatici di qualunque genere. Vuole che siano isolati dai cattolici, disapprova che questi contraggano con essi matrimonio, che abbiano a coabitare con loro e abbiano ad affidare ad essi l'educazione dei figli\". Partecip\u00f2 come elettore al conclave del 1939 e il suo nome venne indicato come il contendente principale dell'allora cardinale segretario di Stato e poi camerlengo Eugenio Pacelli, che sal\u00ec al soglio pontificio con il nome di Pio XII.\nDurante la Seconda guerra mondiale si adoper\u00f2 attivamente per salvare la sua diocesi dalle devastazioni belliche e per alleviare le sofferenze della popolazione. Senza aver timore di andare anche contro alla dittatura in onore alla difesa dei diritti sacri dell'uomo, protesse fuggiaschi e i deboli in generale. Di particolare rilevanza fu la sua azione a favore degli ebrei fiorentini o profughi a Firenze attraverso la creazione di un comitato clandestino la cui responsabilit\u00e0 egli affid\u00f2 al sacerdote don Leto Casini\n. Inoltre collaborava con i monasteri di Assisi favorendo la produzione di passaporti falsi per gli ebrei che si trovavano in quel periodo nascosti nei conventi della citt\u00e0 umbra. Tra coloro che collaboravano a queste pericolose operazioni clandestine vi era anche il ciclista Gino Bartali, suo amico personale; a tal proposito, nel 2006, la RAI ha prodotto una fiction in due puntate sulla vita di Gino Bartali, intitolata \"Gino Bartali - L'intramontabile\", dove il cardinale Dalla Costa \u00e8 stato interpretato dall'attore Carlo Giuffr\u00e9.\nPer il suo impegno nel periodo bellico Firenze proclam\u00f2 Dalla Costa cittadino onorario.\nDopoguerra.\nIn questo periodo viene soprattutto ricordato per l'amicizia con Giorgio La Pira, per la posizione favorevole verso il voto alle donne (omelia del 1945), mentre nel 1959 apr\u00ec le porte dell'Arcivescovado agli operai della Galileo caricati dalla polizia.\nAl conclave del 1958, l'ottantaseienne Dalla Costa fu tra i \"grandi elettori\" di papa Giovanni XXIII che usc\u00ec eletto all'undicesimo scrutinio.\nTra i suoi discepoli meritano una speciale menzione i sacerdoti fiorentini Silvano Piovanelli, Lorenzo Milani, Danilo Cubattoli, Ernesto Balducci, Raffaele Bensi, Bruno Borghi, Renzo Rossi, Enzo Mazzi che hanno avuto un ruolo importante nella storia della Chiesa fiorentina del XX secolo attraverso la loro missione di frontiera rivolta verso le classi pi\u00f9 povere e disagiate delle periferie e verso i detenuti.\nElia Dalla Costa mor\u00ec nel 1961 e fu sepolto nella cattedrale di Santa Maria del Fiore: il 21 dicembre 1981 a Firenze, con il nulla osta della Congregazione delle Cause dei Santi, in occasione del ventennale della morte, si \u00e8 aperto il processo diocesano di beatificazione.\nNel novembre del 2012, \u00e8 stato riconosciuto \"Giusto tra le Nazioni\" dal Museo dell'Olocausto Yad Vashem di Gerusalemme \u00abper aver offerto rifugio a oltre 110 ebrei italiani e 220 stranieri\u00bb nella Firenze occupata dai nazisti durante la seconda guerra mondiale.\nIl 4 maggio 2017 la Congregazione per le Cause dei Santi al termine della causa di beatificazione ne ha riconosciuto le virt\u00f9 eroiche.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "496111", "revid": "729019", "url": "https://it.wikipedia.org/wiki?curid=496111", "title": "Famiglia Vibilia", "text": "La famiglia di asteroidi Vibilia \u00e8 una famiglia di asteroidi della fascia principale del sistema solare caratterizzati da parametri orbitali simili; deve il suo nome all'oggetto principale che vi appartiene, l'asteroide Vibilia, appunto. Si ritiene solitamente che i corpi appartenenti ad una medesima famiglia asteroidale condividano un'origine comune.\nProspetto.\nSegue un prospetto dei principali asteroidi appartenenti alla famiglia."}
{"id": "496114", "revid": "1154737", "url": "https://it.wikipedia.org/wiki?curid=496114", "title": "Ballynakill Harbour", "text": "Ballynakill Harbour (\"Baile na Cille\" in gaelico irlandese) \u00e8 un'insenatura dell'Irlanda nord-occidentale, situata sulle coste atlantiche della Contea di Galway.\nDescrizione.\nL'insenatura \u00e8 piuttosto lunga, all'interno della terraferma, formando pi\u00f9 un braccio di mare che una baia. Al centro \u00e8 situato il villaggio di Letterfrack, ma pu\u00f2 essere vista benissimo anche dal Parco Nazionale di Connemara."}
{"id": "496115", "revid": "729019", "url": "https://it.wikipedia.org/wiki?curid=496115", "title": "Famiglia Polana", "text": "La famiglia di asteroidi Polana \u00e8 una famiglia di asteroidi della fascia principale del sistema solare caratterizzati da parametri orbitali simili. Deve il suo nome all'oggetto principale che vi appartiene, l'asteroide Polana, ed \u00e8 un sottogruppo della famiglia Nisa. Si ritiene solitamente che i corpi appartenenti ad una medesima famiglia asteroidale condividano un'origine comune.\nProspetto.\nSegue un prospetto dei principali asteroidi appartenenti alla famiglia."}
{"id": "496116", "revid": "339392", "url": "https://it.wikipedia.org/wiki?curid=496116", "title": "Illtud", "text": ""}
{"id": "496117", "revid": "1718925", "url": "https://it.wikipedia.org/wiki?curid=496117", "title": "\u017bywiec", "text": "\u017bywiec ( o \"Seipusch\"; ) \u00e8 una citt\u00e0 della Polonia con 32.000 abitanti, situata nel voivodato della Slesia, nella regione montagnosa dei Monti Beschidi.\nStoria.\nNel corso della sua storia, \u017bywiec ha conosciuto la dominazione asburgica dal 1838 al 1917, e durante quel periodo ha portato il nome di \"Saybusch\".\nCultura.\nCucina.\nLa citt\u00e0 \u00e8 famosa anche all'estero per la birra che porta il suo nome.\nCollegamenti esterni.\n Sito ufficiale del comune"}
{"id": "496118", "revid": "287204", "url": "https://it.wikipedia.org/wiki?curid=496118", "title": "Zywiec", "text": ""}
{"id": "496124", "revid": "123962029", "url": "https://it.wikipedia.org/wiki?curid=496124", "title": "Basilica di Santa Maria degli Angeli e dei Martiri", "text": "La basilica di Santa Maria degli Angeli e dei Martiri \u00e8 un luogo di culto cattolico di Roma che si trova in piazza della Repubblica.\n\u00c8 la chiesa dove si svolgono le cerimonie ufficiali della Repubblica Italiana.\nStoria.\nL'edificio \u00e8 nato dalla sistemazione nel 1562, a opera di Michelangelo Buonarroti, dell'aula centrale (\"frigidarium\") delle Terme di Diocleziano, per disposizione del papa Pio IV su istanza del sacerdote siciliano Antonio del Duca, zio del fedele discepolo di Michelangelo, Jacopo del Duca.\nAntonio Del Duca sollecit\u00f2 a lungo la costruzione, a seguito di una visione avuta nell'estate del 1541, quando avrebbe visto una \"luce pi\u00f9 che neve bianca\" che si ergeva dalle Terme di Diocleziano con al centro i sette martiri (Saturnino, Ciriaco, Largo, Smaragdo, Sisinnio, Trasone e il papa Marcello I); questo lo avrebbe convinto che doveva sorgere un tempio dedicato ai sette Angeli, quindi segn\u00f2 il nome dei sulle colonne all'interno del \"frigidarium\". Cos\u00ec cominci\u00f2 a ideare una possibile costruzione della chiesa dedicata ai sette angeli e ai sette martiri, ma il pontefice Paolo III non sostenne l'idea.\nNel 1543 Antonio del Duca fece realizzare un quadro raffigurante la Madonna fra sette angeli, copia del mosaico della Basilica di San Marco. Il dipinto \u00e8 attualmente posto al centro dell'abside della Basilica di Santa Maria degli Angeli e dei Martiri. Tuttavia per vedere, seppur brevemente, attuato il sogno della costruzione di quest'ultima basilica, Antonio dovette aspettare a lungo visto che con l'elezione del papa Giulio III i nipoti del papa realizzarono un recinto di caccia e maneggio per cavalli all'interno delle terme. Tuttavia con il pontificato del papa Marcello II e del papa Paolo IV cominciarono a verificarsi le condizioni per la realizzazione della basilica.\nLa chiesa cos\u00ec nacque a seguito della bolla pontificia del papa Pio IV del 27 luglio 1561 e prese il nome di \"\"Beatissimae Virgini et omnium Angelorum et Martyrum\".\nIl progetto michelangiolesco.\nPio IV affid\u00f2 il progetto nel 1561 all'anziano Michelangelo che all'epoca stava lavorando alla Basilica di San Pietro.\nMichelangelo intervenne nel complesso termale restaurando l'aula del \"tepidarium\" e dimostrando un atteggiamento moderno e non distruttivo nei confronti dei resti archeologici. Si limit\u00f2 a delimitare, con pochi setti murari, tre campate contigue, coperte a crociera, a cui furono aggiunte due cappelle laterali quadrate, creando cos\u00ec un edificio ecclesiastico singolare per la sua epoca, con una spazialit\u00e0 dilatata lateralmente anzich\u00e9 longitudinalmente, nonostante il parere dei committenti. L'asse principale partiva dal vestibolo, ricavato da un piccolo vano adibito a ninfeo di passaggio verso il \"calidarium\" e si concludeva nel coro ricavato nella zona della \"natatio\". Al tempo michelangiolesco esistevano altri due ingressi ai lati del transetto.\nI lavori proseguirono anche dopo la morte di Michelangelo a cura di Giacomo Del Duca, nipote di Antonio. I lavori si protrassero fino alla met\u00e0 del XVIII secolo quando furono chiuse le entrate laterali del transetto mediante le cappelle di San Bruno e la cappella Niccol\u00f2 Albergati.\nIntervento vanvitelliano.\nNel XVIII secolo si segnalano i lavori di Luigi Vanvitelli (1750), che decor\u00f2 nello stile dell'epoca il sobrio interno voluto da Michelangelo, di cui non rimane alcuna documentazione. Il Vanvitelli intervenne anche per ricreare un'uniformit\u00e0 architettonica che si era persa con vari interventi successivi a Michelangelo.\nTramite le otto colonne in muratura si cre\u00f2 una composizione nel passaggio tra il vestibolo e la crociera e tra la crociera stessa e il presbiterio. Sulla piazza dell'esedra cre\u00f2 una facciata con portale a timpano, architettura tipica della struttura romana termale che Vanvitelli raccord\u00f2 alla chiesa tramite lesene e fasce orizzontali. Inoltre, Vanvitelli sistem\u00f2 tutti i quadri provenienti dalla Basilica Vaticana; Vanvitelli cur\u00f2 anche il trasporto a Santa Maria degli Angeli delle grandi pale d'altare della Basilica di San Pietro in Vaticano, sostituite da copie a mosaico per ragioni conservative (erano minacciate dall'umidit\u00e0). Santa Maria degli Angeli risult\u00f2 cos\u00ec una ricchissima pinacoteca con opere dal XVI al XVIII secolo, dal \"Martirio di San Sebastiano\" del Domenichino, alla \"Caduta di Simone Mago\" di Pompeo Batoni, al \"Battesimo di Ges\u00f9\" di Carlo Maratta, alla \"Messa di San Basilio\" di Pierre Subleyras. Nel transetto \u00e8 anche collocata una pala di Giovanni Odazzi.\nDopo Vanvitelli.\nNella chiesa sono sepolti Salvator Rosa, Carlo Maratta, Armando Diaz, Paolo Thaon di Revel, Vittorio Emanuele Orlando e il papa Pio IV. Attualmente \u00e8 spesso usata per funerali di stato o di personaggi dell'Esercito Italiano. La Basilica \u00e8 stata la cornice del matrimonio di Vittorio Emanuele III di Savoia re d'Italia (ancora principe ereditario all'epoca delle nozze) e della principessa Elena del Montenegro, figlia del re Nicola del Montenegro. Nell'annesso monastero dei Certosini, anch'esso ricavato dalle terme di Diocleziano, \u00e8 stata sistemata una delle sezioni del Museo nazionale romano.\nCon l'Unit\u00e0 d'Italia vennero allontanati i padri certosini dalla chiesa e dal relativo monastero; in un primo momento la zona claustrale fu lasciata ai militari, indi ai frati di Francesco da Paola e infine al clero diocesano. Con le nozze di Vittorio Emanuele III questa basilica divenne chiesa di Stato, rango che conserva tuttora. Il 20 luglio 1920 il papa Benedetto XV elev\u00f2 la chiesa a basilica minore.\nL'ingresso esterno.\nI restauri degli inizi del XX secolo eliminarono la facciata del Vanvitelli nel 1911, e la trasformarono in un nicchione a esedra con due ingressi ad arco, con l'intento di riportare l'aspetto a quello originario. Il 28 febbraio 2006 le vecchie porte lignee furono sostituite con quelle nuove, realizzate dal polacco Igor Mitoraj.\nLe lunette vogliono richiamare il nome della basilica con gli angeli e i martiri. Sul retro delle porte vi sono dei pannelli raffiguranti quattro arcangeli.\nVestibolo circolare.\nTrattasi di un'aula di passaggio a pianta circolare con soffitto a cupola. Probabilmente, ai tempi dell'antica Roma, vi era il ninfeo delle Terme di Diocleziano. Questa sala era ospitata tra il \"calidarium\", oggi scomparso, e il \"tepidarium\": e venne inclusa nell'asse longitudinale della chiesa da Michelangelo Buonarroti, il quale vi inser\u00ec quattro edicole con timpano, le quali conservarono dei monumenti funebri.\nPassaggio voltato verso la crociera.\nTrattasi di un locale riadattato da Vanvitelli mediante quattro colonne in gesso, dipinto a sembrare marmo, simili a quelle del transetto in granito rosso. In questa sala vi sono un dipinto ovale di Francesco Trevisani raffigurante la cacciata dal paradiso terrestre e una statua raffigurante un angelo che sorregge un'acquasantiera. Tra le altre opere nella sala sono da elencare:\nIl transetto.\nIl transetto \u00e8 posto nell'antico \"frigidarium\" delle Terme di Diocleziano. In seguito sub\u00ec varie ristrutturazioni, sia da Michelangelo, sia da Jacopo Del Duca che da Vanvitelli. Ciascuno dei tre artisti rispett\u00f2 la struttura originaria della costruzione romana, tra cui le dimensioni originali: l'altezza delle volte a crociera \u00e8 di 29 metri e le colonne, compresa la base del capitello e la trabeazione raggiungono i 17,14 metri, mentre la loro circonferenza \u00e8 di 5,10 metri e il loro diametro di 1,62 metri. Le pareti sono adornate di paraste e lesene dipinte a imitare il marmo rosso di Cottanello, con delle riquadrature incorniciate in cui vi sono otto quadri originali provenienti dalla Basilica di San Pietro e posti in loco nella prima met\u00e0 del XVIII secolo. L'illuminazione del transetto \u00e8 garantita mediante dei finestroni negli archi di accesso alle cappelle laterali pi\u00f9 altri finestroni ai lati a forma di mezzaluna; sopra queste mezzelune, Niccol\u00f2 Ricciolini rappresent\u00f2 dei profeti, sibille e condottieri. Solo i finestroni esistenti sugli archi d'accesso al vestibolo e al presbiterio, gi\u00e0 esistenti all'epoca di Vanvitelli, sono differenti dagli altri: difatti constano di modanature con doppia voluta.\nMeridiana.\nSul pavimento, costruito da Giuseppe Barberi, si pu\u00f2 notare, sul braccio destro del transetto, la meridiana ideata dal papa Clemente XI che la commission\u00f2 a Francesco Bianchini per il Giubileo del 1700; per la costruzione, Bianchini chiese l'affiancamento degli astronomi Giacomo Filippo Maraldi e Gian Domenico Cassini, quest'ultimo autore della meridiana di San Petronio a Bologna. Tutto intorno alla meridiana vi sono dei riquadri che rappresentano le costellazioni. Una lapide recente afferma che fu usata come orologio solare fino al 1846 quando fu sostituita dal cannone del Gianicolo. Lo scopo dell'installazione (oltre che di fare concorrenza all'analogo oggetto allora esistente in San Petronio di Bologna) era di verificare dimostrativamente la correttezza del \"Calendario Gregoriano\" e di determinare la data della Pasqua nel modo pi\u00f9 coerente possibile con i moti del Sole e della Luna.\nFunge da gnomone il foro attraverso il quale la luce del Sole, al momento del suo passaggio al meridiano locale, cade in un punto variabile e misurato della linea di bronzo lunga circa 45 metri tracciata nel pavimento. L'avvicendarsi delle stagioni \u00e8 rappresentato dalle figure dei segni zodiacali intarsiate in marmo disposte lungo la linea, che porta a un capo il segno del Cancro, a rappresentare il solstizio d'estate, e all'altro quello del Capricorno (solstizio d'inverno).\nMonumento funebre ad Armando Diaz.\nFu eretto nel 1920 da Antonio Mu\u00f1oz in architettura liberty. Al centro vi \u00e8 una stele con dedica al generale, ai due lati vi sono due marmi con fregi in bronzo rappresentanti una spada e una corona d'alloro.\nCappella del Beato Niccol\u00f2 Albergati.\n\u00c8 sita sul lato destro del transetto come capocroce. L'accesso \u00e8 realizzato mediante un arco a sesto ribassato. Fu eretta dall'architetto Clemente Orlandi nel 1746. La volta \u00e8 a crociera ornata da Antonio Bicchierai e Giovanni Mezzetti. Al centro della volta \u00e8 rappresentato lo Spirito Santo tra i cherubini e nelle vele dei dipinti sono rappresentati dei dottori della chiesa. Sull'altare vi \u00e8 un dipinto di Ercole Graziani dal titolo \"Un miracolo del beato Niccol\u00f2 Albergati\". Due tele di Francesco Trevisani dal titolo \" Battesimo d'acqua\" e \"Battesimo di desiderio\" si trovano sopra i monumenti funebri. Ai lati dell'altare vi sono due statue in gesso donate nel 1834 da Federico Pettrich, raffiguranti gli Angeli della pace e della giustizia.\nCappella di San Bruno.\nFu decorata su progetto di Carlo Maratta. L'altare \u00e8 dipinto illusoriamente con quattro colonne di serpentino che sorreggono una trabeazione del frontone spezzato con stemma. Tutto intorno vi \u00e8 un finto coro con delle nicchie di statue. Il coro con le finte architetture delle pareti \u00e8 stato dipinto da Balletti e da Paradisi. Nel 1864 Francesco Fontana trasform\u00f2 in marmo la mensa eucaristica. Gli affreschi della volta a crociera raffiguranti gli evangelisti sono di Andrea Procaccini. Sulla parete di destra vi sono le statue della Meditazione, del 1874, e della Preghiera, del 1875, che sono copie delle statue poste all'ingresso del Verano. Nella parete di sinistra \u00e8 installato l'organo monumentale.\nPassaggio voltato verso il presbiterio.\nOltre che al presbiterio immette anche a due cappelle, a destra vi \u00e8 la Cappella di San Giacinto e a sinistra quella del Salvatore. Entrambe sono state ammodernate dal Vanvitelli con chiara ispirazione michelangiolesca, con la differenza che al posto di un vano architravato le paraste inquadrano un ingresso arcuato chiuso da cancelli in ferro battuto con borchie in ottone e palme dorate realizzate su progetto sempre del Vanvitelli. L'arco ribassato che immette al passaggio dalla volta a crociera \u00e8 adornato da due angeli, mentre la parte opposta, verso il presbiterio, \u00e8 adornata da un cartiglio con la scritta \"Reginae Angelorum et Martyrum\". La ricchezza ornamentale serve per mascherare le varie altezze dei vari vani di accesso. La volta del passaggio \u00e8 a cassettoni come quella del vestibolo.\nIl presbiterio.\nIl presbiterio si propone nella forma progettata dall'architetto Clemente Orlandi, mentre il coro \u00e8 stato progettato dal Vanvitelli che cur\u00f2 anche la decorazione di tutto l'insieme presbiterale. L'architetto diede forme poligonali all'abside al cui centro si trova l'altare maggiore, analoga a quella da lui stessa progettata per la chiesa della Reggia di Caserta. Il crescendo decorativo venne troncato nel 1867 quando l'altare fu spostato per fare spazio al coro. Quest'ultimo \u00e8 protetto da un'inferriata metallica decorata con le sigle e le stelle certosine dorate e i cancelli a forma di arpa di Angelo Santini. Gli ornamenti del cancello sono stati progettati da Giuseppe della Riccia. Poco prima di arrivare all'altare si notano due opere di Innocenzo Orlandi del 1866: \"L'angelo con l'aquila\" e la \"Cattedra\", quest'ultima \u00e8 sorretta da un toro e da un leone, cos\u00ec le due opere rappresentano gli evangelisti.\nAltare ligneo con la deposizione.\nLa mensa eucaristica consta di paliotto bronzeo che raffigura la deposizione di Umberto Mastroianni. La scultura, eseguita nel 1928, rientra nella prima maniera dell'artista, prima che egli stesso arrivasse a produrre delle opere futuriste e astratte. L'opera consta di un chiaroscuro molto evidente.\nCappella dell'Epifania (o coro dei certosini).\nDal portale a sinistra dell'altare si pu\u00f2 accedere all'odierna sacrestia con volta semicilindrica. Da questa sala si pu\u00f2 raggiungere la sacrestia michelangiolesca, che negli anni venti e trenta del XVIII secolo assunse l'aspetto odierno con la volta a padiglione riservata a coro dei certosini. Questo coro, dapprima nel presbiterio, fu trasportato in questa nuova sede per volont\u00e0 del papa Benedetto XIII. Il nuovo coro dei padri certosini fu consacrato dallo stesso pontefice il 6 ottobre del 1727. Su questo coro \u00e8 posto un quadro in stile rinascimentale con lo stesso tema. Da questo momento in poi la cappella si chiam\u00f2 con il nome attuale. Prima di essere arredata con l'altare questa sala venne decorata con una decorazione tardo barocca del pittore Luigi Garzi, raffigurante le scene di vita di San Brunone.\nOrgani a canne.\nOrgano della Cappella di S. Bruno.\nLa parete di sinistra della Cappella di San Bruno ospita l'organo costruito intorno al 1990 da Bartolomeo Formentelli e inaugurato in occasione del giubileo del 2000. Consta di 77 registri disposti su quattro tastiere ognuna di 56 note e pedaliera dritta di 30; la sua trasmissione \u00e8 integralmente meccanica. Lo strumento, originariamente destinato alla Basilica di Santa Maria in Aracoeli e solo in seguito collocato nella Basilica di Santa Maria degli Angeli e dei Martiri, \u00e8 stato realizzato ispirandosi ai dettami della scuola organaria francese. La cassa \u00e8 stata costruita in legno massello di ciliegio, noce e castagno, e accoglie all'interno le 5.400 canne di stagno e legno lavorate a mano che costituiscono il corpo fonico dello strumento.\nOrgano del presbiterio.\nNella conca dell'abside, celato dall'altare maggiore, vi \u00e8 un organo a canne, costruito nel 1913 da Giovanni Tamburini. Si tratta di un piccolo strumento con somiere a doppio scompartimento comandato da una consolle con due tastiere di 58 note ciascuna e una pedaliera di 30. La trasmissione originaria \u00e8 pneumatica ma \u00e8 stata aggiunta una integralmente elettrica."}
{"id": "496154", "revid": "834", "url": "https://it.wikipedia.org/wiki?curid=496154", "title": "Andrew Besozzi", "text": ""}
{"id": "496159", "revid": "834", "url": "https://it.wikipedia.org/wiki?curid=496159", "title": "Andrew Howe Besozzi", "text": ""}
{"id": "496166", "revid": "1154737", "url": "https://it.wikipedia.org/wiki?curid=496166", "title": "Baia di Cleggan", "text": "La baia di Cleggan (\"Cleggan Bay\" in inglese) \u00e8 uno stretto braccio di mare che entra nella pi\u00f9 settentrionale delle quattro penisole occidentali della contea di Galway, in Irlanda. La baia \u00e8 importante per la pesca, anche se a livello amatoriale, e per essere il punto di partenza dei traghetti diretti a Inishbofin.\nStoria.\nNei pressi della baia di Cleggan si trovano vari monumenti preistorici, il pi\u00f9 noto dei quali \u00e8 la \"Cleggan Court tomb\",sul lato settentrionale della biaia.\nNell'ottabre del 1927, in quello che sarebbe poi diventato noto come il \"disastro della baia di Cleggan\" 26 pescatori della zona affogarono nel corso di una furiosa tempesta. Un villaggio della baia ebbe anch'esso varie vittime e fu in seguito abbandonato, e si lamentarono tra le perdite anche 9 uomini della vicina isola di Inishbofin e altre persone della contea di Mayo. il disastro \u00e8 ricordato da ballate, poesie e lapidi commemorative.\nEscursionismo.\nSul lato nord della baia un sentiero chiamato \"Cleggan Head walk\" permette agli escursionisti di visitare la zona anche attraversando alcune propriet\u00e0 private.\nLa baia di Cleggan \u00e8 anche interessata dalla tappa \"Mayo to Clare\" del percorso di trekking Wild Atlantic Way."}
{"id": "496212", "revid": "1154737", "url": "https://it.wikipedia.org/wiki?curid=496212", "title": "Baia di Streamstown", "text": "La baia di Streamstown (\"Streamstown Bay\") in inglese \u00e8 uno strettissimo e corto braccio di mare che entra nella terraferma occidentale irlandese, precisamente nella contea di Galway. \nDescrizione.\nSi tratta della porzione d'acqua che forma la parte settentrionale della stretta penisola sulla quale si articola la \"Sky Road\" che parte da Clifden. Le coste quasi totalmente pietrose la rendono pressoch\u00e9 deserta, il solo centro di Kingstown vi si affaccia e non \u00e8 facile incontrare il suo nome sulle mappe."}
{"id": "496219", "revid": "36426", "url": "https://it.wikipedia.org/wiki?curid=496219", "title": "Santa Maria degli Angeli (Roma)", "text": ""}
{"id": "496278", "revid": "767487", "url": "https://it.wikipedia.org/wiki?curid=496278", "title": "Baia di Clifden", "text": "La baia di Clifden (\"Clifden Bay\" in inglese), \u00e8 una baia dell'Irlanda.\nDescrizione.\nLa baia prende il nome dall'omonimo villaggio di Clifden, \u00e8 uno stretto e tortuoso braccio di mare, probabilmente il pi\u00f9 suggestivo e turisticamente rilevante dei molti che popolano questa zona della contea di Galway, in Irlanda. \nCosteggiata per gran parte dalla rinomata Sky Road, offre paesaggi tranquilli, suggestivi e selvaggi. Nella parte terminale all'interno della terraferma, la baia si divide in due tronconi, uno che arriva direttamente alla localit\u00e0 turistica di Clifden, l'altro che viene considerato un'altra baia, la baia di Ardbear."}
{"id": "496285", "revid": "830939", "url": "https://it.wikipedia.org/wiki?curid=496285", "title": "Ariodante Marianni", "text": "Biografia.\nNacque a Napoli da padre di origine montefeltrina e da madre romana. La famiglia si era trasferita nel capoluogo campano per motivi di lavoro del capofamiglia, che mor\u00ec improvvisamente lasciando la moglie e tre figli in tenerissima et\u00e0: Ariodante, il primogenito, aveva solo sette anni. La madre trasfer\u00ec la famiglia a Roma, dove visse in ristrettezze economiche. Ariodante, tuttavia, riusc\u00ec a completare con successo gli studi, conseguendo la laurea in economia. Nella prima giovinezza studi\u00f2 anche recitazione e pittura. Oper\u00f2 principalmente fra Roma e Bracciano, ma, negli ultimi anni di vita, si trasfer\u00ec in Piemonte.\nI suoi versi, usciti dapprima in riviste e brevi plaquettes, sono raccolti nei volumi \"Stato d'allerta (poesie 1948-1962)\", finalista al Premio Viareggio 2002, e \"Una strana gioia (poesie 1982-2002)\", con prefazioni di Mario Lunetta e Alfredo Giuliani, finalista al Premio Pasolini 2004. Nel 2008 \u00e8 uscita la raccolta di poesie postume, chiusa dall'autore proprio il giorno prima della morte, giunta improvvisamente, \"Un amore senile e altre spezie\", con nota di Alfredo Luzi. Apprezzata, \u00e8 stata la sua attivit\u00e0 di traduttore di poeti moderni inglesi e americani come Dylan Thomas, Wystan Hugh Auden, Williams Emily Dickinson, nonch\u00e9 l'intera opera poetica di W.B. Yeats; per la quale ultima \u00e8 stato insignito del Premio Monselice per la traduzione poetica.\nCome pittore ha esposto, con lo pseudonimo di Ario, in mostre personali e collettive in varie citt\u00e0 italiane (Roma, Firenze, Livorno, Milano, Bologna, Bari, Borgomanero, Brescia, Belgirate, Omegna, Verbania) ed \u00e8 presente in varie collezioni private in Italia e all'estero. La sua attivit\u00e0 in questo campo, durata oltre un ventennio, \u00e8 ora ampiamente documentata dal volume \"Pagina Picta\". Il caso \"l'allegoria e la volont\u00e0 nella pittura di Ariodante Marianni\" a cura di Eleonora Bellini (Comignago, 2005).\n\u00c8 stato redattore della rivista di critica e letteratura Marsia, pubblicata a Roma negli anni 1957 - 1959. Marianni \u00e8 stato segretario di Giuseppe Ungaretti ed addetto stampa del Festival di Spoleto negli anni settanta; ha collaborato a trasmissioni radiofoniche e televisive. Una sua lettura di poesie \u00e8 stata messa in rete dall'amico e animatore culturale Giorgio Weiss. Nel 1990 sul suo testo intitolato \"Brindisi di San Silvestro\" il compositore Vittorio Gelmetti realizz\u00f2 una composizione per coro maschile.\nNel decimo anniversario dalla morte Eleonora Bellini ha curato il volume \"La poesia e la vita. Ariodante Marianni dieci anni dopo\" (Fermenti editrice 2017), che ne documente l'attivit\u00e0 critica e letteraria."}
{"id": "496287", "revid": "7082", "url": "https://it.wikipedia.org/wiki?curid=496287", "title": "Files", "text": ""}
{"id": "496308", "revid": "1272592", "url": "https://it.wikipedia.org/wiki?curid=496308", "title": "Shampoo", "text": "Lo shampoo, o sciampo, \u00e8 un prodotto per la cura dei capelli utilizzato per rimuovere unto, sporco e particelle di pelle, inquinamento ambientale e/o altre particelle inquinanti che gradualmente si formano e depositano sui capelli, cos\u00ec da rendere il capello e il cuoio capelluto puliti.\nL'ingrediente attivo nella maggior parte degli shampoo \u00e8 il laurilsolfato di sodio (\"sodium lauryl sulphate\", SLS), un tensioattivo utilizzato anche in molti altri prodotti per la cura del corpo come saponi per la pelle e dentifrici per denti. Lo shampoo, quando entra in contatto con l'acqua, diviene un tensioattivo anionico, che, mentre deterge i capelli e la cute, rimuove il sebo che lubrifica il fusto.\nDopo lo shampoo \u00e8 possibile utilizzare del balsamo per capelli che migliora l'agevolezza nel pettinare e definire i capelli.\nStoria.\nLa parola shampoo nell'uso inglese risale al 1762, col significato di \"massaggiare\u201d, e gi\u00e0 dallo stesso anno compare in italiano come \u201csciampo\u201d. La parola era un prestito dall'anglo-indiano shampoo, trasformazione dall'hindi di \"champo\", imperativo di \"champna\" ossia \"fare pressione, massaggiare i muscoli, massaggio\". La parola e il servizio furono introdotti da Sake Dean Mahomed (Sheikh al-Din Mohammad), che apr\u00ec un bagno pubblico per il lavaggio dei capelli o come era conosciuto \"Bagni dei vapori indiani di Mahomed\", sul lungomare il luogo di quello che \u00e8 ora il Queen's Hotel di Brighton del 1759.\nMahomed proveniva da una famiglia musulmana del Patna, India. I suoi bagni pubblici erano come i bagni turchi dove i clienti in una tenda di flanella ricevevano un trattamento indiano di champi (lavaggio di capelli) oppure massaggi terapeutici da una persona le cui mani venivano fuori da fessure nella flanella. Il suo servizio era tanto apprezzato che egli ricevette la suprema lode nell'essere incaricato sia da Giorgio IV del Regno Unito che da Guglielmo IV. Mahomed \u00e8 anche famoso per aver aperto la prima rosticceria ristorante indiana in Inghilterra, la Hindustani Coffee House.\nDurante i primi stadi dello shampoo, parrucchieri Inglesi bollirono sapone tagliato nell'acqua e vi aggiunsero erbe per dare ai capelli brillantezza e profumo. Kasey Hebert fu il primo fabbricante di shampoo conosciuto, e l'origine \u00e8 attualmente attribuita a lui: egli vendette il suo primo shampoo, \"Shaempoo\" nelle strade di casa sua a Londra, in Inghilterra.\nOriginariamente lo shampoo e il sapone erano prodotti molto simili; entrambi erano prodotti da tensioattivi, un tipo di detergente. Lo shampoo divenne la logica evoluzione dei prodotti per l'igiene personale, e fu indirizzato per gli specifici bisogni dei capelli e non per il corpo in generale. Gli shampoo moderni come sono conosciuti oggi furono introdotti la prima volta nel 1930 con \"Drene\", il primo shampoo (non saponetta) sintetico. Il balsamo per capelli \u00e8 spesso utilizzato dopo lo shampoo per migliorare la struttura e l'aspetto dei capelli.\nShampoo tradizionali.\nIndonesia.\nI primi shampoo utilizzati in Indonesia venivano prodotti dalla pula del riso e paglia. La pula e la paglia venivano bruciate in cenere, e le ceneri (che hanno propriet\u00e0 alcaline contenendo potassa) venivano mescolate con l'acqua per formare schiuma. Le ceneri e la schiuma venivano strofinate nei capelli e risciacquate, lasciando i capelli puliti ma molto secchi. Dopo lo shampoo, gli indonesiani applicavano olio di cocco per ammorbidire e lisciare i capelli.\nShampoo a secco.\nEsistono delle soluzioni di erboristeria a base di Maizena, mescolata a sale o a borotalco, da spargere sui capelli senza bagnarli, che permettono di eliminare l'unto e lo sporco, si spolverano e poi spazzolano, senza risciacquare. In alternativa, si utilizzano un cucchiaio di sale e mezzo bicchiere di amido.\nDescrizione.\nLo shampoo deterge togliendo il sebo dai capelli. Il sebo \u00e8 un olio secreto dai follicoli dei capelli che \u00e8 assorbito senza difficolt\u00e0 dai componenti dei capelli, e forma uno strato protettivo. Il sebo protegge la struttura della proteina dei capelli dai danni, ma questa protezione ha un prezzo: tende a raccogliere lo sporco, prodotti per lo \"styling\" e scaglie di pelle. I tensioattivi tolgono via il sebo dal gambo dei capelli in tal modo rimuovono lo sporco attaccatogli.\nMentre sia il sapone delle saponette che gli shampoo contengono tensioattivi, il sapone aderisce al sebo con tanta affinit\u00e0 che esso ne rimuove troppo se utilizzato sui capelli. Lo shampoo utilizza una classe differente di tensioattivi bilanciati che evitano di rimuovere troppo sebo dai capelli. Sono ritenuti migliori gli shampoo che possiedono le seguenti propriet\u00e0:\nI meccanismi chimici che sono alla base della pulizia dei capelli sono simili a quello del sapone comune. I capelli non danneggiati hanno una superficie idrofoba alla quale i lipidi della pelle come il sebo si attaccano, sennonch\u00e9 l'acqua \u00e8 inizialmente respinta. I lipidi non vengono via facilmente quando i capelli sono sciacquati con semplice acqua. Lo shampoo applicato ai capelli bagnati \u00e8 assorbito nelle interfacce dei capelli. I tensioattivi anionici considerevolmente riducono la tensione superficiale e permettono la rimozione del sebo dal gambo dei capelli. I materiali untuosi non polari sul gambo dei capelli sono solubilizzati nelle strutture a micella del tensioattivo dello shampoo e sono rimossi durante il risciacquo. C'\u00e8 anche notevole rimozione attraverso un effetto \"roll up\" del tensioattivo e del sebo.\nComponenti.\nDetergenti.\nI tensioattivi, conosciuti anche come agenti inumidenti, riducono la tensione superficiale di un liquido, permettendone pi\u00f9 facilmente la distribuzione, e la tensione superficiale tra due liquidi.\nI tipi di tensioattivi pi\u00f9 utilizzati negli shampoo sono:\nSciampo alternativi, qualche volta etichettati come privi di sodio lauriletere solfato (lauretsolfato di sodio, \"sodium laureth sulfate\"), hanno meno prodotti chimici aggressivi, tipicamente nessuno della famiglia dei solfati. Mentre \u00e8 asserito che sono pi\u00f9 gentili sui capelli umani, questi shampoo spesso vanno applicati pi\u00f9 volte allo scopo di rimuovere efficacemente la formazione.\nAlcuni shampoo hanno colori perlacei. Questo effetto \u00e8 dovuto dall'aggiunta di agenti perlanti, come il distereato di glicol etilenico (\"glycol distearate\", una cera). Il tipo e la quantit\u00e0 di tensioattivi determina schiuma e bolle nell'acqua. L'azione del tensioattivo pu\u00f2 essere migliorata dall'utilizzo di chelanti, che migliorano l'azione dei tensioattivi anche in presenza di acque dure.\nGli shampoo antiforfora possono contenere una maggiore quantit\u00e0 di tensioattivi, oltre ad additivi per evitare che questa azione sgrassante generi dermatiti da contatto e specifici antimicrobici o antifungini.\nAdditivi: efficaci o discutibili?\nNegli Stati Uniti la Food and Drug Administration (FDA) ha ordinato che lo shampoo contenga un'accurata lista degli ingredienti. Il governo, inoltre, regola i contenuti che i produttori di shampoo possono o meno pubblicizzare, come ad esempio vantaggi o caratteristiche particolari. I produttori, sfruttando queste norme, possono segnalare le \"r\u00e9clame\" prodotte dai rivali, aiutando a far osservare le regole. Mentre tuttavia un messaggio pubblicitario pu\u00f2 essere accettato, i metodi di test e i dettagli pubblicizzati non sono sempre chiari. Per esempio, alcuni prodotti hanno la pretesa di proteggere i capelli dai danni dovuti alle radiazioni ultraviolette. Sebbene l'ingrediente responsabile di questa protezione effettivamente blocchi i raggi UV, questo non \u00e8 presente in una concentrazione sufficiente per esser efficace.\nL'efficacia delle vitamine, degli amminoacidi e delle pro-vitamine nello shampoo \u00e8 ancora largamente discutibile. Le vitamine e gli amminoacidi sono le componenti essenziali delle proteine e degli enzimi all'interno del corpo. Sono quelle sostanze che il nostro corpo \u00e8 incapace di sintetizzare da altre sostanze. Sebbene le vitamine possano riuscire a penetrare le cellule attraverso la pelle, gli amminoacidi e le pro-vitamine sono molecole troppo grandi per entrare nella cellula dal di fuori della circolazione sanguigna, e non possono avere nessun effetto sul tessuto morto. Le proteine sono costruite dagli amminoacidi seguendo un processo biologico dell'RNA all'interno della cellula. Un capello \u00e8 una lunga catena di proteine che vengono continuamente aggiunte alla radice. L'unico modo per un amminoacido di essere utile \u00e8 di venir intenzionalmente legato ad altri amminoacidi, secondo uno schema preciso, da una cellula in vita.\nNon essendo i capelli vivi, non c'\u00e8 nessuna possibilit\u00e0 per un amminoacido o per una proteina di avere un qualche effetto permanente sulla salute della radice. Anche il caso delle vitamine non \u00e8 stato ben spiegato. Alcuni avrebbero dimostrato qualche efficacia nel migliorare la salute della pelle, ma con tutta probabilit\u00e0 il beneficio \u00e8 solo derivato dall'effetto delle vitamine sulle cellule vive al di sotto dell'epidermide. Volendo ricercare un beneficio, le vitamine e i minerali potrebbero migliorare la salute della crescita dei nuovi capelli, ma l'esistenza del beneficio ai capelli gi\u00e0 esistenti non \u00e8 dimostrata. Ad ogni modo, le propriet\u00e0 fisiche di alcune vitamine come l'olio di tocoferolo (vitamina E) o l'acido pantotenico (pantenolo) possono avere un effetto cosmetico temporaneo sul gambo dei capelli, sebbene non abbiano alcuna bio-attivit\u00e0.\nFra gli ingredienti oggetto di dibattito si possono elencare: siliconi, petrolati, Paraffinum liquidum che utilizzati per la loro azione cosmetica, possono donare lucentezza e fa ritornare liscio e mosso un capello che era sfibrato e irregolare. Questi ingredienti sintetici formerebbero intorno al capello uno strato esterno poco reattivo con l'acqua, che si pu\u00f2 accumulare e si pu\u00f2 legare allo sporco.\nShampoo specifici.\nEsistono shampoo specifici per molti tipi di capello: capelli trattati, capelli con forfora, capelli delicati, ecc. La maggior parte contiene sodio lauriletere solfato e/o laurilsolfato di sodio o altri alchil-solfati pi\u00f9 delicati.\nAlcune compagnie utilizzano ingredienti organici o botanici (come estratti di piante), spesso combinandoli in aggiunta con un tipico tensioattivo. L'efficacia di questi composti organici \u00e8 controverso. Gli shampoo per bambini sono formulati in modo da essere meno irritanti per gli occhi.\nIn alternativa, possono esser formulati utilizzando tensioattivi non ionici, in media pi\u00f9 delicati rispetto a quelli anionici. Gli shampoo per gli animali (come cani o gatti) hanno una formulazione specifica dal momento che la loro pelle ha meno strati di cellule di quella umana: quella del gatto \u00e8 spessa 2-3 strati di cellule, quella del cane \u00e8 spessa 3-5 strati, mentre quella umana ha 10-15 strati di cellule. Tali shampoo possono contenere insetticidi e antiparassitari.\n\u00c8 importante notare che se molti shampoo ad uso umano sono appropriati anche per l'uso sugli animali, tuttavia prodotti che contengono ingredienti attivi (come lo zinco negli antiforfora) sono potenzialmente tossici poich\u00e9 potrebbero essere ingeriti in gran quantit\u00e0 dagli animali. Esiste anche lo shampoo in forma solida, simile a una saponetta, che viene sfregato sopra i capelli; risulta tuttavia meno efficace sui capelli lunghi."}
{"id": "496334", "revid": "22356", "url": "https://it.wikipedia.org/wiki?curid=496334", "title": "Eoraptor", "text": ""}
{"id": "496347", "revid": "110157", "url": "https://it.wikipedia.org/wiki?curid=496347", "title": "File manager spaziale", "text": "In informatica, un file manager spaziale, o spatial file manager, \u00e8 un software che sfrutta una metafora spaziale per rappresentare file e cartelle come se fossero degli oggetti fisici reali.\nConcetti.\nI requisiti base di un file manager spaziale sono:\nConsiderando una finestra in un file manager spaziale, deve essere possibile determinare con assoluta certezza la cartella che quella finestra rappresenta. Non deve essere possibile modificare questa associazione.\nTradizionalmente, quando una finestra viene aperta, la sua icona si trasforma dal disegno di una cartella chiusa al disegno di una cartella aperta. Quando si cerca di aprire una cartella gi\u00e0 aperta, appare un messaggio che dice \"questa cartella \u00e8 gi\u00e0 aperta\". In modo simile, quando un documento o una applicazione viene aperta, la propria icona rappresenta ugualmente lo stato, e cercando di riaprirla si otterr\u00e0 esclusivamente di avere quel documento o quella applicazione in primo piano.\nUna comune alternativa al file manager spaziale \u00e8 il navigational file manager o file manager \"stile browser\". In questo file manager una singola finestra \u00e8 uno strumento tramite il quale pu\u00f2 essere visto il contenuto di varie cartelle. Una singola finestra \"stile browser\" non \u00e8 legata ad una cartella in particolare. Le caratteristiche fisiche della finestra rimangono le stesse, ma vengono modificati i contenuti. Inoltre, pi\u00f9 di una finestra browser pu\u00f2 visualizzare i contenuti della stessa cartella contemporaneamente.\nEsempi.\nEsempi di file manager che usano una metafora spaziale:\nAltri oggetti.\nAlcuni file manager rappresentano altri oggetti, come un cestino per i file da eliminare, o le icone di un computer o un floppy disk per rappresentare i media di salvataggio dati. Potrebbero anche esserci cartelle speciali che contengono cose speciali come le preferenze dell'utente o le applicazioni dell'utente."}
{"id": "496352", "revid": "287204", "url": "https://it.wikipedia.org/wiki?curid=496352", "title": "Santa Maria degli Angeli (disambigua)", "text": ""}
{"id": "496354", "revid": "7082", "url": "https://it.wikipedia.org/wiki?curid=496354", "title": "Spatial file manager", "text": ""}
{"id": "496363", "revid": "599013", "url": "https://it.wikipedia.org/wiki?curid=496363", "title": "Trementina", "text": "La trementina (dal greco \"terebinthos\", terebinto in italiano, un albero dalla cui linfa la trementina era originariamente distillata) \u00e8 una resina vegetale oleosa, fluida, chiara, e volatile.\nSi ottiene tramite procedimento di incisione da alberi appartenenti alla divisione delle \"pinophyta\"; l'incisione pu\u00f2 essere fatta nella pianta viva, oppure nel durame di una pianta morta. In gergo la trementina liquida che trasuda dagli alberi viene chiamata \"gemma\", mentre quella indurita \"barras\" e \"gallipot\".\nStoria.\nLa pi\u00f9 antica fonte commerciale della trementina \u00e8 l'isola di Chio, sebbene non si abbia una certezza assoluta. In tempi pi\u00f9 recenti, nel '700, la parte sud-orientale degli Stati Uniti ha ospitato la maggiore produzione.\nComposizione.\nContenenti in misura maggiore terpeni, alcoli superiori e acidi resinici, queste resine prendono la forma del recipiente che le contiene, nonostante siano solide a temperatura ambiente; inoltre esse hanno un'alta solubilit\u00e0 nella maggior parte dei solventi organici cos\u00ec come in alcol. La composizione \u00e8 varia; per il pino mediterraneo \u00e8 la seguente:\nUtilizzo.\nDalla trementina si estraggono principalmente:"}
{"id": "496365", "revid": "131962", "url": "https://it.wikipedia.org/wiki?curid=496365", "title": "Santa Maria degli Angeli (Firenze)", "text": ""}
{"id": "496369", "revid": "183694", "url": "https://it.wikipedia.org/wiki?curid=496369", "title": "Francis William Aston", "text": "Chimica.\nVinse nel 1922 il premio Nobel per la chimica per la scoperta, grazie alla sua spettroscopia di massa, degli isotopi, per la maggior parte di elementi non radioattivi, e per la sua enunciazione della regola del numero intero. Egli fu membro della Royal Society e membro del Trinity College, Cambridge.\nNel 1903 ottenne una borsa di studio all'Universit\u00e0 di Birmingham, dove cominci\u00f2 i suoi studi sugli elettroni e scopr\u00ec il fenomeno ora noto come \"spazio oscuro di Aston\". Nel 1909 si trasfer\u00ec, su richiesta di J.J. Thomson, al Cavendish Laboratory di Cambridge e lavor\u00f2 sugli isotopi del neon. Nel 1919 applic\u00f2 il metodo dell\"'electromagnetic focusing\" (focalizzazione elettromagnetica) allo spettrometro di massa, migliorandolo, cosa che rapidamente lo port\u00f2 ad identificare 212 isotopi naturali su 287 esistenti.\nIl suo lavoro con gli isotopi lo port\u00f2 a enunciare la regola del numero intero, che dice: \u00abessendo la massa dell'isotopo dell'ossigeno, definita e intera, tutti gli altri isotopi hanno valore di massa vicinissimo ad un numero intero\u00bb, basata su'ipotesi di William Prout. Tale regola risult\u00f2 cruciale nello sviluppo dell'energia nucleare.\nSport.\nAston fu anche un appassionato sportivo: si occup\u00f2 inizialmente di sport invernali durante le sue vacanze in Svizzera e in Norvegia. Durante la prima guerra mondiale dovette interrompere questi soggiorni e si dedic\u00f2 quindi all'arrampicata. Tra i 20 e i 25 anni si dedic\u00f2 in larga parte al ciclismo. Con l'invenzione dei veicoli a motore egli costru\u00ec una vettura da corsa nel 1902 per competere in una gara di automobilismo in Irlanda nel 1903. Si dedic\u00f2 anche al nuoto, al golf, al tennis, vincendo alcuni premi."}
{"id": "496391", "revid": "144796", "url": "https://it.wikipedia.org/wiki?curid=496391", "title": "Anna di Cl\u00e8ves", "text": "Biografia.\nAnna era nata il 28 giugno 1515 e non come approssimativamente veniva riportato in precedenza nel 22 settembre, a D\u00fcsseldorf. Secondogenita di Giovanni III, duca di J\u00fclich-Kleve-Berg e della principessa Maria di J\u00fclich-Berg.\nDopo due anni di lutto per la morte prematura della terza moglie, Enrico VIII decise di risposarsi. Mand\u00f2 in giro per l'Europa i suoi ambasciatori in cerca di una donna che avrebbe scelto secondo il suo ritratto. Fu cos\u00ec che la sua corte cerc\u00f2 pace con la Germania e trov\u00f2 opportuno che Enrico VIII sposasse Anna di Cl\u00e8ves.\nLe origini.\nIl ducato di Cleves, il cui nome si conserva nella citt\u00e0 di Kleve, nella Renania settentrionale, a pochi chilometri dalla frontiera olandese, era costituito da un labirinto di elettorati e vescovati a prima vista lontani dal grande scenario dominato dalle grandi potenze europee: solo nel 1512 il duca Giovanni III, tramite il matrimonio con Maria di J\u00fclich-Berg, era riuscito a riunire sotto un'unica signoria tutti i territori, con capitale a D\u00fcsseldorf. La coppia aveva avuto quattro figli: Sibilla nata nel 1512, Anna, Guglielmo nato nel luglio dell'anno successivo e infine Amelia nel 1517.\nAll'et\u00e0 di 11 anni, Anna fu fidanzata a Francesco di Lorena, figlio ed erede del Duca di Lorena, di due anni pi\u00f9 giovane, ma nel 1535 tale fidanzamento, considerato come ufficioso, fu cancellato.\nQuanto ai costumi religiosi, Giovanni III, influenzato da Erasmo da Rotterdam, era un protestante moderato, fautore della Lega di Smalcalda e oppositore dell'imperatore Carlo V; i suoi figli, tra cui Anna, erano luterani mentre la madre, la duchessa Maria, era una fervente cattolica.\nTrattative matrimoniali.\nDopo il divorzio da Caterina d'Aragona, la decapitazione di Anna Bolena e la morte di Jane Seymour era divenuto sempre pi\u00f9 complesso trovare una moglie per Enrico VIII. Il sovrano inglese aveva manifestato notevole interesse nei confronti di Cristina di Danimarca, la quale ad ogni modo rifiut\u00f2 con la celebre frase \"se avessi due colli, sicuro sposerei il re [d'Inghilterra]!\". Nel 1538, Giovanni III di Cl\u00e8ves mor\u00ec e a lui successe il figlio Guglielmo, il quale si trovava in dissidio con l'imperatore Carlo V d'Asburgo, apparendo quindi un alleato ideale dell'Inghilterra di Enrico VIII e del suo cancelliere, Thomas Cromwell. I duchi di Cl\u00e8ves governavano il ducato di Gheldria e uno dei territori pi\u00f9 vasti della Germania settentrionale.\nNella corte di Cl\u00e8ves non vigevano le innovative idee rinascimentali sull'educazione delle donne: Anna non conosceva n\u00e9 il francese, n\u00e9 il latino, n\u00e9 l'inglese, non sapeva n\u00e9 cantare n\u00e9 suonare e mancava completamente della raffinata educazione che aveva contraddistinto Caterina d'Aragona e Anna Bolena.\nLa giovane sapeva leggere e scrivere, anche se solo nella propria lingua, il cosiddetto \"dutch\", il dialetto germanico parlato nei Paesi Bassi e aveva un considerevole talento per il cucito e il ricamo oltre a essere appassionata di giochi d'azzardo e di carte.\nPer quanto riguarda il suo aspetto, l'ambasciatore francese, Charles de Marillac, la descrisse \"\"alta e sottile, di media bellezza\", \"di carattere modestissimo e gentile\", soffermandosi a lodarne la \"fermezza di proposito\" e l'aspetto \"dignitoso\"\".\nIl ritratto dipinto da Hans Holbein il giovane e dai contemporanei reputato molto rassomigliante al vero, mostra una fanciulla di bell'aspetto, anche se esami radiografici effettuati nel XX secolo rivelarono che il naso, in origine, era pi\u00f9 importante di quanto non appaia; pare inoltre che Anna non avesse una carnagione perfetta, probabilmente per le cicatrici del vaiolo, all'epoca assai comuni.\nIl contratto di matrimonio tra i due venne siglato il 6 ottobre 1539. Anna ricevette una cospicua dote di 100.000 fiorini d'oro, di cui 40.000 da pagarsi il giorno delle nozze ed i restanti 60.000 da pagarsi entro l'anno successivo. Quando Anna part\u00ec alla volta dell'Inghilterra, port\u00f2 al suo seguito 263 persone e 283 cavalli. Il viaggio da D\u00fcsseldorf a Londra si rivel\u00f2 tutt'altro che semplice dal momento che Enrico temeva che la sua sposa potesse essere intercettata dalle truppe imperiali che, venute a conoscenza delle trattative matrimoniali, avrebbero potuto sequestrarla per impedirne l'arrivo in Inghilterra. Enrico VIII inizialmente pianific\u00f2 per Anna un rapido viaggio via mare sino a Londra, tuttavia, gli ambasciatori di Cl\u00e8ve rifiutarono date le rigide condizioni invernali. Fu quindi scelta una pi\u00f9 lunga via di terra, attraverso la quale Anna fu portata a Calais, dove giunse l'11 dicembre 1539. L\u00ec fu ospite di Arturo Plantageneto, I visconte Lisle, zio del re e governatore di Calais. A causa del maltempo, riusc\u00ec ad attraversare la Manica giungendo a Dover solo il 27 dicembre, cosa che aument\u00f2 l'impazienza del re in attesa a Greenwich. Dal castello di Dover, Anna venne accompagnata dal duca di Suffolk e da sua moglie a Canterbury e poi a Rochester. Durante il lungo viaggio, le vennero spiegate le norme elementari del galateo inglese nonch\u00e9, secondo la sua volont\u00e0, i pi\u00f9 importanti giochi di carte inglesi. Dopo una settimana di viaggio, Anna raggiunse infine la citt\u00e0 di Rochester il 31 dicembre.\nIl re, impaziente di incontrare la sua futura sposa, prese l'iniziativa di precederla lungo il percorso ed il 1\u00ba gennaio 1540, travestito, fece di tutto per incontrarla. Ad ogni modo, questo primo incontro tra i due si rivel\u00f2 deludente per il sovrano inglese: quando Enrico, sempre sotto mentite spoglie, entr\u00f2 nella stanza dove era alloggiata Anna, a Rochester, nel palazzo del vescovo, lei forse neppure lo riconobbe, mentre il sovrano dichiar\u00f2 poi pubblicamente che l'aspetto della sposa non corrispondeva alla descrizione che gli era stata fatta e che anzi lo disgustava.\nLe nozze con Enrico VIII.\nEnrico, dopo il suo primo incontro con la futura moglie, la ricevette ufficialmente a Greenwich, ma chiese che gli sponsali venissero posticipati di due giorni: il suo intento era quello di recedere dal contratto di matrimonio gi\u00e0 prima della celebrazione delle nozze ed ordin\u00f2 per questo a Cromwell di trovare un cavillo legale per impedire il matrimonio. Si pales\u00f2 la questione del precedente fidanzamento della duchessa, ma non solo Francesco di Lorena conferm\u00f2 lo scioglimento, ma anche il 5 gennaio 1540 la stessa Anna firm\u00f2 una dichiarazione formale nella quale disse di non essere in alcun modo legata da quella precedente promessa matrimoniale.\nLe nozze, quindi, vennero officiate dall'arcivescovo Thomas Cranmer ed ebbero luogo il 6 gennaio presso il Palazzo di Placentia a Greenwich, non appena la sposa si fu convertita alla chiesa anglicana.\nNonostante l'elegante abito e i capelli sciolti, Anna continuava a non attrarre il difficile sovrano e cos\u00ec nei giorni successivi il matrimonio non venne mai consumato. In diverse occasioni, Enrico si lament\u00f2 con i propri consiglieri in merito all'aspetto della consorte, descrivendone particolari che a suo giudizio lo facevano dubitare della verginit\u00e0 della sposa e che ci\u00f2 lo disgustava a tal punto da non riuscire a indurlo a consumare il matrimonio. Il re confid\u00f2 dopo la prima notte di nozze al suo cancelliere: \"Non l'amavo prima e la amo ancor meno ora [...] il mio cuore si \u00e8 allontanato da lei, quindi non voglio continuare in questo affare\". Del resto anche la stessa Anna, nel febbraio del 1540, confidandosi con Eleanor Manners, contessa di Rutland, disse che il re era un marito adorabile: \"Quando viene al mio letto, mi bacia, mi prende per mano e mi augura 'Buona notte, dolcezza'; e la mattina nuovamente mi bacia e mi dice 'Bene alzata, dolcezza'.\" A queste confidenze lady Rutland rispose: \"Madame, ci vuole ben altro che questo per avere un futuro duca di York che tutto il reame desidera\".\nDivorzio.\nDopo pochi mesi di matrimonio, Enrico aveva gi\u00e0 allacciato una relazione con la damigella d'onore Caterina Howard - nipote del potentissimo duca di Norfolk e cugina prima della sua seconda moglie Anna Bolena - ed era fermamente deciso ad annullare il matrimonio, rivelatosi politicamente svantaggioso.\nIl pretesto ufficiale per la rottura tra i due furono dei cavilli legali legati ad un precedente contratto di fidanzamento stipulato tra Anna e il duca Francesco I di Lorena. Il Consiglio del Re decret\u00f2 che tale contratto, fosse da ritenere un accordo \"per verba de presenti\" ovvero avente l'efficacia vincolante di un vero e proprio matrimonio, con l'ovvia conseguenza che, a quel punto, le nozze tra il sovrano inglese e la giovane Anna dovevano ritenersi nulle.\nIl 24 giugno, Anna, che era stata trasferita nel castello di Richmond a partire dall'inizio dell'inchiesta con la scusa del pericolo di un'epidemia di sudore anglico, fu informata il 6 luglio dell'annullamento e acconsent\u00ec di buon grado a firmare l'annullamento e quindi al divorzio, che fu ufficializzato il 9 luglio. Iniziarono nel contempo a circolare voci circa l'impotenza di Enrico VIII, prontamente smentite dall'archiatra di corte il quale certific\u00f2 che, dopo la prima notte di nozze con Anna, Enrico aveva avuto \"duas pollutiones nocturnas in somno\" (due polluzioni notturne durante il sonno).\nVita dopo l'annullamento del matrimonio.\nIn seguito all'annullamento, ad Anna fu conferito il titolo di \"\"Amatissima Sorella del Re\", con diritto di precedenza su ogni altra dama d'Inghilterra, eccetto le figlie e la consorte del re, oltre alle propriet\u00e0 di Richmond Palace e del Castello di Hever, il diritto di avere un appartamento in ogni palazzo reale, e una rendita annua di 25.000 sterline.\nA riprova della propria obbedienza, Anna ebbe cura di scrivere al sovrano, ammettendo che \"il caso \u00e8 stato molto complicato e doloroso per me, dato il grande affetto che porto alla Vostra nobilissima persona'\" ma che \"avendo fede in Dio e nelle Sue verit\u00e0\" ella accettava la decisione assunta in ordine alla nullit\u00e0 del matrimonio \"interamente e del tutto rimettendomi, per quanto riguarda il mio stato e la mia condizione, alla bont\u00e0 ed al volere di vostra altezza\" chiedendo solo di poter talvolta \"godere del piacere della Vostra nobile presenza, cosa che io reputerei un grande dono\" e ringraziandolo della risoluzione di \"prendermi come vostra sorella, cosa della quale con tutta umilt\u00e0 vi ringrazio\" esprimendo la propria gratitudine per il generoso trattamento ricevuto, firmandosi \"umilissima serva e sorella della Maest\u00e0 Vostra, Anna figlia di Cl\u00e8ves\" \".\nAlla lettera, Anna accluse l'anello nuziale donatole solo pochi mesi prima, su cui era inciso il motto \"\"God send me Well to keep\", ovvero \"Dio serbami nella buona sorte\", pregando il sovrano di spezzarlo, come un oggetto di nessun valore.\nUna missiva di analogo tenore fu inviata al fratello, duca di Cl\u00e8ves, per rassicurarlo delle intenzioni amichevoli di Enrico nei suoi confronti: \"Anche se non posso legittimamente averlo come marito, ho trovato in lui un padre e fratello che mi usa tanta benevolenza quanto Voi ed i nostri amici potremmo desiderare\" e annunciando la propria volont\u00e0 di rimanere in Inghilterra \"a Dio piacendo\"\".\nLa permanenza di Anna in Inghilterra fu posta dal sovrano e da Thomas Cromwell quale condizione per ottenere la generosa rendita e i titoli nobiliari promessi, soprattutto allo scopo di evitare nuovi scandali diplomatici causati dalle vicissitudini matrimoniali di Enrico VIII, ma fu reputata conveniente dalla stessa Anna, che dichiar\u00f2 ripetutamente che un eventuale ritorno a Cl\u00e8ves sarebbe stato umiliante e avrebbe potuto esporla anche al pericolo di ritorsioni.\nRapporti con la corte.\nDopo il divorzio, il rapporto tra Enrico VIII ed Anna rimase curiosamente molto cordiale, come attestato da numerosi doni inviati da Anna all'ormai ex marito (tra cui un libro di preghiere con l'affettuosa dedica \"\"Supplico la Maest\u00e0 Vostra di ricordarsi di me quando avr\u00e0 questo sotto gli occhi. Anna, figlia di Cl\u00e8ves\"), anche perch\u00e9 tra i due non vi erano stati motivi di odio che avessero portato alla fine del loro rapporto.\nIn qualit\u00e0 di membro onorario della famiglia reale, Anna fece regolarmente visita a corte, dove fu sempre accolta con riguardo.\nDurante le celebrazioni per il Natale 1540, la giovane trascorse quasi tutte le serate danzando ed intrattenendosi fino a tardi con la sua ex dama di compagnia e attuale regina Caterina Howard, appena diciottenne, mentre il re si era gi\u00e0 ritirato a dormire; strinse un'intensa amicizia con entrambe le figlie dell'ormai ex consorte, Maria ed Elisabetta.\nDopo la morte di Catherine Howard, lei e il fratello Guglielmo offrirono nuovamente al sovrano di riprendere la relazione matrimoniale, ma il re rifiut\u00f2 \u00c8 noto che Anna non ebbe un rapporto cordiale con Catherine Parr, la sesta e ultima moglie del re; pare che, in occasione del sesto matrimonio del sovrano avesse osservato pubblicamente che Catherine Parr \"non era minimamente attraente quanto lei\" e che comunque \"madama Parr stava prendendo un bel peso\", con riferimento alla salute sempre pi\u00f9 malferma di Enrico e alla sua patologica obesit\u00e0.\nNello stesso periodo, fu ventilato un matrimonio tra Anna e Thomas Seymour, fratello della defunta regina Jane Seymour e futuro sposo di Catherine Parr, sesta e ultima consorte di Enrico, ma senza che seguissero vere e proprie trattative in tal senso.\nIl 4 agosto del 1553, Anna scrisse alla figliastra Maria, ormai divenuta regina, congratulandosi con lei per le nozze con Filippo II di Spagna; in seguito, insieme con Elisabetta, accompagn\u00f2 la regina nel suo trasferimento dal St James Palace a Whitehall e infine fu tra gli ospiti all'incoronazione ufficiale di Maria I a Westminster.\nDopo un breve ritorno a corte, Anna perse il favore di Maria dal momento che l'ex regina non aveva cessato i propri frequenti contatti con la principessa Elisabetta, sospettata di simpatie protestanti; sebbene, quindi, non fosse stata ufficialmente allontanata da corte, Anna prefer\u00ec ritornare alla vita tranquilla e riservata che conduceva nei propri palazzi. Al di l\u00e0 di brevi attacchi di nostalgia per il proprio paese nativo, Anna apparve a tutti soddisfatta della propria sistemazione e della libert\u00e0 che le consentiva e fu descritta da Raphael Holinshed come una donna di rilevanti qualit\u00e0, cortese, gentile, eccellente amministratrice della propria casa e affabile con la servit\u00f9.\nMorte.\nAll'inizio del 1557, la salute di Anna cominci\u00f2 a declinare e la regina Maria le concesse di trasferirsi al Chelsea Old Manor, la dimora dove Caterina Parr aveva trascorso i suoi ultimi anni. Qui, alla met\u00e0 di giugno, Anna dett\u00f2 le sue ultime volont\u00e0 menzionando il fratello, la sorella, la cognata e la principessa Elisabetta e altre nobildonne di corte; infine, lasci\u00f2 molto denaro alla servit\u00f9 e supplic\u00f2 la regina Maria affinch\u00e9 i suoi servitori fossero riassunti a corte.\nAnna di Cl\u00e8ves mor\u00ec il 16 luglio 1557, probabilmente per un cancro alle ovaie; aveva ormai quarantadue anni, un'et\u00e0 che la maggior parte delle donne sue contemporanee non arrivava a raggiungere.. Venne seppellita nell'abbazia di Westminster a Londra nei pressi dell'altare principale della chiesa; la sua tomba in marmo nero, commissionata per lei dalla regina Maria, reca ancora oggi l'epigrafe: \"Anne of Cleves Queen of England\"\". Fu l'ultima in ordine di tempo a morire delle sei mogli di Enrico VIII."}
{"id": "496411", "revid": "320578", "url": "https://it.wikipedia.org/wiki?curid=496411", "title": "Martenitsa", "text": ""}
{"id": "496422", "revid": "767487", "url": "https://it.wikipedia.org/wiki?curid=496422", "title": "Synyster Gates", "text": "Biografia.\nBrian nasce a Long Beach, in California dal musicista e comico Brian Elwin Haner Senior (Papa Gates) e Janice Gera. La coppia divorzia quando Brian \u00e8 ancora un bambino. Brian esprime sin dai primi anni la sua abilit\u00e0 con la chitarra motivo per cui decide di iscriversi al corso di musica jazz all'Istituto di Musica di Hollywood ma non concluder\u00e0 mai gli studi a causa dei tanti impegni della band. Grazie alle influenze del padre, Brian diventa un amante del genere e pi\u00f9 tardi, dopo aver ricevuto una chitarra in regalo dai nonni, \u00e8 ormai palese il suo talento come chitarrista. Il suo avvio alla musica metal e affini, ha inizio con i Pantera, che ascoltava sin da ragazzo. Brian incontra The Rev (James Owen Sullivan) a scuola e dopo una rissa che li costringe a passare un pomeriggio in punizione in aula diventano quasi inseparabili. Per un certo periodo di tempo, Jimmy ha infatti vissuto a casa di Gates e suo padre. Poco dopo entra a far parte proprio della band dell'amico, inizialmente per la collaborazione in To End The Rapture, canzone del primo album della band Sounding the Seventh Trumpet e poi in via definitiva come chitarrista solista. Nello stesso periodo Syn fonda con The Rev ed altri amici i Pinkly Smooth, gruppo Avant-garde metal. Viene pubblicato un solo album contenente 6 tracce: Unfortunate Snort. Il complesso musicale ha una breve intensit\u00e0 e durata. Nel periodo di attivit\u00e0 dei Pinkly Smooth, il progetto Avenged Sevenfold andava formandosi, di conseguenza i Pinkly vennero trascurati.\nNel 2010 Syn ha dichiarato di avere intenzione di pubblicare un paio di lavori inediti della piccola, vecchia band.\nCollaborazioni.\nMolto nota \u00e8 la sua amicizia con la band Good Charlotte, con la quale ha composto il singolo \"The River\" ;\nHa registrato due singoli con i Burn Halo (\"Dirty Little Girl\", \"Anejo\");\n\u00c8 presente nel brano \"Vultures\" degli Axewound;\nHa collaborato insieme a M. Shadows con Machine Gun Kelly nel brano \"Save me\"\nInfluenze musicali.\nLa musica e lo stile di Synyster sono state influenzate da Dimebag Darrell (Pantera, Damageplan), Slash (Guns N' Roses, Velvet Revolver) e John Petrucci (Dream Theater, Liquid Tension Experiment). Inoltre sembra essere un fan degli HIM, poich\u00e9 nel \"making of\" di \"City of Evil\" indossa la maglietta di Razorblade Romance. Tra le sue influenze musicali anche gruppi come gli Oingo Boingo e Django Reinhardt.\nPremi.\nAll'uscita dell'album \"City of Evil\" degli Avenged Sevenfold, nel 2005, gli sono stati assegnati due premi: nel 2006 lo \"Young Shredder\" ai Metal Hammer Awards e come chitarrista dell'anno per \"Total Guitar Magazine\". Nel 2011 invece, Synyster vince il premio \"Best Metal Guitarist\" del sondaggio di Guitar World.\nVita privata.\nIl 7 maggio 2010 ha sposato Michelle DiBenedetto. Il 12 maggio 2017 la coppia ha avuto il loro primo figlio Nicolangelo Saint James Haner.\nEquipaggiamento.\nChitarre.\nSynyster usa dei pickup Seymour Duncan SH-8 Invader nelle sue chitarre. Dal 2008 \u00e8 solito utilizzare un pickup al manico Sustainiac.\nGibson Les Paul White Alpine (usata in Waking The Fallen)."}
{"id": "496435", "revid": "767487", "url": "https://it.wikipedia.org/wiki?curid=496435", "title": "Baia di Mannin", "text": "La baia di Mannin (\"Mannin Bay\" in inglese) \u00e8 la pi\u00f9 meridionale delle cinque baie occidentali della contea di Galway situate vicino Clifden. A differenza di quelle settentrionali, formate per lo pi\u00f9 da foci di piccoli fiumi e torrenti, la baia di Mannin ha una forma grosso modo circolare. Il centro principale dell'insenatura \u00e8 Ballinaboy."}
{"id": "496442", "revid": "1442080", "url": "https://it.wikipedia.org/wiki?curid=496442", "title": "Raniero Panzieri", "text": "Biografia.\nNegli anni cinquanta fu l'iniziatore di una nuova sinistra non stalinista influenzando molte delle idee degli anni sessanta,afferm\u00f2 l'autonomia politica ed organizzativa della classe operaia rispetto ai partiti politici e allo Stato\nFu dirigente del PSI in Sicilia e a Roma. \nDiresse la rivista \"Mondoperaio\" del PSI negli anni Cinquanta e, in questo periodo, tradusse il secondo libro de \"Il Capitale\" di Marx; il 33\u00ba Congresso, tenutosi a Napoli nel gennaio 1959, port\u00f2 \"inevitabilmente all\u2019allontanamento di Panzieri dalla condirezione fino al suo successivo, graduale, abbandono dello stesso PSI\".\nSi trasfer\u00ec poi a Torino dove assieme ad un gruppo di giovani intellettuali e sindacalisti inizi\u00f2 un lavoro di ricerca e inchiesta circa le condizioni di lavoro nelle fabbriche del torinese. In opposizione al marxismo dogmatico del Partito Comunista Italiano svilupp\u00f2, primo in Italia, una critica circa il carattere non neutrale della tecnologia nel capitalismo e una analisi aggiornata di quel che fu definito come il \"neo-capitalismo\" italiano del dopoguerra.\nFu collaboratore della casa editrice Einaudi di Torino, con cui stabil\u00ec, dal 1959, un rapporto di lavoro stabile fino al suo licenziamento, nel 1963, insieme a Renato Solmi poich\u00e9 favorevoli alla pubblicazione del libro di Goffredo Fofi \"L'immigrazione meridionale a Torino\" e ritenuti non pi\u00f9 funzionali alle scelte produttive e culturali della casa editrice. \nFond\u00f2 la rivista \"Quaderni Rossi\", con altri, tra cui Mario Tronti, il quale si separ\u00f2 nel 1963, fondando la rivista \"Classe operaia\". I motivi della divergenza tra Panzieri e Tronti si collocarono su due piani: \n&lt;br&gt;1) teorico, che vide il dissenso di Panzieri rispetto alla concezione di Tronti secondo il quale la classe operaia \u00e8 immediatamente soggetto rivoluzionario pieno ed operante\n&lt;br&gt;2) il giudizio di Panzieri secondo cui i tempi non erano maturi per un impegno politico diretto della rivista \"Quaderni Rossi.\"\nGli scritti che caratterizzano maggiormente il suo pensiero sono:"}
{"id": "496449", "revid": "36565", "url": "https://it.wikipedia.org/wiki?curid=496449", "title": "Cespuglio", "text": ""}
{"id": "496451", "revid": "15756", "url": "https://it.wikipedia.org/wiki?curid=496451", "title": "Donec'k", "text": "Donec'k (, , ) o Doneck (, ) \u00e8 una citt\u00e0 dell'Ucraina a maggioranza russofona, capoluogo \"de iure\" dell'omonima oblast' e dell'omonimo distretto ma capitale \"de facto\" dell'autoproclamata Repubblica Popolare di Doneck.\nPrima citt\u00e0 dell'Ucraina orientale per popolazione, con una stima di abitanti nel 2020, raggiunge con l'intero agglomerato urbano, che comprende le citt\u00e0 di Avdi\u00efvka, Charcyz'k, Doku\u010dajevs'k, Maki\u00efvka, Jasynuvata e Vuhledar, un totale di oltre 1,8 milioni di abitanti (2016). Secondo il censimento del 2001 Donec'k era la quinta citt\u00e0 del paese per popolazione con 1,016 milioni di abitanti.\nFu fondata intorno al 1869 come colonia mineraria e industriale col nome di Juzovka e le fu riconosciuto il titolo di citt\u00e0 nel 1917. Ridenominata in Stalin nel 1924 e poi Stalino nel 1929, in onore di Iosif Stalin, prosper\u00f2 e si espanse diventando presto il centro amministrativo dell'oblast' circostante fino allo scoppio della seconda guerra mondiale; l'invasione tedesca dell'Unione Sovietica distrusse completamente la citt\u00e0 e dopo la ricostruzione avvenuta nel dopoguerra essa abbandon\u00f2 il nome di Stalino nel 1961 assumendo l'attuale nome di Donec'k, in onore del fiume Severskij Donec. Con la proclamazione d'indipendenza della Repubblica Popolare di Donec nel 2014 la citt\u00e0 ne \u00e8 divenuta capitale subendo gravi danni nell'ambito della guerra del Donbass tra cui la distruzione del vicino aeroporto internazionale ad opera delle forze armate ucraine. L'Ucraina considera l'area di Donec'k come \"territorio temporaneamente occupato da gruppi armati illegali e truppe della Federazione Russa\".\nGeografia fisica.\nDonec'k \u00e8 posizionata al centro del bacino del Donec lungo le alture del Donec, sulle rive del fiume Kal'mius nell'Ucraina orientale e dista circa 600 chilometri da Kiev.\nClima.\nSecondo la classificazione dei climi di K\u00f6ppen, la citt\u00e0 rientra nel \"Dfb\", clima boreale con precipitazioni in tutti i mesi e temperature moderate.\nStoria.\nDalla Preistoria ai primi insediamenti.\nSecondo i pi\u00f9 recenti ritrovamenti archeologici le prime tracce di insediamenti umani nella zona di Donec'k risalgono al periodo del Neolitico. Si ritiene inoltre che nella zona abbiano sostato cimmeri, sciti, sarmati, goti e slavi.\nDopo un pressoch\u00e9 totale abbandono del territorio tra il XIII ed il XVI secolo alcuni cosacchi zaporoghi, seguiti da cosacchi del Don, vi stabilirono diversi insediamenti e fortificazioni sulla rotta tra il fiume Kal'mius e il mar d'Azov a cavallo tra il XVII ed il XVIII secolo. In questo periodo nell'area vengono riportati i nomi degli insediamenti di: Avdot'\u00efne, Hryorivka, Katerynivka, Krutojarivka, Ljubyminka, Mykola\u00efvka, Oleksandrivka, Oleksi\u00efvka, Ove\u010dyj, Pastuchivka e Semenivka. Secondo il censimento del 1859 il villaggio di maggiori dimensioni era quello di Oleksandrivka, che contava circa abitanti mentre negli altri casi le popolazioni andavano da un minimo di poche decine ad un massimo di circa 300 unit\u00e0; le popolazioni locali erano dedite principalmente all'agricoltura ma anche ad attivit\u00e0 minerarie.\nNel 1721 il nobile Mykyta Veprejs'kyj e il comandante \u010cyrkov Semen guidarono una spedizione nel Donbass individuando nella contea di Bachmut almeno due importanti giacimenti carboniferi ed inviando a San Pietroburgo dei campioni. Le prime estrazioni iniziarono nel 1723. Quasi un secolo dopo, nel 1820, furono ritrovati giacimenti carboniferi anche nei pressi di Oleksandrivka e nel 1841 su ordine del governatore Michail Sem\u00ebnovi\u010d Voroncov fu inaugurata la miniera di Oleksandrivka, una delle principali miniere carbonifere dell'Impero russo. Negli anni seguenti il settore minerario e della lavorazione dei metalli si espanse: nell'estate del 1869 il principe Serhij Ko\u010dubej vendette al prezzo di 24000 sterline una concessione all'industriale gallese John Hughes per la realizzazione di uno stabilimento per la produzione di binari ferroviari. Successivamente Hughes finanzi\u00f2 anche la realizzazione di un centro siderurgico, espanso tra il 1871 e il 1872 con la realizzazione di un altoforno, e di due miniere. Il neonato insediamento prese il nome di Juzovka (), russificazione del cognome di Hughes, e fu abitato prevalentemente da immigrati gallesi perlopi\u00f9 provenienti da Merthyr Tydfil.\nNel maggio 1917, con una popolazione di circa abitanti, le fu riconosciuto il titolo di citt\u00e0.\nUnione Sovietica.\nDurante la guerra civile russa fece parte della Repubblica Sovietica del Donec-Krivoj Rog, proclamata nel febbraio 1918 e dissoltasi dopo appena un mese di esistenza a causa dell'occupazione tedesca della zona. Con il trattato di Brest-Litovsk la citt\u00e0 torn\u00f2 a far parte della Repubblica Popolare Ucraina, che nel 1922 conflu\u00ec nell'Unione Sovietica.\nLa citt\u00e0 fu ridenominata in Stalin nel 1924, poi Stalino tra il 1929 e il 1961 diventando il centro amministrativo dell'oblast' di Donec'k. Sempre negli anni '30 la citt\u00e0 fu rinnovata con l'installazione di una rete idrica sotterranea lunga oltre 55 chilometri, della rete fognaria e della rete di distribuzione del gas.\nParticolarmente popolosa e prospera prima dell'inizio della seconda guerra mondiale, l'invasione tedesca nell'ambito dell'Operazione Barbarossa distrusse completamente la citt\u00e0 che fu ricostruita negli anni del dopoguerra. Nel 1945 alcune comunit\u00e0 di svevi del Danubio furono inviati da Jugoslavia, Romania e Ungheria come indennit\u00e0 di guerra e alcuni di loro furono sottoposti ai lavori forzati per la ricostruzione degli edifici.\nDurante la destalinizzazione perseguita da Nikita Chru\u0161\u010d\u00ebv, nel novembre 1961 la citt\u00e0 abbandon\u00f2 il nome di Stalino per assumere quello di Donec'k, in onore del fiume Severskij Donec, un affluente del Don.\nNegli anni 2000 loblast' dovette fare i conti con alcuni disastri minerari: il 18 novembre 2007 la miniera di carbone di Zasjad'ko, vicino a Donec'k, croll\u00f2 uccidendo 101 minatori; l'8 giugno 2008 una seconda miniera di carbone, la Karl Marx di Jenakijeve, croll\u00f2 uccidendo 13 minatori; infine, il 4 marzo 2015, nuovamente presso la miniera di Zasjad'ko, avvenne un secondo crollo che uccise 34 minatori. A questi crolli si pu\u00f2 aggiungere l'incidente chimico di Horlivka, un rilascio di ammoniaca nell'aria che uccise 5 persone e ne fer\u00ec 23.\nRepubblica Popolare di Doneck e guerra del Donbass.\nNei primi mesi del 2014, in seguito allo scoppiare di violente proteste contro il governo centrale di Kiev, le oblast' di Donec'k e Luhans'k si autoproclamarono indipendenti dall'Ucraina, senza per\u00f2 ricevere riconoscimento n\u00e9 da quest'ultima n\u00e9 dal resto della comunit\u00e0 internazionale. L'Ucraina infatti rivendica l'intero territorio e ha intrapreso una guerra contro i secessionisti.\nDonec'k, in quanto capitale de facto dell'autoproclamata Repubblica Popolare di Doneck, ha subito pesanti bombardamenti che hanno distrutto il vicino aeroporto internazionale e hanno danneggiato la Donbass Arena. Nel 2018 in citt\u00e0 fu perpetrato un attentato che port\u00f2 alla morte del Primo ministro e Presidente della RPD, Aleksandr Zahar\u010denko.\nPer ordine del governo della Repubblica Popolare di Doneck, la citt\u00e0 viene rinominata Stalino ogni 9 maggio nella giornata della vittoria.\nGeografia antropica.\nSuddivisioni amministrative.\nIl territorio di Donec'k \u00e8 diviso in 9 distretti (rajon):\nEconomia.\nDonec'k e il circondario, come l'intero bacino del Donec, basano la propria economia sull'industria pesante e sull'estrazione del carbone. La citt\u00e0, sede di oltre 200 organizzazioni industriali, era secondo \"Forbes\" la pi\u00f9 conveniente per gli affari in Ucraina, risultando prima per una serie di indicatori: capitale umano, potere d'acquisto dei cittadini, situazione degli investimenti, stabilit\u00e0 economica, infrastrutture e comfort.\nInfrastrutture e trasporti.\nStrade.\nDonec'k si trova lungo l'autostrada M04, sul tracciato della strada europea E50 tra Brest e Macha\u010dkala. La citt\u00e0 \u00e8 inoltre collegata a Zapori\u017e\u017eja tramite l'autostrada N15, ed \u00e8 attraversata anche dalle autostrade M20 (Slov\"jans'k - Donec'k - Mariupol') e H21 (Starobil's'k - Luhans'k - Chrustal'nyj - Maki\u00efvka - Donec'k).\nFerrovie.\nIl traffico ferroviario si concentra principalmente presso la stazione centrale con treni che, a causa della guerra del Donbass, non oltrepassano i confini delle Repubbliche Popolari di Doneck e Lugansk.\nAeroporti.\nLa citt\u00e0 era servita da un aeroporto internazionale, sede della compagnia Donbassaero, che ha cessato le operazioni nel 2013 per bancarotta. L'aeroporto, pesantemente danneggiato durante gli scontri tra Ucraina ed RPD, non \u00e8 operativo dal 2014. Sempre a causa degli scontri, non sono mancati gravi incidenti aerei verificatisi nello spazio aereo dell'oblast', come l'abbattimento del volo Malaysia Airlines 17 o quello dell'Ilyushin Il-76MD della Viys'kovo-Povitriani Syly Ukrayiny.\nMobilit\u00e0 urbana.\nIl trasporto pubblico locale \u00e8 composto da una rete autobus di circa 115 linee, una rete filoviaria composta da 17 linee e una rete tranviaria composta da 12 linee; l'intero servizio \u00e8 svolto dalla municipalizzata Dongorpastrans. In citt\u00e0 sono anche diffuse le mar\u0161rutke.\nNel 1984 fu inoltre disegnato il progetto della metropolitana, i cui lavori iniziarono nel 1992 ma non furono mai completati.\nAmministrazione.\nGemellaggi.\nTra il 1962 e il 1996 Donec'k port\u00f2 avanti un partenariato economico con la citt\u00e0 tedesca di Magdeburgo.\nAttualmente Donec'k \u00e8 gemellata con:\nSport.\nLa citt\u00e0 \u00e8 sede di tre squadre calcistiche maschili, l'Olimpik Donec'k, il Metalurh Donec'k e lo \u0160achtar Donec'k, e una femminile, la Don\u010danka. In seguito al conflitto lo \u0160achtar si \u00e8 spostata prima a Leopoli e poi a Charkiv.\nDonec'k \u00e8 sede anche di una squadra di pallacanestro, il Basketbol'nij klub Donec'k, di una squadra di hockey su ghiaccio, il Chokejnij Klub Donbas, che milita nella Kontinental Hockey League, e di una squadra di football americano, i Donetsk Scythians.\nImpianti sportivi.\nLa citt\u00e0 \u00e8 dotata di due impianti sportivi: lo stadio \u0160achtar, uno stadio all'aperto polivalente, e la Donbass Arena, uno stadio di calcio aperto nel 2009. La Donbass Arena \u00e8 stata il primo stadio dell'Europa orientale a rispettare i criteri per la categoria 4 della UEFA e ha ospitato alcune partite del Campionato europeo di calcio 2012."}
{"id": "496453", "revid": "1154737", "url": "https://it.wikipedia.org/wiki?curid=496453", "title": "Baia di Ballyconneely", "text": "La baia di Ballyconneely (\"Ballyconneely Bay\" in inglese) \u00e8 la pi\u00f9 esterna della baie ad ovest di quella di Galway, e la prima venendo da nord orientata a sud invece che ad ovest. Il villaggio di Ballyconneely, a dire il vero vicino anche alla baia di Mannin, d\u00e0 il nome all'insenatura, anche se il centro pi\u00f9 vicino \u00e8 Callow."}
{"id": "496454", "revid": "125907503", "url": "https://it.wikipedia.org/wiki?curid=496454", "title": "Mario Tronti", "text": "Docente per trent'anni presso l'Universit\u00e0 di Siena, vive a Roma.\nBiografia.\nMilitante del Partito Comunista Italiano durante gli anni cinquanta, fu con Raniero Panzieri tra i fondatori della rivista \"Quaderni Rossi\", da cui si separ\u00f2 nel 1963 per fondare la rivista \"Classe operaia\", della quale fu il direttore. Questo percorso lo port\u00f2 ad allontanarsi dal PCI, pur senza mai uscirne formalmente, e ad animare l'esperienza radicale dell'operaismo. Tale esperienza, che va considerata per molti versi la matrice della nuova sinistra degli anni sessanta, si caratterizzava per il fatto di mettere in discussione le tradizionali organizzazioni del movimento operaio (partito e sindacato) e di collegarsi direttamente, senza intermediazioni, alla classe in s\u00e9 e alle lotte di fabbrica.\nInfluenzato filosoficamente dall'opera di Galvano Della Volpe, che lo aveva portato ad allontanarsi dal pensiero di Antonio Gramsci, o almeno dalla sua versione ufficiale promossa dal PCI togliattiano, Tronti si dedic\u00f2 come studioso alla formulazione di un pensiero politico che, fondendo la teoria con la prassi, rinnovasse il marxismo tradizionale e contribuisse a riaprire la strada rivoluzionaria in Occidente. Di fronte all'irruzione dell'operaio-massa sulla scena delle societ\u00e0 occidentali, l'operaismo di Tronti seppe proporre un'analisi moderna delle relazioni di classe e soprattutto mettere l'accento sul fattore soggettivo, rivendicando la centralit\u00e0 politica della classe. Le sue idee, debitrici anche della visione di Ernst J\u00fcnger (v. \"L'operaio\", 1932), trovarono una sistemazione nel 1966, con la pubblicazione di \"Operai e capitale\", un libro di forte impatto letterario (\u00e8 stato inserito tra le 2250 opere del \"Dizionario delle opere\" della \"Letteratura Italiana Einaudi\"), che eserciter\u00e0 un'influenza notevole sulla contestazione giovanile e pi\u00f9 in generale sull'ondata di mobilitazione che ebbe inizio negli anni immediatamente successivi.\nFu proprio la sconfitta della spontaneit\u00e0 operaia e dell'ondata di mobilitazione, colta anticipatamente da Tronti e non invece da altri operaisti come Toni Negri (di qui la rottura tra loro, avvenuta nel 1967-1968), a indurlo a spostare la sua riflessione sul \"problema del politico\", ovvero della direzione e della mediazione politica. Ebbe inizio da qui la teorizzazione trontiana dell'\"autonomia del politico\", cio\u00e8 la ricerca di una teoria politica realista che, in un'originale commistione di Karl Marx e Carl Schmitt, fosse capace di colmare i limiti della soggettivit\u00e0 sociale. Si tratt\u00f2 di una fase pi\u00f9 intellettuale che politica dell'esperienza di Tronti, il quale si dedic\u00f2 prevalentemente all'insegnamento (Filosofia morale e poi Filosofia politica) presso l'ateneo senese e all'attivit\u00e0 pubblicistica, fondando tra l'altro nel 1981 l'influente rivista Laboratorio politico. Riavvicinatosi al PCI di Enrico Berlinguer, in questo periodo Tronti fu finalmente riabilitato dal gruppo dirigente del partito, entrando a far parte pi\u00f9 volte del Comitato centrale.\nAlle elezioni del 1992 fu eletto al Senato della Repubblica (XI legislatura) nelle liste del Partito Democratico della Sinistra, fu membro della Commissione parlamentare per le riforme istituzionali dal 1992 al 1994. Negli anni successivi, non avendo condiviso le trasformazioni post-comuniste del partito, e dopo aver lasciato la docenza universitaria, la sua riflessione filosofica ha assunto toni pessimistici, concentrandosi sulla fine della politica moderna e sulla critica della democrazia. Dal 2004 al 2015 \u00e8 stato presidente della Fondazione CRS (Centro per la Riforma dello Stato) - Archivio Pietro Ingrao. \nAlle elezioni del 2013 \u00e8 stato di nuovo eletto al Senato (XVII legislatura) nelle liste del Partito Democratico per la Lombardia.\nIl 14 gennaio 2016 \u00e8 tra i 31 parlamentari, soprattutto di area cattolica, del PD a firmare un emendamento contro l'articolo 5 del disegno di legge Cirinn\u00e0 riguardante l'adozione del configlio."}
{"id": "496456", "revid": "123640941", "url": "https://it.wikipedia.org/wiki?curid=496456", "title": "Arbusto", "text": "Un arbusto (o pianta arbustiva o anche solo arbustiva) \u00e8 un vegetale simile all'albero, una pianta legnosa perenne, i cui rami si separano dal fusto centrale molto vicino al terreno, o il cui tronco non \u00e8 presente del tutto; viene chiamato anche frutice e da alcuni \u00e8 usato come sinonimo del termine cespuglio; spesso gli arbusti, anche quando sono piante adulte, risultano pi\u00f9 grandi in larghezza che in altezza, essendo la loro chioma formata dall'insieme dei rami e delle foglie.\nCon il termine arbusto si intende, quindi, una pianta legnosa la cui altezza non supera in genere i 5 metri, che mantiene in modo perenne una parte della vegetazione legnosa durante tutto l'anno. Tra le forme biologiche quella che gli si addice \u00e8 fanerofita cespugliosa, ossia pianta legnosa con portamento cespuglioso. Se possiedono il tronco \u00e8 breve e talvolta contorto, anche le branche sono molto ramificate e sinuose.\nTalvolta con costanti potature si mantiene a forma di cespuglio una pianta che, se lasciata libera di crescere, diventerebbe un albero, ad esempio per facilitare la raccolta o mantenerla di piccole dimensioni. Arbusti comuni sono il corniolo cornus mas, il biancospino Crataegus monogyna, il crespino berberis vulgaris, il sambuco Sambucus nigra, il mirto myrtus communis, l'alloro laurus nobilis, il ginepro juniperus communis, la marruca Paliurus spina-christi, ecc.."}
{"id": "496457", "revid": "767487", "url": "https://it.wikipedia.org/wiki?curid=496457", "title": "Inland Empire - L'impero della mente", "text": "Inland Empire - L'impero della mente (\"Inland Empire\") \u00e8 un film del 2006 scritto, diretto e montato da David Lynch.\nPresentato per la prima volta alla 63\u00aa Mostra internazionale d'arte cinematografica di Venezia il 6 settembre 2006, \u00e8 il primo film di Lynch ad essere stato girato interamente in digitale.\nTrama.\nLos Angeles. Una giovane squillo di origini polacche piange nella stanza di un hotel dopo aver consumato un rapporto con un cliente, mentre alla televisione una sitcom mostra misteriose figure di conigli dall'aspetto umano. Nel mentre l'attrice Nikki Grace vuole conquistare il ruolo di Susan nel film \"On High in Blue Tomorrows.\" Il giorno precedente all'audizione, la sua anziana vicina di casa le fa visita, assicurandole che otterr\u00e0 la parte, poi inizia a farle domande sulla trama del film. Durante le riprese, l'identit\u00e0 di Nikki si trasforma nel suo alter ego simulato fino a non riuscire pi\u00f9 a distinguersi, ed entrambe, sia Nikki che Sue, precipitano in un oscuro legame sentimentale con l'attore protagonista, Devon, e con il suo personaggio, Billy.\nMolteplici storie si intrecciano attraverso la citt\u00e0 di \"Los Angeles\", la trama appena abbozzata sfocia in un estuario di depistaggi in cui l'ordine cronologico diviene vago, dove non esistono confini tra sogni e realt\u00e0. Nikki comincia a confonderle entrambe, rivede s\u00e9 stessa, scappa dietro le quinte finendo in altre realt\u00e0. Qui ritrova il marito nei panni di un altro personaggio che, avuta la notizia della gravidanza della moglie, reagisce violentemente: il padre non pu\u00f2 essere lui, perch\u00e9 affetto da sterilit\u00e0. Nikki, abbandonata e distrutta, viene ferita da una donna all'addome con l'uso di un cacciavite. La protagonista muore sul marciapiede della Walk of Fame mentre una mendicante le dice \u201cNiente pi\u00f9 bui domani\u201d.\nEd \u00e8 in quel momento che ci accorgiamo di essere sul set di \"On High in Blue Tomorrows\" e rivediamo la macchina da presa diretta da Kingsley. A morire \u00e8 stato solo il personaggio interpretato da Nikki, Sue Blue. Terminato il film l'attrice si allontana quasi ipnotizzata, entra in una sala cinematografica, attraversa corridoi, sale e scale, ritrovandosi infine nella stanza dei conigli vista nella sitcom. Quest'ultimi, per\u00f2, non ci sono pi\u00f9. Si accorge di essere osservata dalla giovane squillo polacca, la vera protagonista del film. Nikki, dopo averla finalmente raggiunta, la bacia per poi scomparire nel nulla. La ragazza polacca finalmente \u00e8 libera di andarsene, fugge dalla stanza per riabbracciare la sua famiglia.\nProduzione.\nLe prime notizie di \"Inland Empire\" sono arrivate dal Festival del cinema di Cannes del 2005, quando Lynch annunci\u00f2 di aver speso oltre un anno nelle riprese del suo nuovo film in digitale. Il cast include attori storici di Lynch come Laura Dern, Harry Dean Stanton e Justin Theroux, oltre a Jeremy Irons e l'esordiente Terryn Westbrook.\nLynch ha descritto il film come \u00abun mistero su una donna in pericolo\u00bb. In un'altra intervista ha parlato del metodo che ha usato per girare il film: \u00abnon ho mai lavorato ad un progetto come questo prima. Non so esattamente come si riveler\u00e0 alla fine... Questo film \u00e8 molto diverso perch\u00e9 non ho un copione. Ho scritto le cose scena per scena e molte di loro sono gi\u00e0 state girate, ma non ho molto se non qualche indizio su come finir\u00e0. \u00c8 un rischio, ma ho questa sensazione che tutto sia collegato, questa idea in questa stanza \u00e8 in qualche modo legata a quella idea in quella stanza\u00bb.\nL'idea per il titolo e per il luogo dove svolgere le riprese venne al regista durante una conversazione con Laura Dern in cui nomin\u00f2 l'omonima area metropolitana ad est di Los Angeles, luogo dove abita il marito Ben Harper. Un giorno suo fratello John gli sped\u00ec un album di ritagli che il regista era solito collezionare quando aveva cinque anni. Aprendolo, la prima fotografia che vide fu una veduta di Spokane sotto la quale c'era scritto \"Inland Empire\". Questo fatto conferm\u00f2 ulteriormente la scelta del titolo, che secondo Lynch dovrebbe essere scritto in maiuscolo (\"\").\nIl film \u00e8 il pi\u00f9 lungo tra quelli realizzati dal regista. La versione proiettata alla Mostra Internazionale d'Arte Cinematografica di Venezia riporta una durata di 2 ore e 52 minuti. Lynch ha girato gran parte del film a \u0141\u00f3d\u017a, in Polonia, con attori locali tra cui Karolina Gruszka, Krzysztof Majchrzak, Leon Niemczyk e Piotr Andrzejewski. Ha girato anche a Los Angeles e dintorni per poi tornare in Polonia per terminare le riprese. Lynch ha annunciato che da \"Inland Empire\" in poi girer\u00e0 esclusivamente in digitale, non pi\u00f9 su pellicola tradizionale. Per questo film ha usato una telecamera semiprofessionale Sony PD-150.\nDistribuzione.\nLynch ha finanziato la produzione del film di propria tasca assieme alla sua collaboratrice storica Mary Sweeney. Il film \u00e8 stato parzialmente finanziato anche dalla casa di produzione francese Canal Plus, che ha gi\u00e0 finanziato altri tre progetti precedenti di Lynch. Nei piani di StudioCanal, la pellicola doveva essere pronta per il Festival del cinema di Cannes del 2006, ma il film non venne ultimato in tempo.\n\"Inland Empire\" \u00e8 stato proiettato in anteprima mondiale il 6 settembre del 2006 alla 63\u00aa Mostra internazionale d'arte cinematografica di Venezia, nella sezione fuori concorso. In occasione della proiezione, Lynch \u00e8 stato premiato con il Leone d'Oro alla carriera.\nLynch ha finanziato di persona la distribuzione del film negli Stati Uniti e in Canada. Ha infatti raggiunto un accordo con StudioCanal grazie al quale ha acquisito i diritti di distribuzione di \"Inland Empire\", sia per via digitale che tradizionale. Il film \u00e8 stato distribuito nelle sale italiane dalla BIM Distribuzione in 25 copie a partire dal 9 febbraio 2007.\nRiconoscimenti.\nL'autorevole rivista del British Film Institute \"Sight &amp; Sound\" l'ha indicato fra i trenta film chiave del primo decennio del XXI secolo."}
{"id": "496459", "revid": "729019", "url": "https://it.wikipedia.org/wiki?curid=496459", "title": "Westland Whirlwind", "text": "Il Westland Whirlwind (letteralmente \"Mulinello\", \"tromba d'aria) \"era un cacciabombardiere monoposto e bimotore prodotto dall'azienda britannica Westland Aircraft negli anni quaranta ed impiegato durante la seconda guerra mondiale.\nPur mostrando buon potenzialit\u00e0 non ebbe largo impiego operativo nella RAF, prevalentemente a causa di problemi di messa a punto dei motori.\nStoria del progetto.\nIl progetto del Whirlwind nacque in risposta alla specifica F.37/35 emessa dall'Air Ministry per la produzione di un aereo da caccia, ognitempo, armato espressamente con cannoncini automatici.Tra le proposte pervenute (tra le quali una versione dell'Hurricane ed una dello Spitfire), venne proclamato vincitore il Westland P.9, che venne appunto denominato Whirlwind.\nIl primo dei due prototipi fu portato in volo l'11 ottobre 1938 e gi\u00e0 dalle prime prove i Whirlwind evidenziarono buone doti velocistiche e di maneggevolezza, ma misero ben presto in luce i limiti dei motori (una coppia di Rolls-Royce Peregrine) che denunciavano perdite di potenza alle quote superiori ai 20\u00a0000 ft (circa 6\u00a0100 m).\nLa soluzione dei problemi ai motori si rivel\u00f2 un compito arduo (aggravata dalla difficolt\u00e0 di approvvigionamento del particolare tipo di carburatori): la produzione del Whirlwind procedette a rilento e venne limitata a 112 esemplari di serie, prima che la Rolls-Royce decidesse di abbandonare lo sviluppo del Peregrine al fine di concentrare i propri sforzi produttivi sui motori Merlin e Griffon.\nTecnica.\nProgettato da Teddy Petter (che firmer\u00e0 in futuro altri prestigiosi progetti come l'English Electric Canberra, l'English Electric Lightning ed il Folland Gnat), il Whirlwind era l'espressione delle pi\u00f9 avanzate tecnologie dell'epoca: la fusoliera era di tipo monoscocca ed il rivestimento era in duralluminio; il pilota sedeva in posizione molto avanzata, il che garantiva una visibilit\u00e0 eccellente, e la cabina di pilotaggio era una delle prime a copertura interamente vetrata.\nElemento caratteristico del velivolo erano gli impennaggi cruciforme (curiosamente somiglianti a quelli che appariranno successivamente nel Gloster Meteor) e le grandi gondole motore nelle semiali, che alloggiavano anche gli elementi anteriori del carrello (di tipo triciclo posteriore).\nAnche i motori, due 12 cilindri a V Rolls-Royce Peregrine, incorporavano soluzioni estremamente avanzate: erano dotati di sistema di raffreddamento a liquido (acqua e glicole etilenico) pressurizzato, compressore volumetrico e carburatori a depressione.\nInfine l'armamento era tra i pi\u00f9 potenti allora impiegati, con 4 cannoncini aeronautici Hispano Mk. I calibro 20 mm, disposti all'estremit\u00e0 del muso del velivolo. Gli esemplari riconvertiti come cacciabombardieri, alloggiavano nelle semiali griglie per 2 o 4 bombe (per un totale di 1\u00a0000\u00a0lb)\nImpiego operativo.\nNel luglio del 1940 (oltre 18 mesi dopo il primo volo), divenne operativo il primo Squadron da caccia equipaggiato con i Whirlwind (il 263th); ne sarebbe seguito solamente un secondo (il 137th Squadron) nel settembre del 1941. Tra l'altro l'elevata velocit\u00e0 di atterraggio del Whirlwind limitava il numero degli aeroporti dal quale il caccia della Westland poteva operare.\nL'impiego come caccia ebbe vita molto breve e presto i Whirlwind furono destinati alla scorta dei bombardieri leggeri ed, in un secondo momento, direttamente a missioni di attacco al suolo (equipaggiati con 2 o 4 bombe in griglie subalari, fino ad un massimo di 1\u00a0000 lb).In questa veste i Whirlwind presero parte alle missioni Rhubarb (operazioni oltre la Manica, che avevano come bersagli convogli ferroviari, aerei al suolo, navi nei porti, truppe e automezzi nemici).\nFuori produzione gi\u00e0 dal 1942, nel dicembre del 1943 i Whirlwind furono definitivamente ritirati dalla prima linea e rimpiazzati dai pi\u00f9 recenti Hawker Typhoon."}
{"id": "496461", "revid": "47767", "url": "https://it.wikipedia.org/wiki?curid=496461", "title": "Giuseppe Stalin", "text": ""}
{"id": "496463", "revid": "729019", "url": "https://it.wikipedia.org/wiki?curid=496463", "title": "Folland Gnat", "text": "Il Folland Gnat era un aereo da addestramento e attacco leggero monomotore turbogetto ad ala a freccia prodotto dall'azienda britannica Folland Aircraft Limited negli anni cinquanta, ed utilizzato in alcune aeronautiche militari mondiali e nelle pattuglie acrobatiche Red Arrows e Yellowjacks.\nStoria del progetto.\nLo sviluppo dello Gnat fu svolto inizialmente per rispondere ad una specifica emessa dalla NATO nel 1956 per la fornitura di un aereo da caccia leggero.\nDefinito uno \"Spitfire a reazione\", esso ebbe problemi di messa a punto che gli impedirono di partecipare in tempo utile al concorso, ma in seguito entr\u00f2 in servizio sia nella RAF (come addestratore) che in Finlandia (13 in tutto), mentre l'India ne ricevette o produsse su licenza 195, impiegati con successo nella guerra nel 1965, quando vennero definiti \"Sabre-slayiers\" cio\u00e8 ammazza-F-86.\nCon una lunghezza di circa 7,32 metri ed un'apertura alare di 9,7, un peso di circa 3.900\u00a0kg al decollo ed un motore Orpheus da 2.200\u00a0kg, gli Gnat erano davvero dei mini-caccia, progettati dall'ing. Petter della Hawker, sconcertato dal gigantismo che i moderni jet stavano mostrando (ad esempio l'English Electric Lightning) e dall'incremento dei costi. Lo Gnat \u00e8 stato prodotto anche in India come HAL Ajeet. Notevoli erano la sua estrema compattezza e la maneggevolezza.\nCuriosit\u00e0.\nCinema.\nIl Folland Gnat \u00e8 stato utilizzato come aereo protagonista del film parodia \"Hot Shots!\" con Charlie Sheen e Valeria Golino. Nel film, parodia del pi\u00f9 noto \"Top Gun\", lo Gnat \"sostituisce\" l'F-14 Tomcat."}
{"id": "496464", "revid": "729019", "url": "https://it.wikipedia.org/wiki?curid=496464", "title": "Westland Wyvern", "text": "Il Westland Wyvern era un cacciabombardiere imbarcato monoposto prodotto dall'azienda britannica Westland Aircraft. In servizio nella Fleet Air Arm della Royal Navy dagli anni cinquanta, venne impiegato nel 1956 durante la Crisi di Suez.\nI Wyvern erano caratterizzati dall'adozione di un motore a turboelica che impiegava due caratteristiche eliche controrotanti ed era in grado di trasportare un siluro.\nFu l'ultimo aereo militare prodotto dalla Westland ed il primo con motore turboelica ad entrare in servizio con la Fleet Air Arm.\nIl nome Wyvern (in italiano Viverna) \u00e8 quello di una creatura leggendaria, la cui figura \u00e8 usata anche in araldica medievale.\nStoria del progetto.\nLo sviluppo del Wyvern si deve ad un progetto Westland per un cacciabombardiere imbarcato (con definizione interna Westland W34), caratterizzato dalla collocazione del motore dietro l'abitacolo del pilota e che trasmetteva il moto all'elica, posizionata sul muso, tramite un lungo albero di trasmissione che passava sotto la posizione di pilotaggio.. Questo avrebbe permesso al pilota di trovarsi in una posizione che permetteva una visibilit\u00e0 ottimale per tutte le operazioni tipiche di un velivolo su una portaerei.. Un interesse ufficiale al progetto sfoci\u00f2 nell'emissione della specifica 11/44 emessa dall'Air Ministry britannico che prevedeva la fornitura di un caccia imbarcato che utilizzasse il nuovo Rolls-Royce Eagle 22, un motore ad H a 24 cilindri con valvole a fodero, sviluppato dalla Rolls-Royce Limited per essere abbinato al progetto Westland. La specifica prevedeva inoltre che il progetto della cellula avrebbe dovuto essere in grado di utilizzare un motore turboelica non appena fosse stata disponibile un'unit\u00e0 idonea.\nEsisteva anche una specifica parallela destinata alla Royal Air Force, la F.13/44, per la quale la Hawker Siddeley Aircraft si pose in concorrenza proponendo il progetto P.1027, uno sviluppo del Tempest. La versione RAF venne cancellata nel 1945 a causa della decisione che tutti i futuri progetti di caccia sarebbero stati spinti da un motore a getto.\nLe prove su portaerei cominciarono il 21 giugno 1950 cui segu\u00ec l'entrata in servizio nel maggio 1953.\nImpiego operativo.\nIl Wyvern venne utilizzato dalla Fleet Air Arm dal 1954 al 1958 ed equipaggi\u00f2 l'813 Naval Air Squadron, l'827 Naval Air Squadron, l'830 Naval Air Squadron e l'831 Naval Air Squadron.\nNel settembre 1954, l'813\u00b0 Squadron venne imbarcato con i propri Wyvern sulla portaerei HMS \" Albion \" basata nel mare Mediterraneo. Il Wyvern mostr\u00f2 presto una tendenza preoccupante al flame out, lo spegnimento improvviso della turbina, durante il lancio con la catapulta, a causa dell'alto numero di g che dava luogo a interruzioni dell'alimentazione di combustibile. Un certo numero di aerei fu perso proprio davanti alla prua della \" Albion \" e il Lt. B. D. Macfarlane fece storia quando riusc\u00ec ad eiettarsi con successo da sott'acqua, dopo che il suo aereo era caduto in mare durante il decollo ed era stato tagliato in due dalla portaerei. L'813\u00ba Squadrone sospese le operazioni d'imbarco fino a quando i problemi furono risolti nel marzo 1955.\nL'830 Sqn. utilizz\u00f2 i Wyvern in combattimento dalla HMS \"Eagle\" durante l'Operazione Musketeer; la risposta armata alla Crisi di Suez. Due Wyvern furono abbattuti su un totale di 82 missioni volate. Entrambi i piloti degli aerei furono recuperati dall'elicottero SAR della portaerei\nTutti i Wyvern furono ritirati dal servizio nel 1958.\nNel corso dello sviluppo e delle attivit\u00e0 vi furono 68 incidenti, 39 aerei furono persi e vi furono 13 piloti deceduti; compresi due piloti della RAF ed un pilota della U.S. Navy."}
{"id": "496465", "revid": "729019", "url": "https://it.wikipedia.org/wiki?curid=496465", "title": "Supermarine Scimitar", "text": "Il Supermarine Scimitar era un cacciabombardiere imbarcato bimotore ad ala media a freccia, dell'azienda britannica Supermarine Aviation Works, prodotto dalla seconda met\u00e0 degli anni cinquanta ed impiegato dalla Fleet Air Arm della Royal Navy.\nStoria.\nSviluppo.\nQuello che in seguito fu destinato ad essere battezzato Scimitar nacque da uno studio di massima del 1945, redatto quando l'Ammiragliato britannico si era cimentato nella valutazione di un'idea alquanto peregrina: realizzare portaerei con ponte di volo in materiale flessibile per far appontare su di esse aeroplani senza carrello. Questa soluzione non ebbe seguito, ma la Royal Navy richiese ugualmente un nuovo aereo da combattimento imbarcato con la specifica N.9/47 per succedere ai de Havilland Sea Vampire e Supermarine Attacker e quale alternativa in caso di fallimento dell'Hawker Sea Hawk.\nLa risposta della Supermarine fu il Type 508, che vinse il concorso e fu ordinato in tre prototipi, secondo le specifiche NR/A.17 e N.9/47 dell'aprile 1947; il primo vol\u00f2 per la prima volta il 31 agosto 1951 a Boscombe Down ai comandi del tenente M.J.Lithgow. Il progetto prevedeva due potenti turbogetto Rolls-Royce Avon RA.3 da 2\u00a0950 kg/s, affiancati ai lati di una fusoliera dalla sezione consistente, un'ala dritta di allungamento contenuto ed impennaggi a farfalla. Il prototipo complet\u00f2 con successo le prove di appontaggio sulla portaerei \"HMS Eagle\" nel maggio 1952, e solo il 29 agosto dello stesso anno fu affiancato dal secondo prototipo, ridesignato Type 529 in quanto presentava svariate modifiche e montava il previsto armamento di quattro cannoni ADEN da 30 mm. Il 2 dicembre 1953 comp\u00ec un atterraggio di emergenza e non fu pi\u00f9 riparato.\nIn realt\u00e0, prima ancora che uscisse di fabbrica il prototipo iniziale, la Royal Navy aveva richiesto tante e tali variazioni da dare vita a una nuova specifica, la N.113, che prevedeva prestazioni nettamente pi\u00f9 elevate come velocit\u00e0 supersonica in picchiata, raggio d'azione di 407 km senza ricorrere a serbatoi ausiliari, compatibilit\u00e0 con missili aria-aria. Basandosi sui Type 508 e 529, la Supermarine present\u00f2 il Type 544 e all'inizio del 1951 ottenne un ordine per tre prototipi, secondo la specifica N.113D, cui fece seguito nel dicembre 1952 la richiesta di 100 macchine di serie, secondo la specifica N.113P. Nello stesso momento fu richiesto che il terzo prototipo del primo ordine fosse completato come Type 525, in una configurazione il pi\u00f9 possibile vicina a quella del Type 544. Questo vol\u00f2 a Boscombe Down il 27 aprile 1954, pilotato da Lithgow.\nSi trattava di una macchina realmente diversa, con un'ala a freccia di 45\u00b0, piani di coda di disegno tradizionale e due grandi freni aerodinamici lungo il ventre della fusoliera, in prossimit\u00e0 del bordo d'attacco della radice alare. Il Type 525 esegu\u00ec quasi completamente l'inviluppo di volo previsto e, in particolare, fu impiegato per la messa a punto del sistema di \"soffiatura\" degli ipersostentatori mediante aria compressa prelevata dai compressori dei due motori, ottenendo un abbassamento della velocit\u00e0 di stallo del 10-12%; si trattava della prima esperienza inglese di questa soluzione. Questo prototipo and\u00f2 distrutto, nel corso di un collaudo, il 5 luglio 1955.\nIl 14 gennaio 1956 usc\u00ec di fabbrica il Type 544, che vol\u00f2 il 20 gennaio, sempre dal centro sperimentale di Boscombe Down e pilotato da Lithgow. Il Type 544, che assumer\u00e0 la denominazione ufficiale di Scimitar, era corrispondente alla specifica N.113D, cui fece seguito entro l'anno il secondo esemplare, che ne differiva per l'impianto di \"soffiatura\" degli ipersostentatori, e il terzo. Rispetto al prototipo dimostratore Type 525, il Type 544 si differenziava per la fusoliera disegnata secondo la regola delle aree di Whitcomb, pur mantenendo i due motori affiancati, per l'abitacolo riprogettato, il diverso disegno del muso e una lunga pinna di raccordo alla base della deriva. I primi appontaggi e decolli, si svolsero tra l'aprile del 1956 e il luglio 1957 sulla \"HMS Ark Royal\", e il primo Scimitar F Mk.1 di serie vol\u00f2 l'11 gennaio 1957.Nel corso dello stesso anno, l'aereo fu presentato al Salone internazionale dell'aeronautica e dello spazio di Parigi-Le Bourget e subito dopo, in agosto, fu assegnato alla No. 700X Trials Flight, sulla pista di Ford, dove la Fleet Air Arm pot\u00e9 iniziare la valutazione operativa del suo primo cacciabombardiere supersonico in picchiata ed in grado di impiegare armamento nucleare.\nImpiego operativo.\nIl primo reparto operativo equipaggiato di Scimitar il 3 giugno 1958 fu il No. 803 Squadron di Lossiemouth, che con essi sostitu\u00ec i Sea Hawk e comp\u00ec il primo turno di imbarco sulla \"HMS Victorious\" da settembre. La produzione dello Scimitar fu tagliata a soli 76 esemplari, l'ultimo dei quali fu consegnato nel settembre 1966; furono comunque svariati i reparti che se ne servirono, tutti sulla base di Lossiemouth: No. 736 Squadron, No.764B, No.800, No.800B, No.804, No.807 e la Fleet Requirements Unit di Hurn. Anche altri organismi, comunque, vennero a contatto con lo Scimitar:l'A&amp;AEE di Boscombe Down, il RAE di Bedford, la Manteinance Test Pilots School di Brawdy, il centro di manutenzione RNAY di Fleetlands, l'Aircraft Holding Unit di Lossiemouth e la Navy Air Support Unit di Brawdy. L'attivit\u00e0 operativa dello Scimitar termin\u00f2 nel novembre 1965 e intorno al 1969 tutti gli aerei di questo tipo sparirono anche dall'impiego sperimentale; alcune cellule ebbero uso didattico o servirono come bersagli in poligono fino al 1973. Lo Scimitar segn\u00f2 il declino della Supermarine, che nel 1960 conflu\u00ec nella BAC; tuttavia, il suo staff tecnico, pur avendo continuato inutilmente a proporre versioni evolute dello Scimitar, pot\u00e9 mettersi in luce nell'attivit\u00e0 svolta per i programmi TSR.2 e AFVG dando, in definitiva, un suo contributo al Tornado.\nDescrizione tecnica.\nLo Scimitar era costruito secondo la regola delle aree, che dava alla fusoliera la minore resistenza possibile in regime transonico/supersonico; ci\u00f2 nonostante l'aereo non risult\u00f2 in grado di superare il muro del suono in volo livellato ma solo in picchiata.\nL'ala era a freccia di media angolazione, con larga corda e ampia superficie, cosa che dava un carico alare relativamente basso. Esistevano ipersostentatori \"soffiati\" sul bordo d'uscita, ovvero con un'azione potenziata con i gas prelevati dai turbogetti attraverso un condotto, mentre sul bordo d'attacco erano presenti \"denti di cane\" per migliorare il comportamento in volo, come anche paretine antiscorrimento a met\u00e0 ala.\nAnche i piani di coda avevano una conformazione simile, con quelli orizzontali, curiosamente ad angolo di diedro negativo, che si sorreggevano nella parte bassa del timone verticale, elegantemente conformato con una freccia elevata e corda ridotta.\nLa formula propulsiva prevedeva due potenti motori Avon, turbogetti di considerevole successo all'epoca, le cui prese d'aria erano situate dietro l'abitacolo, in una posizione tradizionale. I condotti di scarico erano incassati in strutture d'acciaio protettive, semi affogate nella fusoliera, molto larga per contenere sia i motori accoppiati che il carburante, probabilmente non meno di 5\u00a0000 litri.\nIl pilota aveva un abitacolo che offriva un'ottima visibilit\u00e0, con un tettuccio a bolla molto elevato sulla fusoliera, che terminava a prua con un piccolo muso che, se non ostacolava la visione in avanti, non possedeva altro che un piccolo radar telemetrico e la sonda per il rifornimento in volo.\nLe armi comprendevano quattro cannoni ADEN da 30 mm e 1\u00a0800 kg di carico in quattro piloni subalari. I cannoni erano dietro l'abitacolo e disponevano probabilmente di 500 colpi complessivi. Le armi potevano comprendere vari missili come gli AIM-9 Sidewinder e i Bullpup statunitensi, 96 razzi aria-terra o un'arma nucleare."}
{"id": "496469", "revid": "1315817", "url": "https://it.wikipedia.org/wiki?curid=496469", "title": "Uranometria", "text": "Uranometria \u00e8 un catalogo stellare prodotto da Johann Bayer (Giovanni Baiero) del 1603, pubblicato ad Augusta, Germania, da Cristoforo Magno con il titolo completo di \"Uranometria: omnium asterismorum continens schemata, nova methodo delineata, aereis laminis expressa\" (tradotto letteralmente \"Uranometria, contenente le carte di tutte le costellazioni, disegnate con un nuovo metodo e incise su lastre di rame\"). La parola \"Uranometria\" deriva da Urania, musa dei cieli e \"uran\u00f2s\" (\"o\u03c5\u03c1\u03b1\u03bd\u03cc\u03c2\"), cielo o paradiso in greco. Letteralmente il termine significa misurazione del cielo (in analogia a geometria che significa misurazione della terra).\n\"Uranometria\" \u00e8 stato il primo atlante a coprire l'intera sfera celeste. \nStruttura.\n\"Uranometria\" contiene 51 mappe stellari. Le prime 48 rappresentano le 48 costellazioni tolemaiche. La 49\u00b0 mappa introduce 12 nuove costellazioni nel cielo australe, sconosciuto a Tolomeo. Le ultime due mappe sono planisferi intitolati \"Synopsis coeli superioris borea\" e \"Synopsis coeli inferioris austrina\", cio\u00e8 \"Sinossi del cielo dell'emisfero boreale\" e \"Sinossi del cielo dell'emisfero australe.\" \nOgni lastra include una griglia per determinare in modo accurato la posizione di ogni stella con una precisione di qualche frazione di grado.\n\"Uranometria\" introdusse la nomenclatura di Bayer, che \u00e8 usata ancora oggi, cos\u00ec come numerose costellazioni moderne.\nNelle mappe, un disegno del soggetto della costellazione sovrasta le stelle. Per ragioni non note, molte delle costellazioni rappresentate da una figura umana sono incise viste di schiena, mentre la tradizione le ha sempre immaginate con il volto rivolto alla Terra. Questa stranezza port\u00f2 ad una certa confusione nei significati letterali del nome di alcune stelle, ad esempio l'origine del nome di alcune stelle fa preciso riferimento alla \"spalla destra\" del personaggio rappresentato nella costellazione.\nStoria.\nLe pagine di Uranometria furono incise originariamente su lastre di rame da Alexander Mair (ca 1562-1617).\nLe posizioni delle stelle usate da Bayer per l'Uranometria furono prese dal catalogo stellare di Tycho Brahe, che conteneva 1005 stelle. L'elenco di Brahe circolava sotto forma di manoscritto fin dal 1598 ed era disponibile in forma grafica sui globi celesti di Petrus Plancius, Hondius e Willem Blaeu. Fu pubblicato in forma tabellare nelle \"Tavole rudolfine\" di Keplero nel 1627.\nL'uso del catalogo di Brahe permise un'accuratezza di gran lunga superiore rispetto all'elenco di Tolomeo che era piuttosto limitato. Le stelle elencate in Uranometria sono oltre 1.200, questo dato indica che il catalogo di Brahe non fu l'unica fonte. Bayer infatti prese le posizioni delle stelle meridionali dal catalogo del navigatore olandese Pieter Dirkszoon Keyser, che corresse le pi\u00f9 vecchie osservazioni dell'esploratore fiorentino Amerigo Vespucci e Andrea Corsali, e le note di Pedro de Medina. Uranometria contiene molte pi\u00f9 stelle di qualsiasi atlante stellare precedente, sebbene il numero esatto \u00e8 oggetto di discussione, poich\u00e9 non tutte le stelle disegnate hanno un nome.\nIncisione sul frontespizio.\nL'incisione della pagina iniziale di Uranometria rappresenta un motivo architettonico con al centro il titolo per intero.\nSu piedistalli ad entrambi i lati si ergono le figure di Atlante e Ercole. Le iscrizioni sui piedistalli recitano: \"Atlanti uetustiss[imo] astronom[iae] magistro\" (\"Ad Atlante il primo maestro di astronomia\") e \"Herculi uetustiss[imo] astronom[iae] discipulo\" (\"A Ercole il primo discepolo di astronomia\"). Lungo la parte superiore della pagina sono incise numerose altre figure: a sinistra \u00e8 Apollo, a personificare il Sole; al centro la dea della Terra, Cibele, con una corona di stelle e due leoni al guinzaglio; a destra \u00e8 Diana, a personificare la Luna, con un mantello di stelle. Al di sotto del titolo si trova l'immagine di un capricorno e sotto di esso una veduta di Augsburg."}
{"id": "496474", "revid": "1305772", "url": "https://it.wikipedia.org/wiki?curid=496474", "title": "George Jung", "text": "Fu uno dei maggiori trafficanti di cocaina degli Stati Uniti negli anni settanta e ottanta nonch\u00e9 uno dei pilastri del cartello di Medell\u00edn. La sua vita e la sua carriera criminale sono state raccontate nel film del 2001 \"Blow\", diretto dal regista Ted Demme, con Johnny Depp nei panni di Jung.\nBiografia.\nNasce a Weymouth, nel Massachusetts, il 6 agosto del 1942. Cominci\u00f2 a smerciare marijuana agli inizi degli anni sessanta con il suo amico \"Tuna\" (Tonno), importando centinaia di quintali di erba dalle isole Figi e trasportandole attraverso Puerto Vallarta, in Messico, a Palm Springs, negli Stati Uniti. Il suo giro d'affari crebbe cos\u00ec tanto che cominci\u00f2 a racimolare pi\u00f9 di 100\u00a0000 dollari al mese, soldi che gli permisero di assumere \"personale\", tra cui piloti di velivoli per trasportare maggiori quantit\u00e0 di merce. Fu arrestato una prima volta nel 1972 a Chicago, quando fu trovato in possesso di 330\u00a0kg di marijuana al Playboy Club. In seguito disse: \"Alcuni erano \"star\" del cinema, altri \"star\" della musica. Io ero una \"star\" del fumo\".\nFu condannato a 26 mesi di detenzione nel carcere di Danbury. Suo compagno di cella fu Carlos Lehder, un giovane ricettatore colombiano, arrestato per il furto di numerose auto di lusso. Lehder introdusse Jung al mondo dei cartelli colombiani, spiegandogli tutti i segreti del traffico di stupefacenti. Gli confid\u00f2 anche che la cocaina sarebbe stata la nuova droga che avrebbe portato i guadagni dei trafficanti a livelli mai visti prima. Appena rimesso in libert\u00e0, Jung contatt\u00f2 Lehder in Florida, per preparare il suo primo, grosso viaggio di coca. Il loro piano era quello di trasportare qualche centinaio di chili di cocaina dal ranch colombiano di Pablo Escobar fino agli Stati Uniti, dove un contatto di Jung, Richard Barile, avrebbe poi ricevuto e conservato la merce.\nIn questo periodo Jung esitava a dare il permesso a Lehder, o ad altri membri del cartello di Medell\u00edn, di conoscere l'identit\u00e0 del suo contatto statunitense, perch\u00e9 aveva paura di essere tagliato fuori. Jung fu coinvolto non solo nella compravendita di coca, ma anche nell'uso personale di questa. In seguito, per un errore di valutazione, probabilmente dovuto all'uso smodato di coca (si disse, in seguito, che ne sniffava oltre 5 grammi al giorno), Jung present\u00f2 il suo contatto, Barile, a Lehder. A questo punto il colombiano non ebbe pi\u00f9 bisogno dell'intermediario e cominci\u00f2 a organizzare carichi senza l'apporto di Jung.\nJung fu poi arrestato in Massachusetts nel 1987 nella sua casa di Nauset Beach, vicino a Chatham, da uomini della DEA nel corso di un movimentato blitz. Proprio in questo periodo, Carlos Lehder, temendo d\u00ec essere estradato negli USA, cominci\u00f2 a cooperare con il governo colombiano. Con il consenso di Pablo Escobar, Jung testimoni\u00f2 contro Lehder e fu liberato. Dopo un certo periodo di assenza dal mondo del traffico internazionale, Jung ricominci\u00f2 con il traffico di cocaina, in modo da farsi un po' di soldi, uscire dal giro e ricrearsi una nuova vita con sua figlia. Fu arrestato in Messico con diverse centinaia di chili di cocaina e fu condannato con tre capi d'accusa. Fu incarcerato al Fort Dix Federal Correctional Institute, in New Jersey.\nIl finale del film \"Blow\" racconta che avrebbe dovuto essere scarcerato nel 2015, ma in realt\u00e0 \u00e8 stato scarcerato il 2 giugno 2014 per buona condotta all'et\u00e0 di 71 anni venendo ammesso a un regime di 8 anni di libert\u00e0 condizionata. Quando la figlia, Kristina Jung, avendo visto il film nel 2001, fu presa dal rimorso per non aver mai visitato il padre George (situazione raccontata nel finale), and\u00f2 a trovarlo nella primavera del 2002, affermando di essere dispiaciuta di non averlo fatto prima di allora. Dopo l'uscita dal carcere nel 2014, Jung ha riallacciato definitivamente il rapporto con la figlia, la quale nel frattempo si \u00e8 sposata e gestisce una piccola impresa d'abbigliamento.\nGeorge \u00e8 morto il 5 maggio 2021 nella sua casa di Boston, con la moglie Ronda al suo fianco fino alla fine. La notizia \u00e8 stata data tramite l'account Twitter ufficiale con una citazione dal film \"Blow\": \"Che tu possa avere sempre il vento in poppa, che il sole ti risplenda in viso, e che il vento del destino ti porti in alto a danzare con le stelle\". La causa della morte non \u00e8 stata resa nota, anche se aveva avuto problemi al fegato e ai reni."}
{"id": "496476", "revid": "46931", "url": "https://it.wikipedia.org/wiki?curid=496476", "title": "George Jacob Jung", "text": ""}
{"id": "496483", "revid": "125905264", "url": "https://it.wikipedia.org/wiki?curid=496483", "title": "Futbol'nyj Klub \u0160achtar Donec'k", "text": "Il Futbol'nyj Klub \u0160achtar (; ) \u00e8 un club calcistico ucraino di Donec'k che, fino al 1991, rappresent\u00f2 l'Unione Sovietica nelle competizioni UEFA con la denominazione \u0160acht\u00ebr in russo.\n\u00c8 altres\u00ec noto nella traslitterazione anglosassone Shakhtar Donetsk.\nFondato nel 1936 come Stachanovec (), si aggiudic\u00f2 5 Coppe e una Supercoppa dell'URSS prima del 1991 e, dopo l'indipendenza ucraina, 13 campionati, altrettante coppe e 9 supercoppe nazionali.\nSi tratta della prima squadra ucraina a vincere una competizione europea di club, la Coppa UEFA 2008-09; la sua connazionale , infatti, vinse due Coppe delle Coppe nel 1975 e 1981 in rappresentanza dell'URSS.\nIl termina \"\u0160achtar\" in ucraino significa \"minatore\": il club \u00e8, infatti, culturalmente legato all'area industrializzata del bacino del Donec in cui \u00e8 molto sviluppata l'attivit\u00e0 estrattiva del carbone.\nTale area, nota anche come Donbass, da cui il nome dello stadio interno Donbass Arena, \u00e8 teatro di una guerra civile in corso dal 2014, ragion per cui lo \u0160achtar \u00e8 costretto a disputare altrove le gare interne: dapprima all'Arena L'viv di Leopoli tra il 2014 e il 2017, a seguire dello stadio Metalist di Charkiv dal 2017 al 2020 e, da allora, allo stadio Olimpico di Kiev, citt\u00e0 che ospita anche la sede del club.\nDal 2021 la prima squadra del club \u00e8 allenata dal tecnico italiano Roberto De Zerbi.\nStoria.\nLe origini del club risalgono a settembre 1911, quando nacque l'associazione sportiva \"Juzovka\", divenuta negli anni venti \"Club di Lenin\". Il club \u00e8 soprannominato la \"squadra dei minatori\", dal nome \"\u0161achtar\", che significa, appunto, \"minatori\".\nIl club \u00e8 stato fondato nel maggio 1936 e fu inizialmente chiamato \"Stachanovec\" in memoria di Aleksej Grigor'evi\u010d Stachanov, il leggendario minatore del bacino del Donec, la cui estrema dedizione al lavoro divenne proverbiale. La prima squadra era formata da due squadre locali partecipanti tutti e due alle Spartachiadi: \"Dynamo Horlivka\" e \"Stalino\".\nDagli anni sessanta lo \u0160achtar dell'allenatore Oleg O\u0161enkov fu tre volte finalista della Coppa dell'URSS, vincendola in due circostanze, nel 1961 e nel 1962. Il club fu soprannominato \"la squadra della coppa\" per i successi mietuti ogni anno nel cammino verso la finale, anche se i maggiori traguardi la squadra li avrebbe tagliati tra la met\u00e0 degli anni settanta e i primi anni ottanta.\nNel 1975 lo \u0160achtar giunse secondo nel campionato sovietico, ottenendo cos\u00ec il diritto a rappresentare l'Unione Sovietica nelle coppe europee. Nel 1978 si classific\u00f2 terzo nel campionato sovietico e un anno pi\u00f9 tardi si iss\u00f2 nuovamente alla seconda piazza della graduatoria. Il capitano e attaccante Vitalij Staruchin fu eletto miglior giocatore del campionato sovietico e si laure\u00f2 capocannoniere del campionato sovietico con 26 gol segnati.\nLo \u0160achtar port\u00f2 per due volte la Coppa dell'URSS in riva al Donec, nel 1980 e nel 1983, anno in cui vinse anche la Supercoppa dell'URSS battendo i campioni in carica del Dnipro Dnipropetrovs'k.\nA partire dagli anni novanta, con la nascita del campionato ucraino, lo \u0160achtar insidi\u00f2 la leadership della in ambito nazionale. Vice-campioni d'Ucraina nel 1993-1994 sotto la guida di Valerij Jarem\u010denko, nel 1994-1995 gli arancioneri vinsero la coppa nazionale, mentre nel 1995-1996 vissero una travagliata annata, segnata dall'assassinio del presidente Achat Bragin, controverso uomo d'affari molto noto nel bacino del Donec. Un anno dopo, l'11 ottobre 1996, il magnate Rinat Achmetov rilev\u00f2 la squadra diventandone il presidente. Nel volgere di pochi anni egli realizz\u00f2 corposi investimenti volti a migliorare le infrastrutture sportive e ad allestire una squadra competitiva anche nel palcoscenico continentale. Dall'avvento di Achmetov hanno vestito la maglia dello \u0160achtar giocatori di valore internazionale, affermatisi anche in altri club europei.\nDa quel momento lo \u0160achtar inanell\u00f2 una serie di cinque piazzamenti al secondo posto in campionato, dal 1996-1997 al 2000-2001, sempre alle spalle della . Nei primi anni 2000 il club inizi\u00f2 ad arricchirsi di calciatori stranieri e nel 2000-2001 riusc\u00ec a qualificarsi alla fase a gironi di UEFA Champions League, dove chiuse al terzo posto nel proprio raggruppamento. Nella stagione 2001-2002, sotto la guida tecnica di Nevio Scala, primo straniero a guidare lo \u0160achtar, i \"minatori\" si aggiudicarono per la prima volta il campionato ucraino, abbinandolo al successo nella coppa nazionale, centrando il primo \"double\" nella storia del club. \nDal maggio 2004, sotto la guida del romeno Mircea Lucescu, la squadra di Donec'k torn\u00f2 a dominare la scena nazionale, vincendo tre campionati in quattro anni e il primo trofeo internazionale della propria storia, la Coppa UEFA, nel 2008-2009, sconfiggendo in finale il Werder Brema per 2-1 dopo i tempi supplementari allo stadio \u015e\u00fckr\u00fc Sara\u00e7o\u011flu di Istanbul. Sconfitto in Supercoppa europea dal , lo \u0160achtar rivinse il campionato nel 2009-2010 e un altro \"double\" campionato-coppa nazionale nel 2010-2011, annata in cui riusc\u00ec a raggiungere i quarti di finale di UEFA Champions League dopo aver vinto il girone di prima fase. Negli anni successivi i \"minatori\" colsero altri tre successi in campionato, portando a cinque i titoli vinti consecutivamente, oltre ad aggiudicarsi varie volte la coppa e la supercoppa nazionale.\nA causa dei conflitti armati che da maggio 2014 interessarono l'Ucraina e l'autoproclamata Repubblica Popolare di Donec'k, dall'estate 2014 la squadra ha giocato i propri match casalinghi a Leopoli e dalle stagioni successive a Charkiv, per via delle ribellioni autonomiste filorusse originatesi nell'est dell'Ucraina, conflitti che hanno provocato danneggiamenti anche alla Donbas Arena nell'agosto 2014. Nel 2015-2016 la squadra, eliminata dalla UEFA Champions League, prosegu\u00ec il cammino europeo in Europa League, dove arriv\u00f2 in semifinale. La vittoria del mese successivo nella finale di coppa nazionale coincise con l'ultima partita come allenatore dello \u0160achtar per l'allenatore Mircea Lucescu, che lasci\u00f2 la panchina della squadra di Donec'k dopo aver vinto 22 trofei in 12 anni. \nPer la successione del tecnico rumeno la dirigenza si affid\u00f2 al portoghese Paulo Fonseca, che esord\u00ec vincendo la supercoppa nazionale e vinse tre campionati e tre coppe nazionali nelle successive tre stagioni. Nel 2019 Fonseca fu rimpiazzato dal connazionale Lu\u00eds Castro, che in un biennio si aggiudic\u00f2 un titolo nazionale e condusse la squadra alle semifinali di Europa League. Segu\u00ec la gestione dell'italiano Roberto De Zerbi, che ha vinto la Supercoppa d'Ucraina 2021.\nColori e simboli.\nColori.\nI colori odierni del club, arancione acceso e nero, non sono da sempre quelli della squadra. In origine, ricalcando anche la colorazione del logo, lo Stachanovec' vestiva una maglia azzurra con bordatura rossa e calzettoni bianchi. Anche il primo \u0160achtar continu\u00f2 con l'azzurro, abbandonando il rosso e scegliendo un blu come colore di contrasto e inserendo una V bianca sul petto occasionalmente. Soltanto negli anni sessanta si scelse l'attuale e definitiva colorazione.\nIn genere lo \u0160achtar gioca in maglia arancione con pantaloncini neri e calzettoni arancioni. La divisa classica adottata negli anni sessanta era semplice, al limite, a seconda delle annate, con maniche nere. Negli anni settanta fu adottata una divisa a bande verticali, che divenne altrettanto iconica. Negli anni pi\u00f9 recenti il fornitore di turno, attualmente Nike, ha spesso oscillato proprio tra l'una e l'altra scelta di stile.\nSimboli ufficiali.\nStemma.\nIl primo simbolo del club fu disegnato nel 1936 ed era composto da un esagono blu con una 'S' rossa al centro cui si sovrapponeva un martello pneumatico. Nel 1946, quando il club cambi\u00f2 nome, il logo cambi\u00f2 in bianco e nero con la semplice aggiunta del denominativo sociale. A met\u00e0 degli anni sessanta fu scelto un iconico simbolo che dur\u00f2 a lungo con due martelli incrociati inseriti in un cerchio con la scritta \u0160achtar 'Donec'k'. Nello stesso periodo quel simbolo cominci\u00f2 ad apparire sulle divise e vi rimase almeno fino agli anni novanta, salvo qualche eccezione. Il nome del club era spesso inserito in russo, cos\u00ec come per tutte le altre partecipanti della competizione sovietica.\nNel 1989 l'artista Viktor Savilov, sull'onda di una ventata di rinnovamento all'interno del club, offr\u00ec una variante al simbolo inserendo un pallone e un campo da gioco stilizzato. Fu aggiunto alla divisa, leggermente modificato, dal 1997.\nNel 2007, durante la presentazione del nuovo stadio, fu mostrato anche il nuovo simbolo creato dalla societ\u00e0 italiana Interbrand. Per la prima volta dopo 30 anni riapparvero i martelli incrociati, simbolo storico del club.\nMascotte.\nLa mascotte \"Minatore\" (\"minatori\" \u00e8 il soprannome del club) intrattiene il pubblico durante le partite di casa.\nStrutture.\nStadio.\nIn passato lo stadio del club era lo stadio \u0160achtar, che oggi \u00e8 sede degli incontri del Metalurh Donec'k e della squadra B. L'impianto di casa del club, la Donbas Arena, inaugurata il 29 agosto 2009, ha una capacit\u00e0 di 50 149 posti a sedere ed \u00e8 nel novero dei 25 stadi che hanno ricevuto 5 stelle dalla UEFA.\nNell'agosto 2014, a causa della guerra dell'Ucraina orientale con combattimenti tra filorussi e forze governative ucraine nella citt\u00e0 di Donec'k, lo stadio ha subito gravi danni alla facciata nord-ovest e alle strutture in seguito a due esplosioni provocate da altrettante bombe. Per la sicurezza e incolumit\u00e0 dei giocatori, gi\u00e0 a luglio dello stesso anno il tecnico Mircea Lucescu aveva annunciato il trasferimento della squadra nella citt\u00e0 occidentale di Leopoli, in attesa di un ritorno alla normalit\u00e0 nell'est dell'Ucraina. La squadra ha giocato l'intera stagione 2014-2015, comprese le gare casalinghe di UEFA Champions League, all'Arena L'viv.\nDalla seconda met\u00e0 della stagione 2016-2017 al marzo del 2020, la squadra ha giocato le partite interne allo stadio Metalist di Charkiv. Dall'estate successiva gioca allo stadio Olimpico di Kiev.\nStatistiche e record.\nPartecipazione ai campionati e ai tornei internazionali.\nCampionati nazionali.\nDalla dissoluzione dell'Unione Sovietica il club ha sempre militato nella massima divisione ucraina, ma in precedenza ha disputato anche dieci stagioni nella seconda divisione del campionato sovietico di calcio. Da quando partecipa al campionato ucraino lo \u0160achtar, al pari della , ha sempre militato nella massima divisione. \u00c8 la squadra con pi\u00f9 vittorie nella Coppa e nella Supercoppa d'Ucraina.\nDalla nascita alla 2020-2021 compresa il club ha ottenuto le seguenti partecipazioni ai campionati nazionali:\nTornei internazionali.\nIl miglior risultato ottenuto \u00e8 naturalmente la vittoria della Coppa UEFA 2008-2009: dopo aver avuto la meglio anche sulla il club giunge alla finale, che viene giocata nello Stadio \u015e\u00fckr\u00fc Sara\u00e7o\u011flu di Istanbul: qui i tedeschi del vengono battuti per 2-1 ai tempi supplementari.\nGli ucraini giocano anche nella Supercoppa UEFA 2009, che va per\u00f2 al . Altri traguardi notevoli sono il raggiungimento dei quarti nella UEFA Champions League 2010-2011: dopo aver vinto il girone davanti all' (grazie a cinque vittorie ed una solo sconfitta, proprio in Inghilterra) gli ucraini eliminano la negli ottavi, ma escono nel turno successivo dopo l'incontro col Barcellona poi campione. Lo stesso traguardo viene raggiunto anche nella Coppa delle Coppe 1983-1984, quando a vincere \u00e8 il , mentre in Europa League vengono raggiunte le semifinali in due altre occasioni: nel 2015-2016 e nel 2019-2020, quando ad andare avanti sono rispettivamente e .\nAlla stagione 2020-2021 il club ha ottenuto le seguenti partecipazioni ai tornei internazionali:\nStatistiche individuali.\nIl giocatore con pi\u00f9 presenze nelle competizioni europee \u00e8 Darijo Srna a quota 137, mentre il miglior marcatore \u00e8 Luiz Adriano con 32 gol.\nStatistiche di squadra.\nA livello internazionale la miglior vittoria \u00e8 per 7-0, ottenuta contro il nella fase a gruppi della UEFA Champions League 2014-2015, mentre anche la peggior sconfitta \u00e8 per 7-0, subito contro il negli ottavi della stessa edizione.\nTifoseria.\nRivalit\u00e0.\nLa rivalit\u00e0 principale \u00e8 quella contro la . La sfida tra le due compagini \u00e8 conosciuta come \"Derby d'Ucraina\".\nL'altra rivalit\u00e0 \u00e8 con il Metalurh Donec'k, sebbene non sia sentita quanto quella con la , la sfida registra sempre il tutto esaurito nel cosiddetto \"Derby del Bacino del Donec\".\nIn campo europeo molto sentite sono le sfide con l' e il .\nOrganico.\nRosa 2021-2022.\n "}
{"id": "496484", "revid": "729019", "url": "https://it.wikipedia.org/wiki?curid=496484", "title": "Westland Lysander", "text": "Il Westland Lysander era un monomotore da trasporto, da collegamento ed osservazione ad ala alta prodotto dall'azienda britannica Westland Aircraft Ltd. negli anni trenta.\nCome gi\u00e0 avvenuto in precedenza per altri aerei da osservazione, gli venne assegnato il nome di un condottiero: in questo caso si trattava del generale spartiate Lisandro, mentre gli equipaggi lo ribattezzarono affettuosamente \"Lizzy\" oppure \"Flying Carrot\" (Carota Volante).\nStoria del progetto.\nIl progettista William Edward Willoughby \"Teddy\" Petter ebbe l'incarico di progettare il nuovo aereo in risposta alla specifica A.39/34, con la quale l'Air Ministry intendeva trovare il sostituto dell'Hawker Audax, aereo allora impiegato per la aerocooperazione con l'esercito. Nel progettare il nuovo velivolo la Westland punt\u00f2 molto sulla capacit\u00e0 di atterrare e decollare in spazi ridotti e da terreni non preparati: in questo il Lysander pu\u00f2 essere considerato un vero e proprio precursore dei moderni velivoli STOL.\nIl primo prototipo decoll\u00f2 il 15 giugno 1936 dall'aeroporto della RAF di Boscombe Down: era dotato di elica bipala in legno e l'armamento era costituito da tre mitragliatrici: due (Browning) alloggiate nelle carenature delle ruote del carrello, mentre la terza (una Lewis) era piazzata su un supporto snodato posizionato posteriormente nell'abitacolo, brandeggiabile dall'osservatore. Il Lysander fu subito un successo e ne vennero commissionati altri 144.\nL'entrata in servizio attivo avvenne presso il 16\u00ba squadrone della RAF nel giugno del 1938.\nTecnica.\nMonoplano ad ala alta, la cui caratteristica principale era la struttura a \"parasole\" con un montante di sostegno molto robusto. Su tutta la sua lunghezza, l'ala era dotata di slat, mentre sul bordo d'uscita erano disposti flap ed alettoni di grosse dimensioni, al fine di garantire buone caratteristiche di volo alle basse velocit\u00e0 e ridotte necessit\u00e0 in termini di spazio di decollo ed atterraggio.\nFin dai primi velivoli di serie, contrariamente al prototipo, l'elica era metallica e tripala ed era mossa da un motore Bristol Mercury XII radiale a nove cilindri, in grado di erogare 890 hp.\nL'armamento di caduta era appeso a rastrelliere sui parafanghi del robusto carrello fisso, come anche le 2 mitragliatrici leggere rivolte in direzione di marcia. L'altra arma era posizionata sulla parte posteriore dell'abitacolo e venne successivamente affiancata da un'altra mitragliatrice dello stesso tipo.\nImpiego operativo.\nAl momento dell'invasione nazista della Francia, 4 squadroni vennero schierati sul suolo francese: impiegati prevalentemente in compiti di ricognizione tattica o di osservazione dei tiri di artiglieria, si trovarono sporadicamente ad affrontare i caccia tedeschi, nettamente superiori. Tuttavia fu proprio un Lysander, nel novembre del 1939, il primo aereo alleato ad abbattere un bombardiere Heinkel He.111 in territorio controllato dalle truppe inglesi.\nLa Battaglia di Dunkerque vide un intenso impiego dei numerosi Lysander operanti oltre Manica: utilizzati per l'attacco delle postazioni tedesche e per il lancio di viveri e munizioni alle truppe accerchiate, i Lysander furono gli ultimi velivoli inglesi a lasciare la Francia per rientrare in madrepatria; dei 170 velivoli inizialmente inviati a seguito del contingente inglese, solamente 50 fecero ritorno.\nDopo il ritiro dal territorio francese, i Lysander vennero usati con compiti di soccorso ai piloti della RAF abbattuti sulla Manica, nel corso della Battaglia d'Inghilterra.\nImpiegati operativamente anche in Birmania, Egitto, Grecia, India e Palestina acquisirono una certa notoriet\u00e0 grazie al loro impiego nelle operazioni clandestine, durante le quali trasportarono, per l'infiltrazione od il recupero, un considerevole numero di agenti segreti (soprattutto al fine di mantenere i contatti con la resistenza francese).\nNello svolgimento di queste missioni i Lysander erano favoriti dalla loro capacit\u00e0 di decollare in spazi estremamente ridotti e da aviosuperfici non preparate, ma spesso dovevano operare in assenza di radioassistenza e generalmente in zone sottoposte ad oscuramento. Per tali missioni venne addirittura approntata una variante apposita, dotata di motore con potenza ridotta, possibilit\u00e0 di alloggiare un serbatoio di carburante supplementare ed una scaletta, fissata sul lato sinistro, per agevolare le operazioni di sbarco ed imbarco dei \"passeggeri\"; vennero inoltre dipinti di nero, al fine di rendere difficile la loro identificazione. In seguito questa colorazione risult\u00f2 controproducente (la sagoma dell'aereo vista dall'alto spiccava notevolmente sulle nuvole basse) e modificata in varie gradazioni di grigio.\nInquadrati in tre Squadron operanti da aeroporti segreti, (inizialmente a Newmarket (Suffolk) e successivamente dalla base RAF di Tempsford), questi velivoli effettuarono la \"consegna\" di 101 persone e l'imbarco di altre 128 in uscita dai territori occupati dai tedeschi.\nCuriosit\u00e0.\nNel film \"Addio al Re\" (1988) compare un Westland Lysander utilizzato per operazioni di infiltrazione nel territorio occupato di due ufficiali britannici incaricati di contattare la trib\u00f9, retta dal personaggio interpretato da Nick Nolte.\nNel film \"Allied, un'ombra nascosta\" il protagonista Brad Pitt \u00e8 un pilota canadese di Lysander stanziato in Inghilterra. Molti di essi sono ripetutamente inquadrati soprattutto a terra insieme a vari quadrimotori Lancaster, partecipa ad un'azione tipica di appoggio ai partigiani francesi e campeggia nella scena finale."}
{"id": "496487", "revid": "339392", "url": "https://it.wikipedia.org/wiki?curid=496487", "title": "Valery Lobanovsky", "text": ""}
{"id": "496493", "revid": "3691374", "url": "https://it.wikipedia.org/wiki?curid=496493", "title": "Keygenerator", "text": ""}
{"id": "496496", "revid": "729019", "url": "https://it.wikipedia.org/wiki?curid=496496", "title": "Porta San Giorgio (Firenze)", "text": "La porta San Giorgio fa parte delle mura di Firenze e si trova nel quartiere di Oltrarno tra via San Leonardo e la costa San Giorgio. Da qui parte il pi\u00f9 lungo tratto esistente di mura cittadine.\nStoria e descrizione.\nLa porta fu costruita nel 1324 assieme alla sesta cerchia di mura della citt\u00e0, in particolare il progetto di questa struttura si attribuisce a Andrea Orcagna. Il nome deriva dalla chiesa di San Giorgio, dalla quale prende il nome anche la \"Costa\" cio\u00e8 la strada collinare in salita.\nIn vista dell'assedio di Firenze, nel 1529, la porta fu ribassata su suggerimento di Michelangelo, allora responsabile delle fortificazioni, in modo da essere meno vulnerabile alle cannonate, da poco diffuse come armi. Nel 1590 fu costruito a ridosso della porta il Forte di Santa Maria in San Giorgio, oggi noto come Forte Belvedere.\nSulla facciata esterna spicca il doppio arco con un bassorilievo risalente al XIV secolo nella lunetta, \"San Giorgio che uccide il drago\", realizzato da Andrea da Pontedera (oggi sostituito da una copia, mentre l'originale \u00e8 conservato a Palazzo Vecchio, nella sala della Vecchia Cancelleria).\nDalla parte interna della lunetta invece si trova un affresco di Bicci di Lorenzo con la \"Madonna in trono col Bambino e i santi Leonardo e Giorgio\"."}
{"id": "496500", "revid": "117655821", "url": "https://it.wikipedia.org/wiki?curid=496500", "title": "Runaways (fumetto)", "text": "Runaways \u00e8 un gruppo di personaggi immaginari a fumetti pubblicati negli Stati Uniti d'America dalla Marvel Comics e creati da Brian K. Vaughan (testi) e Adrian Alphona (disegni); successivamente la serie venne scritta da Kathryn Immonen e disegnata da Sara Pichelli. I protagonisti sono supereroi figli dei componenti dell'organizzazione criminale Orgoglio, che scappano di casa dopo aver scoperto il segreto dei loro genitori. Con il progredire della serie, alcuni personaggi muoiono o lasciano il gruppo, e ne vengono introdotti di nuovi.\nLa serie venne pubblicata da aprile 2003, come parte della linea \"Tsunami\", a settembre 2004 quando chiuse per le basse vendite, ma le buone recensioni hanno spinto la Marvel a riproporre la serie pochi mesi dopo; da allora la serie \u00e8 pubblicata senza interruzioni.\nStoria editoriale.\nLa prima serie, pubblicata per la linea editoriale \"Tsunami\" (la quale si prefiggeva il compito di attirare lettori di manga), \u00e8 durata diciotto numeri, dall'aprile 2003 al settembre 2004; ha chiuso in seguito alle basse vendite. Viste per\u00f2 le critiche positive e le buone vendite delle ristampe in volumi, la Marvel ha deciso di rilanciare la serie, azzerando la numerazione della testata e mantenendo il team creativo originale, che ha prodotto ventiquattro nuovi numeri dall'aprile 2005 al dicembre 2007, per essere poi sostituito da Joss Whedon e Michael Ryan, che hanno firmato un solo arco narrativo di sei episodi.\nLa serie \u00e8 stata quindi nuovamente rilanciata con un terzo volume firmato da Terry Moore e Humberto Ramos, che hanno prodotto due archi narrativi per essere poi sostituiti da Kathryn Immonen e Sara Pichelli.\nOgni sei episodi viene ristampata nel formato denominato \"Marvel Digest\", un formato tascabile che imita quello dei manga. Inoltre l'intera prima serie \u00e8 stata stampata in un formato cartonato.\nRunaways \u00e8 stato inizialmente lanciato, nel 2003, sotto la sfortunata linea editoriale \"Tsunami\". La prima ristampa in digest \u00e8 stata sotto l'etichetta \"Marvel Age\", e in seguito i primi episodi della prima serie sono andati sotto \"Marvel Next\". I successivi albi sono usciti per la divisione editoriale \"Marvel Heroes\", una delle principali dell'editore newyorchese.\nIn Italia la serie viene proposta nella collana \"100% Marvel\", in volumi da sei o pi\u00f9 storie, dalla Panini Comics. Attualmente sono stati pubblicati nove volumi, che coprono i tre volumi americani.\nTrama.\nRunaways racconta la storia di sei adolescenti che un giorno, in una delle tante assemblee dei genitori, scoprono che questi ultimi sono dei super criminali vedendoli uccidere una ragazza innocente durante una sorta di rito satanico. Cinque dei sei ragazzi scappano cos\u00ec di casa e decidono di opporsi all'impero criminale della loro famiglia andando a cercare prove sulla colpevolezza sui loro genitori, e sar\u00e0 andando di casa in casa che riceveranno le armi per combattere i loro genitori: trovando a casa di Gertrude Yorkes un velociraptor commissionato dai suoi genitori che obbedisce ai suoi comandi, scoprendo tramite un foglio che Karolina Dean \u00e8 in realt\u00e0 un'aliena fatta di luce mentre in casa Stein, Chase Stein trover\u00e0 dei guanti in grado di produrre fuoco e degli occhiali a raggi x. Nello stesso posto Nico Minoru si impossesser\u00e0 dell'asta magica della madre. Alla fine dei due volumi iniziali i ragazzi riusciranno a sconfiggere i loro \"vecchi\".\nPersonaggi.\nRunaways.\nLa formazione originale del gruppo era composta da sei membri:\nA cui si aggiungono successivamente:\nOrgoglio.\nSei coppie di criminali che vengono convocate nel 1984 dall'antica razza dei Gibborim, che gli offre la possibilit\u00e0 di aiutarli a creare il loro paradiso sulla terra provvedendoli di anime che aumentino la loro forza. In cambio, oltre a garantirgli potere e sicurezza per tutto il periodo in cui li serviranno, quando arriver\u00e0 sulla terra il paradiso dei Gibborim, a sei di loro sar\u00e0 garantito l'accesso, mentre gli altri sei moriranno con il resto della razza umana. Per questo decidono di comune accordo di garantire l'accesso al paradiso ai loro figli.\nNel gruppo evocato dai Gibborim sono presenti gli archetipi di cui hanno bisogno per completare la loro missione:\nOrgoglio ha in mano tutta Los Angeles, ma ha sempre mantenuto un profilo basso per non attirare le attenzioni dei supereroi. Viene sciolto alla fine della prima serie a causa della morte dei suoi membri.\nExcelsior.\nGruppo composto da Darkhawk, Philip Urich (l'ex-Goblin e nipote di Ben Urich), Chamber (mutante ed ex membro di Generation X), Julie Power (del Power Pack), Ricochet (degli Slingers) e Turbo (dei New Warriors).\nNuovo Orgoglio.\nNella seconda serie, le azioni dei ragazzi vengono seguite nell'ombra da un nuovo Orgoglio. Si scopre che \u00e8 composto da una versione giovanile di Geoffrey Wilder e da quattro amici di Alex, convinti che i Runaways siano dei criminali.\nArchi narrativi.\nGli archi narrativi si articolano in quattro serie (\"volumi\"):\nAltri media.\nFilm.\nNel maggio 2008 Brian K. Vaughan venne assunto per scrivere l'adattamento cinematografico del fumetto, prodotto da Kevin Feige, presidente dei Marvel Studios . Nell'aprile 2010 i Marvel Studios assunsero Peter Sollett per dirigere il film, e a maggio venne assunto Drew Pearce per scrivere la sceneggiatura. Nell'ottobre seguente venne tuttavia riportato che il film era stato messo da parte a favore di \"The Avengers\".\nTelevisione.\nNell'ottobre 2014 Feige afferm\u00f2 che la Marvel aveva spesso pensato, in alternativa al film, di realizzare una serie televisiva sul gruppo. Nell'agosto 2016 \u00e8 stata annunciata la serie televisiva \"Marvel's Runaways\" per il servizio di streaming on demand Hulu, che ha ordinato l'episodio pilota, scritto da Josh Schwartz e Stephanie Savage, e ulteriori sceneggiature per un eventuale ordine a serie."}
{"id": "496501", "revid": "69377", "url": "https://it.wikipedia.org/wiki?curid=496501", "title": "Gran Conte Ruggero", "text": ""}
{"id": "496503", "revid": "289247", "url": "https://it.wikipedia.org/wiki?curid=496503", "title": "Virsliga Lettone", "text": ""}
{"id": "496505", "revid": "73169", "url": "https://it.wikipedia.org/wiki?curid=496505", "title": "Key generator", "text": ""}
{"id": "496507", "revid": "599013", "url": "https://it.wikipedia.org/wiki?curid=496507", "title": "Tps", "text": ""}
{"id": "496510", "revid": "6923", "url": "https://it.wikipedia.org/wiki?curid=496510", "title": "Porta San Miniato", "text": "La Porta San Miniato fa parte della cerchia di mura di Firenze, e si trova in Oltrarno, in particolare nella zona di San Niccol\u00f2, tra Via San Miniato e via Monte alle Croci. Il nome deriva dal fatto che da qui parte la strada per arrivare alla chiesa di San Miniato al Monte.\nStoria.\nFu costruita nel 1320 nell'ambito della realizzazione della sesta cerchia muraria, ed ha una struttura diversa da quella di tutte le altre porte, essendo infatti priva di torre. I soldati di sentinella infatti sorvegliavano la zona servendosi solo di un camminamento sopra della porta, la cui scala di accesso \u00e8 ancora visibile sul lato interno.\nSul fianco esterno sono collocati due stemmi in pietra serena, raffiguranti i simboli del Comune.\nIl restauro.\nImportanti lavori di restauro furono fatti nel 1996 quando si fece ricostruire una porta in legno simile all'originale, perduta nel corso dell'Ottocento. Nel 2005 sono stati conclusi nuovi lavori di restauro della parte interna."}
{"id": "496511", "revid": "287204", "url": "https://it.wikipedia.org/wiki?curid=496511", "title": "Le mille luci di New York (romanzo)", "text": "Le mille luci di New York \u00e8 un romanzo dello scrittore statunitense Jay McInerney.\nTrama.\nIl nome del protagonista del romanzo non viene mai citato: l'autore, infatti, utilizza la tecnica della narrazione in seconda persona. Si tratta di un giovane che vive a New York, originario del Massachusetts, reduce dal divorzio con la moglie Amanda.\nAmanda \u00e8 una ragazza di Kansas City di origini molto modeste, con un'infanzia travagliata alle spalle, che lo sposa per dimenticare il passato ed entrare nella sfolgorante vita di citt\u00e0. Dopo aver rinunciato a frequentare l'universit\u00e0, Amanda inizia a lavorare come modella, e finisce con l'abbandonare il marito per fare carriera in Europa.\nDepresso per il divorzio, il protagonista inizia a frequentare Ted Allagash e altri personaggi equivoci del Lower East Side di New York, che lo portano in un vortice di locali malfamati e cocaina. Questo stile di vita sfrenato lo porta a perdere l'invidiabile lavoro al Reparto Verifica dei Fatti di un'importante rivista. Egli si avventura sempre di pi\u00f9 lungo questa spirale discendente, diviso tra l'aspirazione a cambiare e la depressione che lo spinge sempre pi\u00f9 in fondo. Il romantico incontro con la cugina di Ted Allagash sembra l'unica cosa in grado di infondergli speranza, a distoglierlo dallo sgretolamento della propria vita.\nUn giorno, il fratello Micheal si presenta a casa sua in occasione del primo anniversario della morte della madre. In questa parte del romanzo riemerge il difficoltoso passato del protagonista, la sua infanzia da disadattato, il rapporto con la madre recuperato solo poco prima della morte di lei. Il doloroso flashback mette a nudo le radici del suo comportamento autodistruttivo e pone le basi per l'inevitabile decisione di ricominciare tutto daccapo. Il libro si chiude proprio con l'immagine di una nuova alba e di una nuova consapevolezza."}
{"id": "496513", "revid": "729019", "url": "https://it.wikipedia.org/wiki?curid=496513", "title": "Stazione di Milano Cadorna", "text": "La stazione di Milano Cadorna, ufficialmente Milano Nord Cadorna, \u00e8 una stazione ferroviaria di Milano, capolinea meridionale delle linee ferroviarie per Saronno ed Asso.\n\u00c8 la principale del Gruppo FNM ed \u00e8 situata in piazzale Luigi Cadorna, nelle adiacenze del Castello Sforzesco e della Triennale di Milano.\nStoria.\nL'edificio venne inaugurato nel 1879 dal sindaco Giulio Bellinzaghi.\nLa struttura iniziale, in legno strutturale e dall'aspetto di chalet di montagna, fu demolita nel 1895 e sostituita con un edificio a tre piani.\nNel 1920 la stazione venne ampliata, ma fu distrutta nel 1943 dai bombardamenti della seconda guerra mondiale.\nVenne ricostruita, con l'aspetto attuale, nell'immediato dopoguerra.\nNel 1964 diventa la prima stazione ferroviaria di Milano ad avere l'interconnessione con la metropolitana.\nFra il 1999 e il 2000, in previsione dell'attivazione del \"Malpensa Express\", la stazione e la piazza circostante sono state oggetto di interventi di riqualificazione sotto le direttive dell'architetto Gae Aulenti.\nStrutture e impianti.\nLa stazione dispone di dieci binari di testa per il servizio passeggeri, serviti da cinque marciapiedi dotati di pensiline. Il binario 1, utilizzato esclusivamente dal servizio Malpensa Express, si trova in posizione leggermente pi\u00f9 arretrata rispetto agli altri. La stazione \u00e8 inoltre dotata di due parchi ricovero mezzi.\nLa stazione \u00e8 accessibile, oltre che dall'ingresso principale di piazzale Cadorna, anche da un ingresso secondario situato in via Leopardi.\nMovimento.\nLinee suburbane.\nLa stazione costituisce il capolinea meridionale delle linee:\nLinee regionali.\nLa stazione costituisce il capolinea meridionale delle seguenti linee, gestite da Trenord:\nInterscambi.\nLa stazione costituisce un importante interscambio con le linee M1 e M2 della metropolitana di Milano.\nNelle vicinanze della stazione effettuano fermata alcune linee urbane di superficie, tranviarie ed automobilistiche, gestite da ATM.\nCinema.\nIl piazzale dei binari della stazione compare nel film \"La vita agra\" del 1964."}
{"id": "496515", "revid": "858648", "url": "https://it.wikipedia.org/wiki?curid=496515", "title": "Lucio Barani", "text": "Biografia.\nSindaco di Aulla.\nSocialista della corrente craxiana (definitosi lui stesso \"pi\u00f9 craxiano di Craxi\"), di professione medico della Direzione sanitaria della ASL di Massa-Carrara, presso il Distretto di Pontremoli-Fivizzano, Barani \u00e8 stato sindaco in due comuni: Aulla, dal 1990 al 2004, e Villafranca in Lunigiana dal 2004 al 2009.\nHa militato nel Partito Socialista Italiano, transitando per il Partito Socialista Riformista e il Partito Socialista, per confluire poi nel Nuovo PSI e nel Popolo della Libert\u00e0. Non ha mai aderito al PSI ricostituito nel 2007, cosa fatta da altri membri dell'ex NPSI, come Gianni De Michelis (temporaneamente) e Bobo Craxi.\nCome sindaco di Aulla ha guidato diverse giunte composte da: \nSi \u00e8 fatto notare per molte originali e insolite iniziative; ad esempio, nel 1994 inizi\u00f2 la tradizione aullese di far eleggere un \"sindaco dei ragazzi\": alla simbolica \"carica\" venne eletto il quattordicenne Achille Fiorentini.\nNell'agosto 1997, in qualit\u00e0 di primo cittadino di Aulla, fece installare all'ingresso della citt\u00e0 cartelli di benvenuto (con citazioni di Socrate e Platone) che descrivevano il comune come \"dedipietrizzato\" in riferimento polemico all'allora pubblico ministero Antonio Di Pietro, da lui considerato il persecutore di Craxi e dei socialisti. Il cartello fu posizionato accanto ad altri come quelli vietanti l'attivit\u00e0 di prostituzione sulle strade e il divieto di lanciare sassi dal cavalcavia.\nTra le altre eccentriche iniziative, propose Aulla come sede dei giochi olimpici e nel 1998 apr\u00ec l'\"ufficio comunale contro il malocchio\".\nDopo aver fatto approvare la concessione della cittadinanza onoraria di Aulla a Bettino Craxi, assieme a quella a Giulio Andreotti e Arnaldo Forlani, il 24 ottobre 1999 guid\u00f2 una delegazione del Consiglio Comunale a Hammamet per consegnarla ufficialmente. L'ex leader del Partito Socialista Italiano, commosso, accett\u00f2 la cittadinanza onoraria commentando, rivolto a Barani: \u201c\"hai avuto un coraggio che nessuno ha avuto, ora che sono in disgrazia. Questo gesto mi conforta\"\".\nBarani venne brevemente sospeso dal prefetto di Massa Carrara per aver concesso la cittadinanza onoraria a un uomo ricercato dalla giustizia italiana.\nAi funerali di Craxi, celebrati nella cattedrale di Tunisi, Barani fu l'unico sindaco d'Italia presente con la fascia tricolore. Fu anche uno di coloro che calarono la bara dell'ex premier socialista nella tomba del cimitero di Hammamet.\nFece anche erigere un monumento a forma di meridiana dedicato a Marco Pantani, in quanto \"vittima della giustizia sportiva\".\nLa statua di Craxi e il monumento alle \"vittime di Tangentopoli\".\nNel febbraio 2003 fece erigere nel centro cittadino una statua commemorativa di Bettino Craxi (con la scritta sul basamento che recita: \"Bettino Craxi - Statista, esule e martire\" e \"A Bettino Craxi. La citt\u00e0 di Aulla\"), rappresentante senza dubbio la prima del suo genere; in seguito fu messa in vendita da uno dei sindaci successivi, e valutata circa 150.000 euro in quanto composta di pregiato marmo di Carrara. Barani ha protestato in quanto la statua \u00e8 stata commissionata e sarebbe propriet\u00e0 del Nuovo PSI e non del Comune, secondo quanto dichiarato da Barani stesso, che ha affermato anche che il comune non ha quindi alcun diritto su di essa, potendo solo rimuoverla ma non venderla. Venne ipotizzato nel 2010 di regalarla alla citt\u00e0 di Milano e sostituirla con una copia meno costosa.\nAl suo fianco fece erigere un monumento ai \u201cMartiri di Tangentopoli\u201d, per commemorare i politici morti suicidi o \"perseguitati\" nel corso dell'inchiesta Mani pulite. Si tratta di una sorta di piccolo obelisco con incisioni commemorative tratte da parole di Craxi, Sergio Moroni e dello stesso Barani alla base.\nEntrambi i monumenti si trovano in piazza Bettino Craxi, una nuova piazza ricavata dalla divisione di piazza Gramsci.\nQuesti riconoscimenti indussero circa 70 parlamentari dell'allora Democratici di Sinistra a chiedere al Ministro degli Interni Enzo Bianco di sospendere nuovamente Barani dalle funzioni di sindaco per vilipendio della Costituzione, cosa poi non avvenuta.\nBarani ha rivelato anche di aver progettato di trafugare il corpo di Craxi per dargli sepoltura in Italia, cosa che la famiglia non voleva, per rispetto alla volont\u00e0 dello stesso Craxi, che non voleva rientrare, n\u00e9 da vivo n\u00e9 da morto, se non fosse stato riabilitato completamente.\nIl 14 ottobre 2014 viene deferito, assieme ad altre 10 persone, avanti la Corte dei conti per danno erariale allo Stato di 1,9 milioni di Euro in riferimento all'epoca in cui era sindaco di Aulla.\nSindaco di Villafranca in Lunigiana.\nHa poi lasciato la carica di sindaco di Aulla, divenendo sindaco di Villafranca in Lunigiana, paese in cui risiede.\nCome sindaco di Villafranca ha intitolato una via al - all'epoca ancora in vita - ex presidente della Tunisia Zine El-Abidine Ben Ali, per aver ospitato Craxi ad Hammamet dal 1993 al 2000 e averlo protetto dall'estradizione, poi cancellata dal sindaco successore dopo la rivoluzione tunisina del 2010-2011, in seguito alla quale Ben Ali \u00e8 stato deposto ed esiliato.\nParlamentare.\nGi\u00e0 alle elezioni politiche del 1992, Barani \u00e8 stato candidato con il Partito Socialista Italiano alla Camera dei Deputati, nella circoscrizione \"Pisa-Livorno-Lucca-Massa Carrara\", pur risultando, nonostante le circa 5.400 preferenze, il primo dei non eletti.\nAlle elezioni politiche del 2001 \u00e8 nuovamente candidato alla Camera dei Deputati, nella quota proporzionale della \"circoscrizione Toscana\", nella lista del Nuovo PSI, dove tuttavia non viene eletto in quanto la medesima lista non supera la soglia di sbarramento del 4%; contemporaneamente \u00e8 anche candidato nel collegio uninominale n\u00b0 20 (Carrara) dove, tuttavia, corre solamente con il Nuovo PSI (e dunque senza l'appoggio degli altri partiti della Casa delle Libert\u00e0): Barani ottiene degli ottimi consensi (pari a circa il 12% dei voti), anche se non gli consentono tuttavia l'elezione.\nElezione a deputato.\nAlle elezioni politiche del 2006 \u00e8 candidato alla Camera dei Deputati, nella \"circoscrizione Toscana\", nella lista comune \"\"Democrazia Cristiana-Nuovo PSI\" (in quota Nuovo PSI, in seconda posizione); sebbene la lista ottenga solamente lo 0,75% dei suffragi, grazie al meccanismo del \"miglior perdente\"\" ed in virt\u00f9 della rinuncia del capolista Gianni De Michelis (che gli ha ceduto il seggio preferendo rimanere parlamentare europeo), viene eletto deputato della XV Legislatura.\nAlla Camera dei Deputati \u00e8 stato membro della \"XII Commissione\" (Affari Sociali) e, poi, della Commissione Lavoro.\nNon ha aderito al Partito Socialista Italiano rinato nel 2007, rimanendo a guidare il Nuovo PSI.\nAlle elezioni politiche del 2008 \u00e8 ricandidato alla Camera dei Deputati, sempre nella \"circoscrizione Toscana\", nelle liste del Popolo della Libert\u00e0 (in sedicesima posizione), venendo rieletto deputato della XVI Legislatura.\nAlla Camera, durante la XVI Legislatura, \u00e8 stato Capogruppo del PdL nella \"XII Commissione\" (Affari sociali) e membro C\"ommissione Parlamentare d'inchiesta sugli errori in campo sanitario e sui disavanzi sanitari regionali\"; \u00e8 stato il primo firmatario della proposta di legge per l'istituzione dei DI.DO.RE. (Diritti \u2013 Doveri\u00a0\u2013 Reciprocit\u00e0) per il riconoscimento delle unioni di fatto e relatore al Decreto Balduzzi sulla riforma della sanit\u00e0.\nElezione a senatore.\nAlle elezioni politiche del 2013 \u00e8 candidato al Senato della Repubblica, in \"regione Lombardia\" (in sedicesima posizione) ed in \"regione Campania\" (in nona posizione), nelle liste del Popolo della Libert\u00e0 (in quota Nuovo PSI), venendo contemporaneamente eletto senatore della XVII Legislatura in entrambe le regioni ed optando per la Lombardia.\nAl Senato della Repubblica aderisce il primo giorno di legislatura al gruppo del Popolo della Libert\u00e0, per poi passare il giorno successivo, il 20 marzo 2013, al gruppo \"Grandi Autonomie e Libert\u00e0\" (gruppo parlamentare composto dai senatori di partiti minori di centro-destra, tra cui MpA, Grande Sud e Nuovo PSI); venendo poi eletto, l'8 maggio 2013, Segretario del Senato della Repubblica in rappresentanza del gruppo GAL, \u00e8 inoltre membro della \"II Commissione\" (Giustizia).\nA gennaio 2015 esibisce in Senato una maglietta nera con garofano rosso e la scritta \"Je suis Craxi\" (\"Io sono Craxi\"), parodia craxiana di \"Je suis Charlie\" (in solidariet\u00e0 al giornale satirico parigino \"Charlie Hebdo\" dopo gli attentati del gennaio 2015), gi\u00e0 indossata per commemorare Craxi ad Hammamet.\nA marzo 2015, poi, in polemica con il \"ddl anticorruzione\" del governo Renzi, presenta provocatoriamente degli emendamenti in cui propone le pubbliche scuse, l'esposizione al pubblico ludibrio, e la fucilazione in piazza (ma senza \"comportare la morte del reo\").\nIl 29 luglio 2015 abbandona il gruppo \"Grandi Autonomie e Libert\u00e0\" per aderire al nuovo gruppo parlamentare \"Alleanza Liberalpopolare-Autonomie\" (costituito da Denis Verdini a dai senatori fuoriusciti da Forza Italia per sostenere il \"governo Renzi\") di cui diviene capogruppo, abbandonando cos\u00ec l'opposizione e passando in maggioranza.\nDopo le numerose polemiche col suo partito (che \u00e8 strettamente legato a Forza Italia) a seguito dell'adesione al gruppo ALA, il 5 agosto Barani abbandona la carica di segretario del Nuovo PSI, pur rimanendo all'interno del partito.\nNon sara pi\u00f9 ricandidato in Parlamento alle elezioni politiche del 2018.\nNel 2019 viene nuovamente eletto segretario del Nuovo PSI.\nControversie.\nIl 2 ottobre 2015 Barani si rende protagonista di gesti sessisti in Parlamento nei confronti della senatrice del M5S Barbara Lezzi, provocando la sospensione dei lavori. Il 6 ottobre, l'Ufficio di Presidenza del Senato decide una sospensione di 5 giorni per Barani e per il collega di partito Vincenzo D'Anna - la prima volta nella storia della Repubblica che un capogruppo parlamentare viene sanzionato dall'Ufficio di Presidenza del Senato.\nCondannato a 3 anni e 2 mesi per il caso dei rimborsi spese ottenuti per viaggi istituzionali di quando era sindaco di Villafranca, nell\u2019estate del 2019 viene assolto in cassazione perch\u00e9 il fatto non costituisce reato."}
{"id": "496525", "revid": "436907", "url": "https://it.wikipedia.org/wiki?curid=496525", "title": "Epica (gruppo musicale)", "text": "Gli Epica sono un gruppo musicale symphonic metal olandese fondato a Reuver (frazione di Beesel) nel 2002 da Mark Jansen, ex chitarrista degli After Forever. Il nome deriva dall'omonimo disco del 2003 dei Kamelot.\nNati come gruppo symphonic metal con tendenze gothic, gli Epica hanno in seguito incorporato nelle proprie sonorit\u00e0 influenze melodic death. A partire dal terzo album, \"The Divine Conspiracy\", sono divenute evidenti anche attitudini progressive. Inoltre sono spesso presenti riff tipici del thrash, parti di batteria caratteristiche del black e passaggi power. Alcuni brani presentano anche riff groove, sfumature elettroniche e melodie folk derivate dalla tradizione araba o, pi\u00f9 raramente, cinese o celtica. Tipica degli Epica \u00e8 anche l'attenzione alle linee vocali che, in contrasto con il contesto, tessono melodie molto orecchiabili e immediate. Caratteristiche sono anche le atmosfere, talvolta magniloquenti e talvolta apocalittiche, create dall'orchestra e dai cori lirici.\nGli Epica sono noti anche per la loro attenzione ai testi, che sovente trattano tematiche filosofiche, psicologiche, spirituali, socio-politiche, di cronaca e d'attualit\u00e0.\nStoria del gruppo.\nPrimi anni e \"The Phantom Agony\" (2002\u20132004).\nGli Epica si formarono nel 2002 con il nome iniziale di Sahara Dust dall'incontro dei chitarristi Mark Jansen e Ad Sluijter, rispettivamente ex componenti degli After Forever e dei Cassiopeia. Il gruppo nacque inizialmente come progetto parallelo ma, in seguito al licenziamento di Jansen dagli After Forever, divenne un progetto stabile. Riguardo alla nascita del gruppo, Sluijter spieg\u00f2: \nAl gruppo, presentato in via ufficiale il 18 maggio, si unirono anche il tastierista Coen Janssen, la cantante norvegese Helena Iren Michaelsen (ex Trail of Tears) e il batterista norvegese Iwan Hendrikx. Il 21 dello stesso mese entr\u00f2 in formazione anche il bassista Yves Huts.\nIl 3 settembre 2002 il gruppo annunci\u00f2 la dipartita di Michaelsen ed Hendrikx, ritornati in Norvegia, e al contempo rivelarono di aver composto materiale inedito. Intorno allo stesso periodo entrarono in formazione la cantante Simone Simons e il batterista Jeroen Simons: il gruppo realizz\u00f2 cos\u00ec il demo \"Cry for the Moon\" (composto dall'omonimo brano e da \"Illusive Conseus\"), pubblicato il 20 gennaio 2003.\nNel marzo 2003 Jansen decise di cambiare il nome del gruppo in Epica, in onore dell'omonimo album dei Kamelot. Il 17 giugno dello stesso venne pubblicato attraverso la Transmission Records l'album di debutto \"The Phantom Agony\", dal quale sono stati estratti i singoli \"The Phantom Agony\", \"Feint\" e \"Cry for the Moon\". Per i primi due singoli sono stati girati anche dei videoclip.\nLo stile musicale dell'album \u00e8 stato definito come un symphonic metal caratterizzato da tendenze gothic, atmosfere \u00abmedievaleggianti\u00bb, incursioni nel power e, in alcuni brani, dall'uso di tempi dispari. I testi trattano tematiche come il fondamentalismo, il terrorismo, i preti pedofili, i sogni lucidi, la contrapposizione tra casualit\u00e0 e destino, dei fatti di cronaca e la psicologia umana nelle relazioni interpersonali.\nNell'ottobre 2004 venne pubblicato il CD+DVD \"We Will Take You with Us\", contenente un'esibizione degli Epica con coro e orchestra da camera, due esecuzioni acustiche di \"Feint\" e di \"Run for a Fall\", un documentario e la reinterpretazione di \"Memory\", brano tratto dal musical \"Cats\".\n\"Consign to Oblivion\" (2005\u20132007).\nTra aprile e novembre 2004, gli Epica sono tornati in studio di registrazione per la realizzazione del secondo album, intitolato \"Consign to Oblivion\" e pubblicato il 21 aprile 2005. L'album, ispirato dalla cultura Maya, \u00e8 stato promosso dal singolo \"Solitary Ground\", pubblicato il 10 maggio e accompagnato dal relativo video musicale.\n\"Consign to Oblivion\" si presenta come un album pi\u00f9 leggero e di facile ascolto rispetto al precedente, anche grazie alle atmosfere pi\u00f9 luminose, alla minore presenza di growl e scream, alla generale riduzione del minutaggio dei brani, al maggiore uso dei tempi pari e alla maggiore attenzione alle melodie. In \"Trois Vierges\" gli Epica si sono fregiati della collaborazione di Roy Khan, cantante dei Kamelot. Riguardo invece al filo conduttore dei testi, Mark Jansen si \u00e8 espresso cos\u00ec: \nIl 15 settembre 2005 \u00e8 stato pubblicato \"The Score - An Epic Journey\", colonna sonora del film \"Joyride\", mentre il 21 ottobre \u00e8 stata la volta del secondo singolo estratto da \"Consign to Oblivion\", intitolato \"Quietus\" e distribuito in due versioni.\nNel maggio 2006 \u00e8 uscito invece il foto-audiolibro \"The Road to Paradiso\", che racconta la storia del gruppo da quando aveva ancora il nome di Sahara Dust fino all'ultimo concerto al Paradiso di Amsterdam. Nell'audiobook sono presenti anche i brani inediti \"The Fallacy\", dalle tinte synth pop e dance pop, e \"Purushayita\", d'ispirazione new age e ambient. Il progetto originale di \"The Road to Paradiso\" prevedeva anche il DVD dell'esibizione tenutasi nella sala per concerti, ma la Trasmission Records ha dichiarato bancarotta durante la post-produzione e quindi non \u00e8 mai stato pubblicato, nonostante la diffusione di un trailer. In un'intervista del luglio 2018, Simone Simons ha chiarito che la futura pubblicazione di questo DVD non \u00e8 nei piani degli Epica in quanto non li rappresenta pi\u00f9.\n\"The Divine Conspiracy\" (2007\u20132009).\nDopo aver firmato un contratto discografico con la Nuclear Blast, gli Epica sono rientrati in studio di registrazione per incidere il terzo album in studio. Poco prima delle registrazioni, il batterista Jeroen Simons ha lasciato la formazione e gli Epica hanno ingaggiato come turnista Ari\u00ebn van Weesenbeek; questi \u00e8 poi diventato un membro ufficiale della band il 3 dicembre 2007.\nIl 28 agosto 2007 (7 settembre per l'Europa) \u00e8 stato pubblicato il concept album \"The Divine Conspiracy\", il quale ha segnato una svolta nello stile musicale del gruppo. Vari brani contenuti nell'album sono caratterizzati da sonorit\u00e0 tratte dal metal estremo (soprattutto death e black), mentre altri presentano strutture marcatamente progressive o accenni industrial. Nel brano \"Death of a Dream (The Embrace That Smothers ~ Part VII)\" \u00e8 presente una collaborazione con Sander Gommans, allora membro degli After Forever, che ha interpretato delle parti in voce death.\nMark Jansen ha descritto il tema dell'album attraverso la seguente dichiarazione: In realt\u00e0 l'album \u00e8 divisibile in due parti: la prima tratta tematiche spiccatamente psicologiche (stalking, tossicodipendenza, ambizione smodata, avarizia, egocentrismo e narcisismo), mentre la seconda riguarda il rapporto tra religione e potere politico, il fondamentalismo e altre tematiche collegate come l'aborto e la condizione delle minoranze nelle teocrazie, con particolare attenzione per la condizione femminile nelle societ\u00e0 islamiche.\nDall'album sono stati estratti i singoli \"Never Enough\" e \"Chasing the Dragon\", quest'ultimo incluso successivamente anche nella colonna sonora del film \"In the Name of the King\".\nPer promuovere l'album, gli Epica hanno intrapreso un tour mondiale, che per\u00f2 \u00e8 stato ostacolato dalla MRSA contratta da Simone Simons. A causa della malattia, la band ha dovuto cancellare le date in Messico, in Colombia e in Regno Unito, mentre negli Stati Uniti d'America il ruolo di cantante \u00e8 stato temporaneamente preso da Amanda Somerville. Simone Simons si \u00e8 ripresa appena in tempo per il Miskolc Opera Festival, tenutosi in Ungheria il 14 giugno 2008. Qui gli Epica si sono esibiti con un'orchestra e un coro, eseguendo sia brani del proprio repertorio sia cover di brani classici e colonne sonore. Dal concerto \u00e8 stato tratto un album dal vivo, \"The Classical Conspiracy - Live in Miskolc, Hungary\", pubblicato l'8 maggio 2009.\nNel 2008 gli Epica hanno reinterpretato il brano \"Nothing's Wrong\" del gruppo punk olandese De Heideroosjes, inserito nell'album \"Ode &amp; Tribute\" di questi ultimi.\n\"Design Your Universe\" (2009\u20132011).\nA settembre 2009 \u00e8 uscito \"Unleashed\", singolo promozionale per il quale \u00e8 stato pubblicato anche un videoclip. All'interno del suo disco \u00e8 presente come b-side il brano \"Resign to Surrender (A New Age Dawns - Part IV)\". Si tratta dei primi brani pubblicati con il nuovo chitarrista, Isaac Delahaye, subentrato a Ad Sluijter il 16 gennaio dello stesso anno.\nIl 16 ottobre 2009 gli Epica hanno pubblicato il loro quarto album, \"Design Your Universe\", al cui interno \u00e8 presente anche un duetto con Tony Kakko dei Sonata Arctica, che ha prestato la propria voce in \"White Waters\". Il 30 ottobre \u00e8 stato poi pubblicato il brano \"Martyr of the Free Word\" all'interno di uno split discografico in vinile contenente anche \"From the Heaven of My Heart\" degli Amorphis.\n\"Design Your Universe\" ha ricevuto l'acclamazione della critica specializzata, anche grazie alle novit\u00e0 che ha introdotto. Infatti nell'album la chitarra \u00e8 stata posta in primo piano rispetto agli album precedenti e presenta una maggiore frequenza di assoli, contribuendo cos\u00ec a rendere pi\u00f9 aggressivo un sound che, anche grazie al robusto lavoro della batteria, presenta influenze melodic death e thrash. Sono inoltre presenti passaggi progressive e momenti vicini al melodic black e al power. Caratteristica dell'album \u00e8 anche la grande attenzione alla struttura generale e al \"labor limae\", riuscendo cos\u00ec a tessere un filo conduttore fra brani diversi.\nPer quanto riguarda le tematiche trattate, esse riguardano soprattutto tre argomenti: il concetto di libert\u00e0 di parola e pensiero, la \"Teoria della Risonanza e dei Campi Morfici\" elaborata da Rupert Sheldrake e la \"Teoria del Paradigma Olografico\" elaborata da Bohm e Pribram. Vi sono per\u00f2 anche un testo sulle esperienze di pre morte, uno ispirato al film \"Intervista col vampiro\" e alcuni particolarmente intimi e personali. Ci\u00f2 nonostante, Mark Jansen ha spiegato il senso dell'album attraverso la seguente dichiarazione: \nGrazie a \"Design Your Universe\", gli Epica hanno vinto tre premi ai Metal Symphonique Award: miglior album, miglior gruppo e miglior performance dal vivo. Inoltre, secondo Mindview, \"Design Your Universe\" \u00e8 il miglior album in assoluto del 2009, mentre secondo \"Lords of Metal\" \u00e8 il secondo.\nIl 17 ottobre 2009 gli Epica si sono esibiti durante l'annuale Metal Female Voices Fest. Lo show, che ha avuto come ospiti Floor Jansen e Ad Sluijter, \u00e8 stato filmato, ma il relativo DVD non \u00e8 mai stato pubblicato.\nIl \"Design Your Universe World Tour\" ha avuto luogo tra il 2009 e il 2011. Nella parte europea, gli Epica sono stati supportati prima dagli Amberian Dawn e dai Sons of Season, poi dai ReVamp e dai Kells. Invece i D\u00e5\u00e5th, i Threat Signal e i Blackguard si sono alternate come band spalla del tour nordamericano, che ha avuto un successo tale da divenire uno dei pi\u00f9 riusciti della Nuclear Blast, a detta dell'etichetta stessa. Proprio per questo il gruppo ha deciso di tornare oltreoceano con ventiquattro ulteriori date, stavolta supportata da Scar Symmetry, Blackguard, Mutiny Within e The Agonist. Infine, nell'ultima parte del tour mondiale i supporter sono stati i MaYaN, neonato progetto parallelo symphonic death metal di Jansen. Successivamente gli Epica hanno partecipato a vari festival musicali, spesso da headliner; in particolare, durante il Metal Female Voices Fest del 2010 ha avuto luogo un concerto speciale dedicato a \"The Phantom Agony\", il cui brano omonimo \u00e8 stato reinterpretato in chiave dance metal.\nIl 19 novembre 2010 sono stati pubblicati il video ed il singolo di \"This Is the Time\", il cui ricavato \u00e8 stato devoluto in beneficenza al WWF.\n\"Requiem for the Indifferent\" (2011\u20132013).\nIl 17 novembre 2011, gli Epica hanno annunciato attraverso il proprio sito ufficiale il completamento delle registrazioni del loro quinto album in studio, il quale \u00e8 poi stato pubblicato il 9 marzo 2012 dalla Nuclear Blast. Intitolato \"Requiem for the Indifferent\", il titolo dell'album \u00e8 stato spiegato da Mark Jansen attraverso la seguente dichiarazione: Dopo averne rivelato la copertina e la lista tracce, nel gennaio 2012 gli Epica hanno reso disponibili delle anteprime tratte dal brano \"Monopoly On Truth\". Il singolo apripista \u00e8 stato per\u00f2 \"Storm the Sorrow\", uscito digitalmente il 2 febbraio 2012 e successivamente sfruttato per un videoclip.\n\"Requiem for the Indifferent\" \u00e8 stato definito dalla stampa come innovativo, stratificato, eccentrico, equilibrato e complesso. Rispetto a \"Design Your Universe\", \u00e8 aumentata la componente progressive, creando cos\u00ec brani vari al loro interno, con strutture pi\u00f9 articolate e in grado di alternare calma e aggressivit\u00e0. Le parti strumentali sono inoltre ricche di influenze melodic death, thrash e, pi\u00f9 raramente, melodic black, che contrastano con la rinnovata orecchiabilit\u00e0 delle linee vocali; \u00e8 invece diminuito l'uso dell'orchestra, anche per via delle scelte di produzione che hanno prediletto suoni pi\u00f9 freddi, scarni e austeri rispetto agli album precedenti. Per quanto riguarda i testi, gli Epica si sono concentrati su tematiche socio-politiche di scottante attualit\u00e0 come la primavera araba, la strage di Ut\u00f8ya, il disastro ambientale della piattaforma petrolifera Deepwater Horizon, il fondamentalismo, la crisi economica e il suicidio visto attraverso varie culture e motivazioni. Non mancano per\u00f2 dei testi molto intimi e introspettivi.\nIl 24 marzo 2012 il bassista Yves Huts ha annunciato di aver abbandonato gli Epica a causa di un'altra opportunit\u00e0 di carriera che non gli permetteva di proseguire lo svolgimento del tour. A sostituirlo \u00e8 subentrato Rob van der Loo, ex-bassista dei Delain nonch\u00e9 componente dei MaYaN. Il tour mondiale \u00e8 iniziato a marzo 2012 ed \u00e8 finito a luglio 2013. Nella parte europea i gruppi di apertura sono stati, alternandosi, gli Stream of Passion, gli Xandria, i Voices of Destiny, i Katatonia e i ReVamp. Nel tour nordamericano, invece, le band spalla scelte sono state gli Alestorm, gli Insomnium e i System Divide. Per la prima volta gli Epica hanno tenuto concerti anche in vari Stati dell'Oceania, del Sud-est asiatico e dell'Asia orientale. Il tour ha compreso anche vari festival di cui una buona parte da headliner. I concerti tenuti in Messico hanno permesso agli Epica di venire candidati, nell'ottobre 2013, nella categoria \"Best Alternative\" del premio Lunas del Auditorio.\nNel frattempo la band ha collaborato con il programma televisivo olandese \"Niks te gek\", in cui delle persone mentalmente disabili possono realizzare i propri sogni. Il sogno di Ruurd Woltring era quello di poter registrare una sua canzone con gli Epica, i quali hanno riarrangiato \"Forevermore\", brano composto dallo stesso Woltring e di cui \u00e8 stato anche realizzato un videoclip. L'episodio televisivo in questione \u00e8 stato trasmesso il 16 settembre. \"Forevermore\" \u00e8 stato successivamente pubblicato come singolo digitale di beneficenza attraverso l'iTunes Store. Poco dopo, la band ha partecipato anche alla raccolta \"Acoustic Dance Sessions\" con una reinterpretazione di Happines, singolo di Alexis Jordan.\nIn occasione del decimo anniversario della nascita degli Epica, la band ha celebrato l'evento con un grande concerto insieme a un'orchestra di settanta elementi e a un coro di quaranta, gli stessi presenti nello show del \"The Classical Conspiracy - Live in Miskolc, Hungary\". L'evento, chiamato \"Retrospect - 10th Anniversary\", si \u00e8 svolto il 23 marzo 2013 al Klokgebouw di Eindhoven ed \u00e8 stato ricco di effetti speciali e di ospiti internazionali. Durante il concerto, gli Epica si sono esibiti con canzoni provenienti da tutti e cinque i loro album fino ad allora pubblicati e con un nuovo inedito. \"Retrospect - 10th Anniversary\" \u00e8 durato circa tre ore e quindi \u00e8 stato il concerto pi\u00f9 lungo della carriera degli Epica. Inoltre \u00e8 stato possibile seguirlo in streaming live HD tramite la piattaforma online \"Live Music Stage\". Essendo stato registrato, \"Retrospect - 10th Anniversary\" \u00e8 stato pubblicato in due versioni, una con tre DVD e due CD e l'altra con due BD e due CD.\nA partire dal primo luglio, gli Epica hanno interrotto momentaneamente le attivit\u00e0 dal vivo per permettere a Simone Simons di portare a termine con serenit\u00e0 la gravidanza. Vincent G. Palotai, figlio di Simons e del marito Oliver Palotai, \u00e8 nato il 2 ottobre 2013. Successivamente, quattro membri degli Epica sono stati scelti per partecipare a \"Karmaflow\", la prima opera rock sotto forma di videogioco, alla quale hanno partecipato anche vari artisti della scena metal. Janseen e van Weesenbeek hanno contribuito alle sezioni strumentali, mentre Simons ha interpretato la Distruttrice in \"The Creator and the Destroyer\", cantata in duetto con Dani Filth, e Jansen ha interpretato la Guida in \"The Guide\", cantata in duetto con Lindsay Schoolcraft. Il primo atto del videogioco \"Karmaflow\" \u00e8 uscito il 16 gennaio 2016, il secondo atto il 6 maggio dello stesso anno.\n\"The Quantum Enigma\" (2014\u20132016).\nIl 5 febbraio 2014 gli Epica hanno annunciato il sesto album in studio, intitolato \"The Quantum Enigma\", mentre il 17 dello stesso mese il gruppo ha rivelato la copertina, la lista tracce e le date di pubblicazione, fissate per il 2 maggio in Europa, il 5 maggio nel Regno Unito e il 13 maggio negli Stati Uniti. Nello stesso comunicato, inoltre, \u00e8 stato rivelato che l'album sarebbe stato reso disponibile in formato standard e in quattro edizioni speciali, le quali avrebbero contenuto quattro differenti bonus track.\nAnticipato dai singoli \"The Essence of Silence\" e \"Unchain Utopia\", pubblicati rispettivamente il 14 marzo e l'8 aprile e dotati di lyric video, l'album ha visto la collaborazione di Marcela Bovio degli Stream of Passion, la quale ha provveduto ai cori, Dani\u00ebl de Jongh dei Textures, che ha prestato la propria voce nella title-track, un'orchestra d'archi e un coro di sedici elementi ciascuno. Il 30 ottobre 2014 \u00e8 stato poi pubblicato il videoclip di \"Victims of Contingency\", diretto da Remko Tielemans.\nPer \"The Quantum Enigma\" gli Epica hanno creato brani dalle strutture pi\u00f9 compatte e meno dispersive, per lo pi\u00f9 nella forma canzone, riuscendo a essere diretti senza perdere stratificazione sonora. Nonostante la ripresa di un sound pi\u00f9 orchestrale rispetto all'album precedente, le parti di chitarra, basso e batteria oscillano tra i vari generi del metal estremo (soprattutto death e thrash, ma talvolta anche melodic black) con ancora pi\u00f9 veemenza, senza per questo disdegnare momenti tranquilli o solari. In contrasto con il contesto aggressivo, \u00e8 stata data grande importanza anche alle melodie e alla creazione di ritornelli molto orecchiabili. Simone Simons ha parlato di un album che, grazie a un lavoro di squadra mai stato cos\u00ec intenso, \u00e8 riuscito a essere equilibrato, vario e in grado di bilanciare melodie mangia-cervello e metal estremo. Sono anche presenti sfumature elettroniche, passaggi power, melodie celtiche, richiami alla musica tradizionale tibetana e, per la prima volta, a quella cinese. La critica ha inoltre evidenziato, nel singolo \"The Essence of Silence\", la presenza di leggeri elementi djent. Per quanto riguarda invece la produzione, il nuovo team capitanato da Joost van den Broek ha ottenuto suoni pi\u00f9 ricchi e pieni, in contrasto con quelli freddi di \"Requiem for the Indifferent\", trovando un nuovo equilibrio fra l'orchestra e la band. Riguardo alle tematiche trattate, troviamo testi sulla malattia di Alzheimer, sull'insonnia indotta dall'astinenza da sonniferi e sulle false opere buone delle associazioni di beneficenza truffaldine. I temi principali dell'album, per\u00f2, sono tre: la meditazione e la mindfulness come metodo per trovare davvero se stessi (con evidenti richiami al Buddhismo), il ciclo di vita e morte nella condizione umana e la realt\u00e0 come illusione dei sensi. Quest'ultimo tema riprende le teorie filosofiche e di meccanica quantistica che avevano ispirato \"Design Your Universe\", non a caso la title track di \"The Quantum Enigma\" \u00e8 la seconda parte di \"Kingdom of Heaven\". Sempre a proposito di questa tematica, Mark Jansen ha dichiarato che \u00abil mondo che conosciamo \u00e8 tale e reale solo per noi in quanto noi gli diamo un certo significato\u00bb. A Faceculture ha poi specificato: \nDopo aver preso parte a vari festival in quattro continenti, gli Epica hanno promosso \"The Quantum Enigma\" attraverso un primo tour mondiale svolto tra il 2014 e il 2015, durante il quale si sono alternati in qualit\u00e0 di gruppi d'apertura artisti come DragonForce, Dagoba, Diablo Blvd, Amberian Dawn e Xandria. Il tour sudamericano del 2015, invece, ha visto come unico gruppo di supporto i DragonForce. Gli Epica si sono esibiti anche al Witchfest di Pretoria (Sudafrica), primo loro concerto nel continente africano, e al Mood Indigo Festival di Mumbai (India). Il sestetto si sarebbe dovuto esibire anche in Nord America, insieme a Battlecross, Children of Bodom e Machine Head, ma le date sono state successivamente cancellate per volere di quest'ultimo gruppo. Ci\u00f2 nonostante, il successo di \"The Quantum Enigma\" e del rispettivo tour mondiale hanno permesso agli Epica di vincere il \"Music Export Award\", premio che li certifica come il gruppo olandese con il maggiore successo internazionale. La cerimonia di premiazione si \u00e8 svolta il 5 giugno 2015. \u00c8 la prima volta che gli Epica vincono questo premio, andando ad affiancare artisti come Within Temptation, Andr\u00e9 Rieu, Ti\u00ebsto, Earth and Fire e George Baker.\nDurante l'estate, gli Epica hanno partecipato a vari festival, a seguito dei quali avrebbero dovuto intraprendere un tour nordamericano da co-healiner insieme agli Eluveitie e con i The Agonist come gruppo spalla. Purtroppo, alla moglie di Coen Jansen \u00e8 stato diagnosticato un cancro, costringendo il tastierista a rinunciare al tour per starle accanto, mentre il padre di Simone Simons ha avuto un infarto, cosa ha portato la cantante a decidere di raggiungerlo nei Paesi Bassi. Per questi motivi, il gruppo \u00e8 stato costretto ad annullare il tour nordamericano, rivelando tuttavia che sarebbe ripartito il prima possibile.\nNegli ultimi tre mesi del 2015, gli Epica hanno intrapreso un nuovo tour europeo. In Francia, Italia e Regno Unito, il gruppo \u00e8 stato supportato dagli Eluveitie e dagli Scar Symmetry, mentre in Germania, Polonia e Repubblica Ceca gli Eluveitie sono stati co-headliner; in Turchia, invece, i concerti sono stati aperti dai Finntroll. Coen Janssen \u00e8 stato assente fino al 7 novembre per stare accanto alla moglie ed \u00e8 stato quindi temporaneamente sostituito da Ruben Wijga dei ReVamp.\nIl 22 novembre 2015, a Eindhoven, si \u00e8 svolto l'Epic Metal Fest, primo festival organizzato dagli Epica. Si sono esibite nove band e gli headliner sono stati gli Epica e i Sepultura.\nTra gennaio e febbraio 2016, come preannunciato, gli Epica hanno intrapreso un nuovo tour in Canada e Stati Uniti d'America, con i Moonspell e gli Starkill come gruppi di apertura. Subito dopo, a marzo 2016, gli Epica sono andati in tour in Australia e Nuova Zelanda, supportati dai Voyager. Nello stesso mese, il sestetto ha chiuso la tourn\u00e9e mondiale ad Hong Kong e in Cina, per poi partecipare come di consueto a vari festival estivi, tra cui il Rock in Roma assieme ai Nightwish e agli Apocalyptica.\nNel corso di tutto il \"The Quantum Enigma World Tour\", varie tappe sono state filmate dalla Panda Productions per creare degli \"Aftermovie\", pubblicati di volta in volta sul canale YouTube degli Epica. Cinque aftermovie sono stati rispettivamente dedicati a a \"The Second Stone\", \"Victims of Contingency\", \"Natural Corruption\", \"Chemical Insomnia\" e \"In All Conscience,\" fungendo da veri e propri videoclip. Sono inoltre stati girati e pubblicati i videoclip live di \"Unchain Utopia\", \"The Essence of Silence\" e \"The Obsessive Devotion\", quest'ultimo brano tratto dall'album \"The Divine Conspiracy\".\n\"The Holographic Principle\" e \"The Solace System\" (2016-2019).\nIn un'intervista concessa a \"Metal Wani\" il 19 settembre 2015, Mark Jansen ha rivelato che gli Epica hanno composto venticinque brani per il loro settimo album in studio, aggiungendo che devono ancora decidere quali verranno registrati e quali verranno scartati. Secondo quanto dichiarato da Rob van der Loo, l'album sar\u00e0 pi\u00f9 aggressivo del precedente, mentre Jansen ha dichiarato la propria intenzione di seguire la scia di \"The Quantum Enigma\".\nLa fase di registrazione \u00e8 cominciata il 9 gennaio 2016, per poi terminare ufficialmente il 14 maggio. Durante tale fase sono stati impiegati un coro e un'orchestra pi\u00f9 ampi dei precedenti e, per la prima volta nella carriera degli Epica, \u00e8 stata inclusa anche una sezione di ottoni reali; sono state inoltre usate delle chitarre etniche (tra cui mandolino, ukulele e balalaica) e delle percussioni reali (tra cui bongo, djembe, tom-tom, campane tubolari e gong). Dei venticinque brani composti, ne sono stati registrati diciotto, di cui solo dodici sono stati inseriti nella versione finale dell'album, intitolato \"The Holographic Principle\".\nIl 29 luglio \u00e8 stato pubblicato il primo singolo estratto dall'album, \"Universal Death Squad\", assieme al relativo lyric video, mentre l'8 settembre \u00e8 stata la volta del videoclip di \"Edge of the Blade\", diretto da Jens De Vos.\nIl 30 settembre 2016 gli Epica hanno pubblicato \"The Holographic Principle\", presentandolo per la prima volta dal vivo il giorno seguente in occasione della seconda edizione olandese dell'Epic Metal Fest, che ha avuto luogo a Tilburg; al festival hanno preso parte anche i Katatonia, i Textures, i MaYaN, i Myrath, i Fleshgod Apocalypse, gli Stream of Passion, i The Agonist e due gruppi emergenti belgi. Alcune scene registrate durante l'evento sono state usate per il lyric video del brano \"Ascension (Dream State Armageddon)\", pubblicato il 18 novembre.\nIl 15 ottobre, a San Paolo, ha avuto luogo l'edizione brasiliana dell'Epic Metal Fest, che ha visto la partecipazione dei Paradise Lost, degli Xandria, dei The Ocean e di due gruppi emergenti autoctoni.\nLa tematica principale di \"The Holographic Principle\" \u00e8 stata descritta dal gruppo attraverso la seguente dichiarazione: Sono inoltre presenti testi riguardanti l'ossessione per la bellezza e la perfezione estetica, le implicazioni etiche nell'uso dei robot militari autonomi, i profughi di guerra e i rifugiati politici, il sopravvivere in una vita senza pi\u00f9 l'innocenza della speranza nel lieto fine, le intromissioni militari delle potenze occidentali in Medio Oriente, i limiti gnoseologici umani e l'eutanasia. \nLa critica specializzata ha accolto positivamente \"The Holographic Principle\", applaudendo l'abilit\u00e0 tecnica ed espressiva del sestetto, la composizione profonda e stratificata, l'equilibrio tra i brani complessi e quelli diretti, la cura dei dettagli e la variet\u00e0 delle influenze. Il sound risulta pi\u00f9 sinfonico e corale rispetto agli album precedenti, ma al contempo le chitarre sono state messe pi\u00f9 in evidenza sia in fase di scrittura dei brani sia in fase di post-produzione; ci\u00f2 ha portato a una maggiore attenzione ai riff e a un aumento delle influenze melodic death, groove, thrash e melodic black. Quest'ultimo genere si riscontra anche nell'uso della batteria, molto pi\u00f9 varia e caratterizzata pure da momenti power. La critica ha inoltre riscontrato un aumento delle influenze progressive rispetto a \"The Quantum Enigma\", con alcuni tempi dispari in levare e dei cambi di tempo e umore, nonch\u00e9 strutture un po' pi\u00f9 varie. Sono presenti anche elementi etnici e folkloristici, passaggi ambient e dal sapore gothic. Le linee vocali sono sofisticate, ma permane la grande attenzione all'orecchiabilit\u00e0 delle melodie.\nTra novembre e dicembre, gli Epica hanno intrapreso un tour in Canada e negli Stati Uniti d'America, venendo supportati dai Fleshgod Apocalypse, dai The Agonist e dagli Arkona, questi ultimi in tre date sostituiti dagli Xandria. Tra gennaio e febbraio il tour mondiale degli Epica ha toccato anche l'Europa, supportato dai Powerwolf e dai Beyond the Black, Tra gennaio e febbraio 2017 il gruppo ha proseguito la promozione dell'album pubblicando altri due videoclip, entrambi diretti da De Vos: quello di \"Beyond the Matrix\" (11 gennaio) e quello di \"A Phantasmic Parade\" (19 febbraio), il secondo videoclip mostra filmati realizzati durante alcune date del \"The European Principle Tour\".\nTra febbraio e marzo il sestetto si \u00e8 esibito in Scandinavia e Russia, supportato dagli islandesi Sk\u00e1lm\u00f6ld, mentre a inizio aprile il tour mondiale ha toccato anche il Giappone, Taiwan e la Corea del Sud. Il 3 maggio \u00e8 stato pubblicato il videoclip live di \"Dancing in a Hurricane\", registrato durante un concerto a Parigi; nello stesso mese gli Epica si sono esibiti in America Centrale e del Sud, per poi far tappa a giugno in Israele.\nIl 23 giugno gli Epica hanno pubblicato il videoclip animato di \"The Solace System\", singolo apripista dell'omonimo EP uscito il 1\u00ba settembre e contenente i sei brani esclusi da \"The Holographic Principle\". Il 29 agosto la rivista statunitense \"Billboard\" ha presentato in anteprima il video di un secondo brano tratto dall'EP, \"Immortal Melancholy\", mentre il 28 febbraio 2018 \u00e8 stato pubblicato quello per \"Decoded Poetry\", che conclude la storia narrata nei due precedenti.\nDurante l'estate 2017 il gruppo si \u00e8 esibito all'interno di vari festival, ritornando in tour negli Stati Uniti e in Canada tra agosto e settembre supportati dai Lacuna Coil, dagli Insomnium e dagli Elantris. A ottobre si \u00e8 invece tenuto un mini-tour belga e olandese con i MaYaN nel ruolo di gruppo di supporto, mentre tra novembre e dicembre si sono esibiti nuovamente nel resto dell'Europa insieme ai Vuur e ai Myrath.\nl 20 dicembre 2017 \u00e8 stato pubblicato per il mercato giapponese \"Epica VS Attack on Titan Songs\", contenente quattro reinterpretazioni di brani tratti dalla colonna sonora dell'anime \"L'attacco dei giganti\" e le rispettive versioni strumentali. La pubblicazione internazionale \u00e8 avvenuta il 20 luglio 2018, anticipata il 25 maggio dal singolo \"Crimson Bow and Arrow\" e il 22 giugno da \"If Inside These Walls Was a House\". Il giorno stesso della pubblicazione internazionale dell'EP, invece, \u00e8 stata diffusa a scopo promozionale la traccia \"Dedicate Your Heart!\". Essendo stati orientati dalla natura delle originali, le cover presenti nell'EP presentano un'attitudine molto pi\u00f9 symphonic power rispetto al resto della discografia degli Epica, sebbene i critici specializzati abbiano rilevato comunque la presenza di passaggi progressive, melodic death e thrash/groove.\nA gennaio 2018 la tourn\u00e9e degli Epica ha fatto tappa in Giappone e a marzo ha toccato l'America meridionale. Ad aprile, invece, si sono esibiti nel Regno Unito e in Irlanda, supportati da Myrkur e dagli Oceans of Slumber. Questi sono stati, assieme ai Lacuna Coil, ai MaYaN e ai Nightmare, anche gli artisti di apertura per il millesimo concerto degli Epica, che si \u00e8 tenuto il 14 aprile a Tilburg, nello stesso locale dove hanno esordito sedici anni prima. In questa occasione \u00e8 stato suonato, tra gli altri, il brano \"Universal Love Squad\", versione acustica di \"Universal Death Squad\", il cui videoclip ufficiale \u00e8 stato pubblicato il 3 maggio e presenta scene tratte dal concerto. Nel videoclip sono presenti Marcela Bovio, che in quell'occasione aveva suonato il violino proprio su \"Universal Love Squad\", e Cristina Scabbia, che aveva duettato con il gruppo in \"Storm the Sorrow\". In estate la band ha partecipato ad alcuni festival, a seguito dei quali ha dichiarato di volersi prendere una pausa prima della composizione del prossimo album.\nIl 13 luglio 2018 \u00e8 stato pubblicato l'album \"The Sacrament of Sin\" dei Powerwolf, nel cui CD bonus \u00e8 presente una reinterpretazione degli Epica di \"Sacred &amp; Wild\"; il 23 luglio la Napalm Records ha pubblicato un lyric video ufficiale del brano.\nIl 27 ottobre gli Epica hanno pubblicato il singolo \"Beyond the Matrix - The Battle\", rivisitazione di \"Beyond the Matrix\", canzone tratta da \"The Holographic Principle\", incisa assieme alla Metropole Orkest, vincitrice di due Grammy Award. Tale collaborazione \u00e8 stata resa possibile grazie a un concorso indetto dalla stessa orchestra e vinto dagli Epica il 1\u00ba agosto 2017. Il secondo classificato, il compositore olandese Arjen Anthony Lucassen, \u00e8 stato invitato a partecipare con un assolo di chitarra. Il singolo contiene due versioni del brano, una con e una senza le chitarre, ed entrambe fondono lo stile degli Epica con quello marcatamente jazz della Metropole Orkest. Per la versione metal \u00e8 stato reso disponibile un lyric video, diffuso nello stesso giorno di pubblicazione del singolo.\nIn occasione del decimo anniversario della pubblicazione di \"Design Your Universe\", il 4 ottobre 2019 gli Epica ne hanno pubblicato la \"Gold Edition\", ossia una riedizione rimasterizzata e remissata da Joost van den Broek e che include anche un secondo CD contenente le versioni acustiche di cinque brani. La nuova edizione \u00e8 stata promossa attraverso il lyric video di \"Kingdom of Heaven\" e, pubblicato il 9 agosto, e il video della versione acustica di \"Martyr of the Free Word,\" pubblicato lo stesso giorno dell'album. Contestualmente, fra ottobre dello stesso anno e gennaio 2020 il gruppo ha tenuto una ristretta tourn\u00e9e celebrativa in Europa, Israele, Sud America e Nord America. Erano stati programmati per settembre 2020 dei concerti ulteriori in Sud America, ma per via della pandemia di COVID-19 sono stati posticipati al dicembre 2021; in tali occasioni, denominate \"An Evening with Epica\", la band si esibir\u00e0 sia con brani tratti da \"Design Your Universe\" sia con brani tratti dal loro ottavo album.\nIl 9 dicembre 2019 \u00e8 stato pubblicato \"The Essence of Epica\", un libro celebrativo dei quindici anni di carriera contenente interviste, foto inedite e volantini.\n\"Omega\" (2020-presente).\nIl 3 febbraio 2020 sono iniziate le registrazioni del nuovo album presso il Sandlane Recording Facilities di Rijen sotto la guida del produttore Joost van den Broek. Sono stati usati due cori, il PA'dam Chamber Choir gi\u00e0 presente nei due album precedenti e un ulteriore coro composto da sessanta voci bianche; gli Epica hanno inoltre deciso di avvalersi della The City of Prague Philharmonic Orchestra e di usare vari strumenti etnici registrati in India. I controcanti sono stati invece eseguiti da Marcela Bovio e Linda Janssen. Nel brano \"Code of Life\" ha prestato la sua voce anche Zaher Zorgati dei Myrath, mentre Vicky Psarakis dei The Agonist e Paul Babikian hanno eseguito delle parti recitate rispettivamente in \"Twilight Reverie - The Hypnagogic State\" e in \"Abyss of Time - Countdown to Singularity\". Nonostante i rallentamenti dovuti alle misure di contrasto alla pandemia di COVID-19 messe in atto dagli stati europei, il 5 maggio gli Epica hanno annunciato su Instagram di aver terminato le registrazioni del nuovo album.\nL'11 settembre 2020 \u00e8 stata pubblicata la raccolta \"The Quantum Enigma B-Sides\", che riunisce tutte le tracce bonus di \"The Quantum Enigma\" precedentemente divise in sei versioni diverse dell'album.\nIl 9 ottobre gli Epica hanno pubblicato il singolo \"Abyss of Time - Countdown to Singularity\", promosso anche dal relativo video girato in Polonia, ed annunciato l'ottavo album, \"Omega\", previsto per il 26 febbraio 2021. Tra le varie versioni vi \u00e8 un'edizione earbook contenente le versioni strumentali ed orchestrali del disco, oltre a quattro brani in versione acustica. Il 27 novembre gli Epica hanno pubblicato il secondo singolo \"Freedom - The Wolves Within\", promosso con un video animato. Il 18 dicembre \u00e8 uscito il video per \"Abyss O'Time\", versione acustica di \"Abyss of Time - Countdown to Singularity\", mentre il 22 gennaio 2021 \u00e8 stata la volta del terzo singolo \"Rivers\", per la quale \u00e8 stato girato un video minimale. Il 15 febbraio \u00e8 stato pubblicato il singolo \"Omegacoustic\", versione acustica di \"Omega - Sovereign of the Sun Spheres\", insieme al relativo video. Il 26 febbraio, parallelamente all'uscita del disco, \u00e8 stato presentato il video di \"The Skeleton Key\".\nIl titolo di \"Omega\", che in origine avrebbe dovuto essere \"The Omega Point\", \u00e8 stato motivato da Mark Jansen con la volont\u00e0 di concludere la \u00abtrilogia metafisica\u00bb iniziata con \"The Quantum Enigma\" e proseguita con \"The Holographic Principle\"; fa inoltre riferimento alla teoria del Punto Omega di Pierre Teilhard de Chardin, secondo la quale l'universo tender\u00e0 ad aumentare la propria complessit\u00e0 fino a un punto critico oltre cui le coscienze si unificheranno e gli individui verranno assorbiti nell'Uno, ponendo fine al dualismo. Questo tema si lega profondamente a quello del rapporto fra Yin e Yang, luce e ombra, vita e morte; in ci\u00f2 Jansen ha indicato come fonti d'ispirazione la tavola di smeraldo e la filosofia indiana. Sia lui sia, soprattutto, Simone Simons hanno interpretato i temi di fondo di \"Omega\" anche da un punto di vista introspettivo e psicologico, relativo agli equilibri nei rapporti con se stessi, con gli altri e con la natura; esempi di questo approccio sono testi relativi alla ricerca dell'autocontrollo e dell'armonia interiore, al ruolo dei sogni come chiave per accedere agli aspetti pi\u00f9 profondi di s\u00e9, alla crisi climatica, all'editing genomico sull'uomo e alla depressione. L'ottava traccia di \"Omega\" parla dell'aldil\u00e0 e del rapporto fra scienza e spiritualit\u00e0 nel dar senso all'esistenza; si tratta della terza parte di \"Kingdom of Heaven\", brano presente in \"Design Your Universe\" e la cui seconda parte d\u00e0 il titolo a \"The Quantum Enigma\".\nSimons ha spiegato che per la composizione dei brani di \"Omega\" \u00e8 stata tenuta molto in considerazione la capacit\u00e0 di essere coinvolgenti quando eseguiti dal vivo. Ad aver orientato la selezione e l'ordine dei brani \u00e8 stata anche la volont\u00e0 rendere equilibrato l'album, giocando con i contrasti fra orecchiabilit\u00e0 e aggressivit\u00e0, fra semplicit\u00e0 e complessit\u00e0. Interrogato sulla produzione di \"Omega\", Jansen ha spiegato che il gruppo ha optato per un missaggio meno pieno, sovraccarico e \"rumoroso\" rispetto a quanto operato con il precedente \"The Holographic Principle\", prediligendo piuttosto un approccio pi\u00f9 dinamico. Dalla critica \"Omega\" \u00e8 stato spesso definito come una sintesi fra le origini stilistiche degli Epica e le loro evoluzioni pi\u00f9 recenti; conseguentemente il dibattito si \u00e8 concentrato soprattutto su se e come gli elementi dei vari album siano stati usati in modo diverso e sull'eventuale presenza di ispirazioni nuove. In media, comunque, la critica specializzata ha accolto molto positivamente \"Omega\", lodandone soprattutto la variet\u00e0 stilistica presente fra i singoli brani e all'interno di essi, il dinamismo emotivo, il livello tecnico e la ricchezza strumentale. Sono state rilevate, a seconda del brano, forti influenze progressive, power, death, thrash, melodic black, groove, gothic od oriental folk ispirato alla musica araba e indiana.\nIl 12 giugno 2021 \u00e8 stato trasmesso in live streaming il concerto \"Omega Alive\", che ha visto il gruppo eseguire i brani di \"Omega\" per la prima volta dal vivo insieme ad altri brani tratti dalla loro discografia. Il 3 dicembre il concerto \u00e8 stato pubblicato come album dal vivo in vari formati fisici e digitali, anticipato tra settembre e novembre dai singoli \"Unchain Utopia\", \"The Skeleton Key\" e \"Kingdom of Heaven Part 3 - The Antediluvian Universe\"; contemporaneamente alla pubblicazione dell'album \u00e8 inoltre stato diffuso il video dell'esibizione di \"Victims of Contingency\".\nIl 12 gennaio 2022 il gruppo ha aperto un fanclub ufficiale, denominato \"Epica Universe\", tramite la piattaforma di crowdfunding Patreon.\nStile musicale.\nLo stile degli Epica ha sempre previsto cori maestosi, orchestrazioni da colonna sonora e il contrasto tra la voce death di Mark Jansen e quella melodica di Simone Simons, la quale \u00e8 in grado di sfruttare sia il registro lirico sia quello moderno. A questi elementi inizialmente si univano delle sonorit\u00e0 chiaramente gothic metal, ridotte tuttavia nel corso degli anni. Le strutture si sono quindi fatte pi\u00f9 varie, alternando brani articolati e imprevedibili con altri pi\u00f9 lineari e semplici, nonch\u00e9 l'uso di tempi pari e dispari. A partire dal quarto album, i riff di chitarra sono stati posizionati sempre di pi\u00f9 in primo piano e sono diventati pi\u00f9 aggressivi, sfruttando spesso stampi melodic death, thrash e groove. Coerentemente, le parti di batteria presentano ispirazioni death e black, caratterizzate da un uso massiccio del blast beat e del doppio pedale, senza per\u00f2 rinunciare a incursioni nel power, nel thrash e nel progressive. Per quanto riguardano le parti di tastiera, in esse sono riscontrabili influenze gothic, symphonic black, progressive e, di rado, elettroniche. Tipici delle sonorit\u00e0 degli Epica sono anche i richiami alla musica araba e mediorientale, dichiarati fin dalla scelta del nome iniziale del gruppo, Sahara Dust. In tempi recenti, sono state integrate anche ispirazioni cinesi, indiane e celtiche.\nPer quanto riguardano le linee vocali, l'approccio pi\u00f9 austero e operistico degli esordi \u00e8 stato col tempo tramutato in uno pi\u00f9 dinamico, in grado di sfruttare anche melodie pop. Da sempre presenti sono invece le parti narrate, campionate o eseguite.\nSecondo il punto di vista di Jansen, eliminando la voce femminile e le orchestrazioni gli Epica rimarrebbero solamente death metal. La cantante Simone Simons, invece, preferisce descrivere gli Epica semplicemente come symphonic metal, anche se recentemente ha parlato di metal influenzato soprattutto dalla musica delle colonne sonore, ma anche dal death e dal progressive.\nTesti e argomenti trattati.\nI testi degli Epica solitamente sono scritti da Simons e Jansen. In generale, la prima ha uno stile pi\u00f9 poetico e simbolico, mentre il secondo tende a essere pi\u00f9 esplicito e diretto. Jansen tende inoltre a impreziosire i propri testi con frasi in lingua latina e, pi\u00f9 raramente, in arabo, in tibetano, in maya, in ebraico e in sanscrito.\nI temi da loro trattati riguardano temi inerenti la filosofia, la psicologia umana, l'attualit\u00e0 e la cronaca, l'apocalisse, la politica, la religione e la spiritualit\u00e0, l'ambientalismo, la meccanica quantistica, le esperienze ai confini della morte, la libert\u00e0, la tecnologia e varie problematiche etiche. Vi sono anche brani introspettivi e derivati da esperienze personali."}
{"id": "496529", "revid": "118611291", "url": "https://it.wikipedia.org/wiki?curid=496529", "title": "Mauro Del Bue", "text": "Gi\u00e0 deputato per lo storico PSI e per il Nuovo PSI, \u00e8 membro della Segreteria Nazionale del ricostituito PSI e direttore del quotidiano socialista \"Avanti! online\".\nBiografia.\nLaureato in lettere e filosofia, di professione giornalista.\n\u00c8 stato segretario della Federazione Giovanile Socialista Italiana di Reggio Emilia nel 1973, consigliere comunale e capogruppo del Partito Socialista Italiano nel 1975, segretario del PSI di Reggio nel 1977, membro della corrente autonomista fin da ragazzo, dal congresso di Roma del 1976 \u00e8 componente del Comitato centrale del Psi a nome della Fgsi, dal Congresso di Torino del 1978 \u00e8 il pi\u00f9 giovane membro effettivo del Comitato centrale, in rappresentanza della componente del segretario Craxi, \u00e8 poi vicesindaco di Reggio Emilia nel 1987 con gli assessorati alla cultura e allo sport.\nDal 1987 al 1990 \u00e8 anche presidente de \"I Teatri di Reggio Emilia\".\n\u00c8 eletto deputato nel 1987 per le liste del PSI con oltre 13.000 preferenze, fa parte della Commissione Cultura, Scuola e Sport della Camera. Nel 1988 \u00e8 relatore della riforma degli enti lirici e nello stesso anno della legge sui mondiali di calcio. Nel dicembre del 1989 entra nella Direzione del PSI con la responsabilit\u00e0 del Dipartimento Ambiente e Territorio e gestisce per il Psi i referendum sulla caccia e i pesticidi. Nel 1990 \u00e8 protagonista del confronto storico e politico sui delitti del dopoguerra a Reggio Emilia, che vengono ricordati come quelli del Triangolo della morte e difende l'ex parlamentare comunista Otello Montanari e il suo Chi sa parli.\nNel 1992 \u00e8 il capolista socialista della circoscrizione e il primo dei deputati eletti con circa 14.500 preferenze, conseguite nel sistema proporzionale a preferenza unica determinato dal referendum del 1991. Nel 1992 \u00e8 tra i fondatori della componente di Rinnovamento con Claudio Martelli.\nAlle elezioni del 1994 non si presenta.\nAderisce prima all'Associazione societ\u00e0 aperta fondata nel 1997 da Claudio Martelli e poi allo Sdi fondato nel 1998 dal Si di Enrico Boselli, dal Ps di Ugo Intini, dallo Psdi di Gianfranco Schietroma e dalla componente di Martelli. Poi, dopo la morte di Craxi, \u00e8 tra i fondatori della Lega socialista che confluisce nel 2001 nel Partito Socialista - Nuovo PSI di Gianni De Michelis, all'interno del quale nel 2002 \u00e8 membro della Segreteria nazionale e nel 2003 viene nominato Vicesegretario nazionale dalla Direzione Nazionale del partito.\nAlle elezioni provinciali di Reggio nell'Emilia del 2004 \u00e8 candidato alla presidenza sostenuto da una lista autonoma detta \"Socialisti Laici Libertari\" ottenendo 7.391 voti, pari al 2,51%.\nNel Governo Berlusconi III viene nominato sottosegretario al Ministero delle Infrastrutture. Si batte, tra l'altro, per ottenere i finanziamenti della stazione Mediopadana dell'Alta velocit\u00e0. Il suo contributo \u00e8 determinante per completare il piano finanziario e far partire il cantiere.\nAlle elezioni politiche del 2006 viene candidato all'interno della lista \"Democrazia Cristiana-Partito Socialista\" ed eletto deputato nella circoscrizione Piemonte 2. \u00c8 segretario e membro della Presidenza della Camera e viene nominato nella sezione giurisdizionale della stessa. Presenta la prima proposta di legge sugli stadi e palazzi dello sport che verr\u00e0 poi approvata nella Legislatura seguente. \u00c8 anche presentatore della proposta di modifica organica della legge finanziaria.\nNel 2007, allestito un doppio congresso del Nuovo PSI, la maggioranza aderisce alla Costituente socialista e pone Del Bue alla segreteria, la minoranza sceglie l'adesione al PdL.\nDopo la costituzione del PS, nelle elezioni politiche del 2008, a causa del mancato apparentamento con il PD deciso da Walter Veltroni, il gruppo dirigente socialista rifiuta i posti offerti nella lista del PD e si presenta autonomamente, non riuscendo ad eleggere alcun parlamentare.\nNel 2009, a seguito delle elezioni amministrative del 6 e 7 giugno, viene nominato Assessore allo Sport del Comune di Reggio Emilia dal sindaco PD Graziano Delrio. Nel maggio 2013 gli vengono affidate anche le deleghe per l'Ambiente. Dal 2013 \u00e8 direttore dell'Avanti!, quotidiano online del Partito Socialista Italiano.\nScrive nel frattempo ben 20 libri di storia politica, di sport e di filosofia. Progetta e realizza cicli di trasmissioni televisive sull'opera lirica, sui teatri, sui musei, sui palazzi storici, sull'ambiente. Ha frequentato il Conservatorio musicale, ha scritto decine di recensioni di opere liriche e due cd di canzoni. Dirige anche un giornale sportivo locale.\nOpere.\n\u00c8 anche compositore, iscritto alla Siae ed ha curato diversi documentari televisivi, uno dei quali per la Presidenza del Consiglio sulla storia d'Italia. Ha collaborato attivamente con i quotidiani l'\"Avanti!\" e \"Il Giornale di Reggio\", con i periodici \"Critica Sociale\" e \"Mondoperaio\", e ha diretto \"La Giustizia\", giornale fondato da Camillo Prampolini nel 1886, dal 1989 al 1994."}
{"id": "496535", "revid": "729019", "url": "https://it.wikipedia.org/wiki?curid=496535", "title": "Tzitzimime", "text": "Le tzitzimime, nella mitologia azteca, erano delle divinit\u00e0 mostruose provenienti dalle tenebre. Erano di sesso femminile e avevano sembianze scheletriche.\nIl loro arrivo era collegato al mito cosmogonico secondo il quale, nell'ultima Et\u00e0 del mondo, l'umanit\u00e0 sarebbe stata distrutta. Con l'avvento dei \"conquistadores\", la profezia non si complet\u00f2 e il dominio delle \"tzitzimime\" sul mondo fu rinviato. Controllavano il mondo dal cielo, sotto forma di demoni-stella, manifestandosi pericolosamente durante la notte.\nVenivano raffigurate come scheletri con un serpente in posizione fallica (nonostante fossero considerate femmine), una collana di mani e cuori umani e orecchini a forma di mano.\nSi dividevano in quattro categorie:\nLa pi\u00f9 importante \"tzitzimime\" era Itzpapalotl."}
{"id": "496539", "revid": "1573940", "url": "https://it.wikipedia.org/wiki?curid=496539", "title": "Palazzo delle Clarisse", "text": "Il Palazzo delle Clarisse \u00e8 un palazzo seicentesco situato nel centro storico di Amantea, cittadina in provincia di Cosenza.\nStoria.\nIl palazzo fu costruito agli inizi del Seicento come sede del Convento delle Clarisse e tale rest\u00f2 fino al 1806, quando i francesi, a seguito dell'assedio di Amantea, lo confiscarono assieme ad altri beni ecclesiastici e successivamente lo rivendettero al Marchese de Luca di Lizzano che ne fece la sua residenza nobiliare.\nI Marchesi De Luca vissero nel palazzo fino al 1977.\nSuccessivamente a un periodo di abbandono e grave degrado, il palazzo fu acquistato e restaurato dall'attuale proprietario, il prof. Fausto Perri.\nIl Palazzo delle Clarisse ospita attualmente attivit\u00e0 culturali e commerciali. Tra le altre cose \u00e8 sede dell'Accademia degli Arrischiati, del Museo della Copia d'Autore e di un ristorante."}
{"id": "496540", "revid": "439868", "url": "https://it.wikipedia.org/wiki?curid=496540", "title": "Fritz Pregl", "text": "Nato a Lubiana, il 3 settembre 1869, frequent\u00f2 all'Universit\u00e0 di Graz la facolt\u00e0 di medicina. Ancor prima di laurearsi nel 1894, divenne assistente di fisiologia e istologia. Pregl acquis\u00ec conoscenze di chimica sotto la guida del Professor Skraup.\nGirando la Germania, conobbe e studi\u00f2 con Gustav von H\u00fcfner, Wilhelm Ostwald e Hermann Emil Fischer.\nNegli ultimi anni del XIX secolo fu un pioniere nel campo della fisiologia dello sport, con le sue ricerche sulla migliorabilit\u00e0 delle prestazioni fisiche indotte da sostanze testicolari.\nNel 1905 ritorn\u00f2 a Graz, dove lavor\u00f2 all'Istituto Medico-Chimico sotto K.B. Hofmann. In questo periodo studi\u00f2 gli acidi biliari e dei corpi albuminici. In quest'ambito mise a punto metodi analitici che necessitano piccole quantit\u00e0 di materiale per l'analisi elementare, in particolare la tecnica delle combustioni successive, che gli valse nel 1923 il Premio Nobel per la Chimica.\nDal 1910 al 1913 Pregl fu professore all'Universit\u00e0 di Innsbruck, dove svilupp\u00f2 il metodo per la microanalisi quantitativa di sostanze organiche, sul quale continu\u00f2 a lavorare dopo che fu richiamato a Graz nel 1913. A Graz divenne Decano della Facolt\u00e0 di Medicina e Vice cancelliere.\nMor\u00ec il 13 dicembre 1930 a Graz."}
{"id": "496544", "revid": "1005847", "url": "https://it.wikipedia.org/wiki?curid=496544", "title": "Riforma Gentile", "text": "La riforma Gentile \u00e8 una serie di atti normativi del Regno d'Italia che costitu\u00ec una riforma scolastica organica varata in Italia. Prese il nome dall'ispiratore, il filosofo neoidealista Giovanni Gentile, Ministro della pubblica istruzione del governo Mussolini nel 1923 che la elabor\u00f2 assieme a Giuseppe Lombardo Radice. \nQuesta riforma prevedeva la formazione classica e umanistica, cui venne dato ampio spazio nel nuovo ordinamento, come unico mezzo di istruzione per formare le future classi dirigenti fasciste; cos\u00ec al Liceo classico venne attribuita molta importanza, e ricopriva un ruolo fondamentale quindi, nella formazione dirigenziale e amministrativa (Ogni dirigente, amministratore o dipendente pubblico doveva essere comunque tesserato al P.N.F.).\n\u00abLa pi\u00f9 fascista\u00bb delle riforme, come la defin\u00ec Mussolini, rimase sostanzialmente in vigore inalterata anche dopo l'avvento della Repubblica, fino a quando il parlamento italiano, con la legge 31 dicembre 1962 n. 1859, abol\u00ec la scuola di avviamento professionale creando la cosiddetta \"scuola media unificata\". \n&lt;br&gt;La riforma inoltre introdusse l'obbligo scolastico della qualifica di terza media.\nLe norme.\nSi componeva di un insieme di provvedimenti, e fu emanata con diversi regi decreti:\nTre gradi del ciclo unico di scuole elementare.\nCome strutturata nel R.D. n. 2185/1923, la scuola elementare si distingueva in un ciclo unico con tre gradi: grado preparatorio (3 anni), inferiore (3 anni), superiore (2 anni).\nIl ciclo unico elementare terminava all'et\u00e0 di 14 anni. Tuttavia, il nuovo obbligo scolastico restava non attuato in gran parte del territorio: \"nelle province annesse nulla \u00e8 innovato circa l'obbligo scolastico\" (art. 24), e in alcuni luoghi potevano non essere istituite le classi del ciclo superiore (art. 8). \nEra previsto un esame con certificazione finale (art. 13): alle classi terza e quinta, ed uno di \"adempimento dell'obbligo scolastico e speciale idoneit\u00e0 al lavoro\" nell'ultimo anno frequentato.\nL'anno scolastico durava dieci mesi, con almeno 140 giorni di docenza effettiva e completa per maestro (art. 14 e 15). Dove l'istruzione era impartita a turni le ore erano dimezzate, e se le sezioni erano pi\u00f9 di due con diverso programma erano ulteriormente ridotte a cinque ore per turno (art. 24).\nCalendario ed orario delle lezioni, periodi di vacanza erano decisi dai direttori dei circoli didattici, in base alle esigenze locali.\nLe scuole erano separate in maschili e femminili: a queste ultime era aggiunto in tutte le classi \"il lavoro donnesco\", e nel ciclo superiore \"l'economia domestica accompagnata da opportune esperienze\".\nLe classi dopo il quinto anno avevano il nome di \"classi integrative di avviamento professionale\" (dalla sesta alla ottava). \nNel transitorio per quelle esistenti (ma poi anche successivamente), il Provveditore poteva sopprimere la scuola se non era frequentata ovvero se mezzi e docenti non erano idonei alla istruzione professionale (art. 2).\nLa classe sesta era l'ultimo anno del ciclo inferiore, ma aveva programmi e organizzazione comune (spesso in pluriclassi e maestro unico) con il ciclo superiore di due anni (classe settima e ottava).\nDal quinto anno valevano maestro unico e pluriclassi (non miste), con unico orario e programma, salvo eccezioni numeriche non regolate per legge, divise soltanto per le esercitazioni nelle materie professionalizzanti.\nAd esse potevano aggiungersi degli ulteriori:\nL'equiparazione poteva essere concessa dal Regio Provveditore, caso in cui la scuola perdeva l'autonomia e passava alla dipendenza didattica dello stesso.\n\"A fondamento e coronamento dell'istruzione elementare in ogni suo grado\" era previsto l'insegnamento della religione cattolica, tramite docenti dichiarati idonei dall'autorit\u00e0 ecclesiastica, eccetto il caso in cui \"i genitori dichiarino di volervi provvedere personalmente\". \nI primi due anni d'indottrinamento cattolico durante ciclo inferiore (quarta e quinta elementare) avevano in programma, sotto la vigilanza sacerdotale in classe, un intenso studio della religione: agiografia, dogmi e morale con riferimento al Vangelo, sacramenti e rito, elementi della prassi religiosa.\nIl diritto di rinuncia quindi era inteso come facolt\u00e0 di scelta per una educazione famigliare all'unica religione di Stato. Non era previsto l'insegnamento di altre confessioni religiose, oppure di corsi sostitutivi nell'orario di religione, perci\u00f2, l'alunno doveva rimanere in classe nell'ora dei religione. \nL'insegnamento di tutte le materie poteva essere svolto esclusivamente in lingua italiana.\nPer gli alunni alloglotti era obbligatorio l'insegnamento della \"seconda lingua\" in ore suprannumerarie, su richiesta della famiglia (artt. 4 e 17). Di norma, era lo stesso maestro unico di madrelingua italiana, mentre in casi eccezionali autorizzati poteva essere un \"maestro alloglotta abilitato a insegnare la lingua italiana\". La doppia abilitazione linguistica del maestro costituiva titolo preferenziale (art. 20). Dopo l'anno scolastico 1928/29 non esistette pi\u00f9 l'insegnamento delle lingue slovena e croata nella Venezia Giulia e della lingua tedesca in provincia di Bolzano.\nL'istruzione del grado preparatorio ha carattere ricreativo e tende a disciplinare le prime manifestazioni dell'intelligenza e del carattere del bambino.\nA conclusione di ognuno dei cicli \u00e8 posto un esame: detto \"di promozione\"\nL'accento era posto su canto, disegno interdisciplinare e ginnastica. Erano previsti l'aritmetica elementare e il sistema metrico, la traduzione del dialetto, il dettato, letture e scritture (anche Vangeli e storia sacra), rudimenti di geografia, inni nazionali e poesie apprese a memoria, storia del Risorgimento (se non era attivo il ciclo superiore).\nNei primi due anni era prevista una maggiore istruzione pratica: disegno applicato, educazione sanitaria ed elementi di scienze, letture per la vita domestica e sociale.\nLa geografia comprendeva nozioni sull'ordinamento centrale e locale dello Stato, geografia agricola ed economica, mercato del lavoro nei luoghi oggetto di flussi migratori interni.\nOltre alle materie del quarto e del quinto anno, oggetto di \"ampie letture\", era prevista la frequenza di almeno tre materie biennali, formate da esercitazioni pratiche. I corsi erano scelti dagli studenti entro una rosa di materie programmate centralmente a livello nazionale, e finanziate dallo Stato per tramite dei Provveditorati (art. 2).\nI corsi a scelta erano: disegno applicato ai lavori; plastica; elementi di disegno per le arti meccaniche; nozioni ed esercizi elementari di apparecchi elettrici di uso domestico; agraria ed esercitazioni agricole; esercizi fondamentali di apprendistato in un'arte manuale; nozioni ed esercizi marinareschi; taglio e cucito; cucina ed esercizi della buona massaia; ricamo; nozioni e pratica di contabilit\u00e0.\nA questi potevano aggiungersi i corsi istituiti da comuni, provincie e privati, di cui si \u00e8 parlato inizialmente.\nScuola media e secondaria.\nPoteva presentarsi all'esame di ammissione chi aveva compiuto almeno dieci anni di et\u00e0 (art. 72), scegliendo:\nI contenuti principali del Regio Decreto n. 1054 del 6 maggio 1923 erano in sintesi:\nLa riforma aveva un ampio e forte sostegno del Governo. Nel nuovo sistema scolastico cos\u00ec disegnato, l'accesso all'universit\u00e0 era consentito dal liceo classico o dal liceo scientifico: dallo scientifico non si poteva accedere a Lettere e Filosofia ed alla Facolt\u00e0 di Giurisprudenza, mentre dal classico era possibile accedere a qualsiasi facolt\u00e0 ed ateneo italiano.\nAnalisi.\nLa riforma promossa da Gentile intendeva ridare una fondazione in senso idealistico della pedagogia, negandone i nessi con la psicologia e con l'etica: nel suo pensiero l'educazione doveva essere intesa come un divenire dello spirito stesso, il quale realizzava cos\u00ec la propria autonomia.\nSi trattava di un sistema che riprendeva molti aspetti della vecchia legge Casati, anche per quanto riguarda l'accesso all'universit\u00e0: solo i diplomati del liceo classico avrebbero potuto frequentare tutte le facolt\u00e0 universitarie, mentre ai diplomati del liceo scientifico sarebbe stato possibile accedere alle sole facolt\u00e0 tecnico-scientifiche (erano quindi precluse le facolt\u00e0 di giurisprudenza e di lettere e filosofia). Per quanto riguarda gli altri diplomati, quelli dell'istituto tecnico potevano accedere alle facolt\u00e0 di Economia, Agraria e Scienze statistiche, i diplomati magistrali accedevano alla Facolt\u00e0 del Magistero. Alla base di questa impostazione c'era una concezione aristocratica della cultura e dell'educazione: una scuola superiore riservata a pochi, considerati i migliori, vista come strumento di selezione della futura classe dirigente.\nIl maggiore spazio dato nella scuola gentiliana alle materie umanistico-filosofiche a scapito di quelle scientifiche, non fu tuttavia esente da critiche anche al tempo della sua approvazione, sia da parte di oppositori del regime sia da parte di studiosi: contrari furono per esempio diversi membri dell'Accademia dei Lincei, che ritenevano un errore allontanare gli allievi, soprattutto i pi\u00f9 giovani, dal rigore e dalla precisione insita nelle materie scientifiche, per far seguire loro invece una visione pi\u00f9 astratta e non ben definita legata alle varie correnti del pensiero filosofico.\nLa religione cattolica \u00e8 insegnata obbligatoriamente a livello primario; Gentile riteneva infatti che tutti i cittadini dovessero possedere una conoscenza religiosa, soprattutto egli sosteneva che la dottrina religiosa fosse il maggior traguardo intellettuale per le classi popolari per le quali era sostanzialmente concepito il ciclo della scuola elementare. Gentile tuttavia, riteneva che per la formazione dell'\"\u00e9lite\" della nazione, compito affidato ai licei, non servisse pi\u00f9 lo studio della religione (relegata al rango di cultura popolare) ma fosse necessario lo studio della filosofia che rappresentava il pi\u00f9 alto traguardo intellettuale nell'educazione di un cittadino della futura classe dirigente, per questo nei licei venne reso obbligatorio lo studio della filosofia e non quello della religione. Tuttavia nel 1929 dopo la firma dei Patti Lateranensi, la Chiesa ottenne che lo studio della religione cattolica (divenuta con tale concordato religione di Stato) fosse esteso anche ai licei, contrariando lo stesso Gentile.\nDal punto di vista strutturale Gentile individua l'organizzazione della scuola secondo un ordinamento gerarchico e centralistico. Una scuola di tipo aristocratico, cio\u00e8 pensata e dedicata \"ai migliori\" e non a tutti e rigidamente suddivisa a livello secondario in un ramo classico-umanistico per i dirigenti e in un ramo professionale per il popolo e la classe lavoratrice. Le scienze naturali e la matematica furono messe in secondo piano, mentre le discipline tecniche ad esse correlate avevano la loro importanza solo a livello professionale. La scuola concepita da Gentile \u00e8 severa ed elitaria. Gli studi superiori, nella concezione del filosofo, sono \"aristocratici, nell'ottimo senso della parola: studi di pochi, dei migliori\".\nModifiche successive.\nLa riforma Gentile come approvata nel 1923 non sopravvisse che pochi anni: dopo i Patti Lateranensi le idee del filosofo vennero considerate troppo laiche, mentre Mussolini la consider\u00f2 successivamente \"un errore dovuto ai tempi e alla forma mentis dell'allora ministro\", in quanto una scuola che trasmetteva ideali borghesi e sfornava troppi laureati. L'opera di smantellamento dei vari decreti era gi\u00e0 ben avviata nell'autunno del 1928 tanto che lo stesso ex ministro pubblic\u00f2 una propria presa di posizione sul Corriere, ma questo non serv\u00ec a molto: i \"ritocchi\" come definiti dall'Osservatore Romano si protrassero sino al luglio del 1933.\nAnche questa sistemazione, giudicata \"definitiva\" dallo stesso Mussolini, non sopravvisse al cambiamento di mentalit\u00e0 del dittatore seguito alla conclusione della campagna d'Etiopia. I cambiamenti che si volevano apportare furono delineati ne \"La carta della scuola\" (1939), una proposta di riforma complessiva del sistema scolastico dovuta all'allora ministro della pubblica istruzione Giuseppe Bottai che, per\u00f2, a causa dello scoppio della seconda guerra mondiale, rimase in gran parte sulla carta. Si arriver\u00e0 poi, dopo lunghe trattative tra DC e PSI, alla legge n.1859 del 31 dicembre 1962, che riprendeva alcune idee della Carta nei confronti della scuola media e dell'istruzione professionale."}
{"id": "496552", "revid": "1728", "url": "https://it.wikipedia.org/wiki?curid=496552", "title": "Gian Galeazzo Sforza", "text": ""}
{"id": "496558", "revid": "77358", "url": "https://it.wikipedia.org/wiki?curid=496558", "title": "Maggiore generale", "text": ""}
{"id": "496559", "revid": "77358", "url": "https://it.wikipedia.org/wiki?curid=496559", "title": "Maggiore Generale", "text": ""}
{"id": "496562", "revid": "10652", "url": "https://it.wikipedia.org/wiki?curid=496562", "title": "Zygomycoti\u00adna", "text": ""}
{"id": "496565", "revid": "188717", "url": "https://it.wikipedia.org/wiki?curid=496565", "title": "Ente geometrico", "text": ""}
{"id": "496567", "revid": "3679017", "url": "https://it.wikipedia.org/wiki?curid=496567", "title": "Santa Maria degli Angeli (Milano)", "text": ""}
{"id": "496568", "revid": "173617", "url": "https://it.wikipedia.org/wiki?curid=496568", "title": "Wajima (disambigua)", "text": "La parola Wajima pu\u00f2 essere riferita a:"}
{"id": "496573", "revid": "73843", "url": "https://it.wikipedia.org/wiki?curid=496573", "title": "Rumore di tuono", "text": "Rumore di tuono (\"A Sound of Thunder\") \u00e8 un breve racconto fantascientifico di Ray Bradbury pubblicato per la prima volta nel 1952.\nEdito in Italia col titolo \"Rumore di tuono\" nel 1964, \u00e8 stato successivamente ripubblicato anche con i titoli Un rumore di tuono, Rombo di tuono e Un rombo di tuono.\nDal racconto \u00e8 stato tratto un film del 2005, \"Il risveglio del tuono\" diretto da Peter Hyams.\nDa questo celebre racconto molti ritengono potrebbe derivare il nome di \"effetto farfalla\", una locuzione della teoria del caos.\nTrama.\nNell'anno 2055 vengono organizzati dei safari nel tempo, per cacciatori che cercano emozioni fuori dal tempo e dall'ordinario. Una spedizione per\u00f2 finisce male: un cacciatore spaventato scappa dalla piattaforma in metallo antigravit\u00e0 camminando qualche passo sulla terra di milioni di anni fa. Questo evento apparentemente insignificante causa nel futuro cambiamenti radicali, come il cambiamento del presidente appena eletto o della lingua: la targa di presentazione della ditta di viaggi nel tempo cambia e con lei anche l'inglese parlato da un socio della ditta.\nIl cacciatore cos\u00ec controlla sotto la suola della sua scarpa, e vi trova una bellissima farfalla preistorica, morta. \nPer una piccola morte, eventi a catena ad effetto domino hanno cambiato per sempre il futuro.\nInfluenza culturale.\nIl filone fantascientifico del libro, quello del viaggio nel tempo che modifica irreparabilmente il futuro, \u00e8 stato spesso riproposto in altri testi, opere e negli ultimi anni nei film: un esempio dell'effetto farfalla \u00e8 nel film omonimo \"The Butterfly Effect\", di Eric Bress e J. Mackye Gruber.\nUna parodia di questo racconto si pu\u00f2 trovare in un episodio della serie televisiva statunitense de \"I Simpson\": Homer viaggia pi\u00f9 volte all'indietro nel tempo, finendo sempre per uccidere un insetto nell'epoca dei dinosauri. Tornando al futuro lo vedr\u00e0 sempre notevolmente cambiato, ovviamente in chiave umoristica.\nEdizioni.\nIl racconto \u00e8 contenuto nelle raccolte:"}
{"id": "496580", "revid": "281944", "url": "https://it.wikipedia.org/wiki?curid=496580", "title": "Chiesa di Sant'Angelo (Milano)", "text": "La chiesa di Santa Maria degli Angeli, pi\u00f9 conosciuta come chiesa di Sant'Angelo, \u00e8 una chiesa del centro storico di Milano, chiaro esempio dello stile barocco nel capoluogo Lombardo.\nStoria.\nIl complesso di Santa Maria degli Angeli, costituito dalla chiesa di Sant'Angelo e dall'annesso convento che si trova sulla sua destra, \u00e8 oggi la sede milanese dell'Ordine dei frati minori osservanti di San Francesco, fin dalla sua fondazione avvenuta il 21 febbraio 1552.\nA Milano esisteva gi\u00e0 nel XIII secolo una chiesa dedicata a Sant'Angelo, che nel corso del Quattrocento divenne la sede dell'Ordine francescano. La chiesa dovette essere abbattuta alla met\u00e0 del Cinquecento per l'erezione della nuova cerchia di mura decisa dal comandante militare spagnolo Ferrante I Gonzaga, che ordin\u00f2 quindi la costruzione dell'attuale edificio in sostituzione del precedente, ad opera dell'architetto militare di fiducia del Gonzaga, il fiorentino Domenico Giunti. \nL'edificio si articola in una vasta navata, circondata da una serie di cappelle laterali e coperta da volta a botte, seguita da un ampio transetto e da un profondo presbiterio. Vi sono contenute diciannove cappelle gentilizie, otto per lato sulla navata principale, e tre affacciate sul transetto. Appartennero a famiglie patrizie e corporazioni della citt\u00e0 di Milano, che ne ordinarono le decorazioni nell'arco dei secoli, per tutto il cinquecento, seicento e settecento, fino alle ultime risalenti all'ultima met\u00e0 del Novecento.\nRicorre nella decorazione il sole raggiante col monogramma IHS, simbolo di Cristo diffuso dal francescano San Bernardino da Siena.\nCome gran parte delle sedi monastiche milanesi, anche questo convento venne soppresso durante il periodo napoleonico, nel 1810. Solo nel 1922 i Minori francescani fecero ritorno nell'edificio. Il grandioso monastero originario, articolato su tre chiostri, ornati da cicli di affreschi dei Procaccini e del Morazzone, in stato degradato, venne abbattuto e ricostruito in forme contemporanee. La chiesa si segnala per essere una dei pochi edifici di culto milanesi ad essere sopravvissuti relativamente intatti ai devastanti \"restauri\" ottocenteschi, che hanno imposto un uniforme quanto banale aspetto \"neomedievale\" a tutti i monumenti pi\u00f9 importanti. Anche qui le spoliazioni napoleoniche e la rimozione ottocentesca delle sepolture dalle chiese hanno aperto lacune, ma nel complesso la chiesa si presenta ancora integralmente nella sua veste manierista e barocca, conservando tutte le cappelle di patronato delle antiche corporazioni, difese da alte cancellate e decorate da opere d'arte del Sei/Settecento. Le lacune sono state colmate nel XX secolo da opere moderne (affreschi, quadri, sculture), non sempre di livello comparabile a quello delle opere antiche, ma tali comunque da fornire al visitatore un'immagine non lacunosa dell'edificio.\nDescrizione.\nEsterno.\nIl sagrato della chiesa \u00e8 ornato dalla Fontana di San Francesco con la rappresentazione in bronzo di \"San Francesco d'Assisi che parla agli uccelli\", opera del 1927 di Giannino Castiglioni.\nIl convento, che attualmente ospita anche l'istituto \"Angelicum\", \u00e8 opera del XX secolo di Giovanni Muzio (1939-1958).\nLa facciata, a due ordini dorico e ionico, \u00e8 a salienti. Essa \u00e8 suddivisa in due ordini sovrapposti da un alto cornicione sorretto da quattro colonne con capitelli tuscanici; intervallati alle colonne si aprono tre portali, con quello centrale pi\u00f9 grande rispetto ai due laterali. La fascia superiore della facciata \u00e8 decorata da un cornicione che richiama una serliana idealmente sorretta da sei lesene con capitelli ionici. Nel timpano sopra la finestra centrale, entro una nicchia, vi \u00e8 la \"Statua dell'Immacolata\". Termina in alto la facciata un frontone triangolare con croce in ferro battuto.\nCompletano la decorazione statue di Gerolamo Prestinari, scultore attivo nel Sacro Monte di Varese. In particolare si possono vedere: \nInterno.\nL'interno della chiesa \u00e8 a croce latina, con ampia navata unica lungo la quale si aprono due file di cappelle laterali.\nCappella di Santa Caterina d'Alessandria, o Cappella Gallarati.\nNella prima cappella a destra, dedicata a Santa Caterina d'Alessandria, all'altare \u00e8 collocata una copia della pala di Gaudenzio Ferrari un tempo qui e oggi alla Pinacoteca di Brera. L'ancona era stata commissionata nel 1540 dal senatore Giacomo Gallarati, per la propria cappella di famiglia nella precedente chiesa di Sant'angelo, e poi trasportata nella chiesa attuale. A seguito della soppressione del convento, fu acquistata dal governo austriaco e donata alla pinacoteca di Brera. All'epoca della sua commissione il Ferrari era l'artista pi\u00f9 famoso del momento, scelto dalla potente famiglia Gallarati per la decorazione della cappella dove avrebbe trovato sepoltura anche Francesco Gallarati, comandante delle truppe imperiali. La tela mostra al centro la Santa, orante, torturata dagli aguzzini, mentre dall'alto piomba un angelo dalla spada sguainata, dipinto in virtuisistico scorcio, pronto a spezzare le ruote del martirio, scatenando terrore e sconcerto tra i soldati e l'imperatore in secondo piano. La vivacit\u00e0 dei colori e dei costumi ritratti, la teatralit\u00e0 delle pose, le nerborute anatomie dei personaggi testimoniano la volont\u00e0 dell'autore di aggiornarsi alle ultime creazioni del manierismo di scuola romana, e in particolare l'influsso del Giudizio universale di Michelangelo e degli affreschi mantovani di Giulio Romano.\nLe tele laterali, risalenti agli anni '80 del XVI secolo, sono del cremonese Antonio Campi e sono giocate su un forte contrasto luce-ombra che costituisce un precedente lombardo alla pittura di Caravaggio. La tela di destra \u00e8 la Decapitazione, mentre quella di fronte rappresenta \"L'imperatrice Faustina visita Santa Caterina in carcere\". La scena \u00e8 caratterizzata da un'orchestrazione di ombre e luci generate da molteplici fonti, quella ultraterrena proveniente dal carcere, quella della torcia e alle spalle quella naturale della luna.\nCappella di San Carlo Borromeo.\nNella seconda cappella a destra, si segnala la tela seicentesca con \"San Carlo in gloria\", di Pier Francesco Mazzucchelli detto il Morazzone.\nCappella di San Francesco o Cappella Porrone.\nTerza cappella a destra, commissionata dalla famiglia Porrone ai fratelli Fiammenghini\nCappella dello Sposalizio della Vergine.\nQuarta cappella a destra\nCappella di San Matteo.\nQuinta cappella a destra\nCappella di San Luca.\nSesta cappella a destra, contiene la tela novecentesca di San Luca, circondata da stucchi del seicento.\nCappella di San Gerolamo o del Sacro Cuore.\nSettima cappella a destra, tutta la decorazione a stucco e gli affreschi con Storie di San Girolamo furono completati da Ottavio Semini nel 1565.\nCappella di Sant'Antonio di Padova.\nNell'ottava cappella a destra vanno ricordati gli affreschi di Simone Peterzano, primo maestro del Caravaggio. Essi rappresentano, sulla parete sinistra, il \"Miracolo della mula\", mentre a destra la \"Predicazione del santo\", caratterizzato da vivaci motivi quotidiani quali i bambini che giocano fra le braccia delle madri ed il frate assorto nell'ascolto della predica.\nAll'altare, statua del XVI secolo, mentre la cupola \u00e8 decorata con la \"Gloria di Dio Padre\" dei Fiammenghini.\nCappella di San Michele arcangelo.\nLa prima cappella a sinistra, dedicata al titolare della chiesa, San Michele arcangelo, fu commissionata dalla famiglia Sansoni, che la utilizz\u00f2 anche come sepoltura per i propri membri.\nLa decorazione fu interamente realizzata dal pittore manierista Panfilo Nuvolone, padre dei pi\u00f9 celebri Carlo Francesco e Giuseppe, esponenti del barocco milanese. La pala centrale raffigura \"La Vergine fra San Girolamo e San Michele che scaccia il demonio\", mentre gli altri episodi sono allegorie delle virt\u00f9. Bench\u00e9 realizzata nel primo decennio del Seicento, la rigida decorazione a stucco e le scultoree figure dipinte si mostrano pi\u00f9 vicine alla compostezza manierista, che non al nascente spirito barocco.\nCappella di San Diego di Alcal\u00e0.\nNella seconda cappella a sinistra, tutta la decorazione spetta a Camillo Procaccini, successivamente alla canonizzazione di San Diego (1588). Al centro, \"San Diego che guarisce gli infermi\".\nCappella di San Pietro di Alcantara.\nTerza cappella a sinistra, rivestita da affreschi del Morazzone con putti e Profeti. Sull'altare, \"Apoteosi di San Pietro di Alcantara\", di Giambattista del Sole.\nCappella di San Giacomo apostolo, o cappella Durini.\nLa quinta cappella a sinistra \u00e8 un armonico esempio di barocchetto lombardo, in cui sculture, marmi, dipinti ed affreschi si fondono nell'estrosa decorazione. Al progetto, realizzato nel secondo decennio del Settecento, collaborarono alcuni fra i maggiori artisti milanesi del periodo. Lo scultore Giuseppe Rusnati \u00e8 autore della statuaria, il Legnanino delle tele, mentre la volta fu affrescata a quattro mani come era in uso all'epoca: Giovan Battista Sassi, specializzato nelle figure allegoriche, e il Castellino, autore delle caratteristiche quadrature formate da fantasiose architetture mistilinee ornate da fiori. Il tutto fu finanziato dalla potente famiglia dei Durini, feudatari di Monza, a partire dal 1697. In quella data la cappella, precedentemente dedicata a Santa Margherita, ebbe la dedicazione attuale, in onore dei conti Giacomo e Giangiacomo Durini, sepolti nella cappella stessa.\nL'intera cappella \u00e8 rivestita fino alla cupola da marmi policromi, che costituiscono anche la balaustra composita. Sull'altare spicca dal fondo nero la statua in marmo di Carrara di \"San Giacomo apostolo\". Il Santo \u00e8 rappresentato con la tradizionale conchiglia di San Giacomo, simbolo del pellegrinaggio nella citt\u00e0 di Santiago di Compostela, che ricorre anche nella decorazione marmorea. Il pellegrino raccoglieva sulle spiagge galiziane e sulla costa di Finis Terrae le conchiglie, che dovevano essere cucite sul mantello o sul cappello ed erano il simbolo da mostrare a tutti che il Pellegrino aveva raggiunto e visitato la tomba dell'apostolo di Ges\u00f9. Alle pareti le tele rappresentano \"storie di San Giacomo e di San Giovanni\", sormontate da putti e tondi con le statue allegoriche della \"Fede\" e della \"Penitenza\". Nella cupola, angeli portano il vessillo di San Giacomo.\nCappella di San Francesco di Sales.\nSettima cappella a sinistra, alla parete mostra la Tomba di Antonio Sormani (\u2020 1730).\nNell'arcone che divide la navata dal transetto \u00e8 dipinta una solenne \"Incoronazione di Maria\" del Legnanino.\nTransetto.\nNel transetto si segnalano la \"Cappella Brasca\", decorata da Ottavio Semino, e alcuni monumenti funebri, tra cui l'epitaffio marmoreo di Fabrizio Ferrari, disegnato da Martino Bassi.\nSulla parete a sinistra dell'altare, \u00e8 sistemato il \"Sepolcro del vescovo Pier Giacomo Malombra\", morto a 45 anni nel 1573), in marmo bianco. Il monumento \u00e8 attribuito ad Annibale Fontana, scultore manierista milanese noto per le opere scultoree di Santa Maria dei Miracoli presso San Celso. Presenta, al di sopra di un'edicola aggettante, un sottile sarcofago decorato da sobri motivi classici sormontato dalla figura del vescovo in posizione reclinata.\nIn posizione simmetrica rispetto all'altare del Mausoleo Malombra, \u00e8 il \"Monumento funebre a Beatrice Casati\" moglie del Conte di Locarno, morta nel 1490. Proviene dalla chiesa distrutta e fu rimontato in modo parziale. Costituisce un raro esempio di monumento sepolcrale femminile di inizio Cinquecento, variamente attribuito al Bambaja o a Benedetto Briosco. Il corpo della monaca giace disteso all'interno di una nicchia decorata con delicati motivi a foglie d'acanto. La morbidezza del panneggio e l'impostazione classica del monumento, contrastano con il crudo naturalismo del volto della monaca.\nLa \"cappella del Crocifisso\", a destra del presbiterio, e la \"Cappella della Santit\u00e0 Francescana\", alla sua sinistra, sono di Giannino Castiglioni (anni cinquanta del novecento).\nAlla testata del transetto sinistro, la Cappella della Misericordia, decorata da affreschi di Ottavio Seminocon \"Nascita\" e la \"Morte di Maria\" alle pareti, e la \"Trinit\u00e0 incorona la Vergine\" sulla volta emisferica. Sull'altare, gruppo di sculture in pietra dipinta del XVI secolo della \"\"Madonna della Misericordia\" tra San Francesco d'Assisi e Santa Margherita di Antiochia\".\nNel corridoio d'ingresso del transetto destro, \u00e8 ospitata una \"Madonna col Bambino\", bassorilievo quattrocentesco firmato Francesco Solari.\nPresbiterio.\nIl presbiterio \u00e8 decorato da un vasto ciclo di affreschi di Camillo Procaccini, autore anche di diverse tele nelle cappelle della chiesa, del secondo decennio del Seicento. Nella volta si pu\u00f2 ammirare, nel tondo centrale, \"L'Assunzione di Maria\", contornata nei quattro scomparti laterali da schiere di angeli musicanti. Gli affreschi sono caratterizzati dai delicati accordi cromatici delle vesti degli Angeli, sull'insolita dominate lilla delle nubi sullo sfondo. Il concerto degli angeli mostra anche una notevole rassegna degli strumenti musicali in uso al tempo, liuti, archi, arpe e trombe. Sempre del pi\u00f9 anziano dei fratelli Procaccini sono anche le tele sul fondo del coro, con \"L'Annunciazione\", \"La Fuga in Egitto\", e \"La Morte della Madonna\".\nL'Altare Maggiore, barocco, in marmi policromi e pietre dure, fu scolpito nel 1708 da Giovanni Battista Dominioni, con le sovrastanti statue.\nSagrestia.\nLa sagrestia, che presenta una decorazione rococ\u00f2, contiene al suo interno tele di diversi pittori, tra cui una \"Nativit\u00e0 della Vergine\" di Giulio Cesare Procaccini.\nOrgano a canne.\nNei due bracci del transetto, diviso in quattro corpi distinti pi\u00f9 un quinto corpo nella parete di fondo dell'abside, vi \u00e8 l'organo Tamburini (\"Opus 372\") a quattro tastiere di 61 note e pedaliera concavo-radiale di 32 note, la cui consolle \u00e8 collocata dietro l'altar maggiore, nel coro. Lo strumento \u00e8 stato costruito nel 1957 ed \u00e8 a trasmissione elettrica per le note ed i registri. \u00c8 stato restaurato nel 2003 con l'aggiunta di un centralino elettronico per la gestione delle combinazioni aggiustabili."}
{"id": "496581", "revid": "125801585", "url": "https://it.wikipedia.org/wiki?curid=496581", "title": "Armonica a bicchieri", "text": "L'armonica a bicchieri (o glassarmonica) \u00e8 uno strumento musicale idiofono a frizione.\nStoria.\nIl glasspiel \u00e8 lo strumento musicale primitivo costituito da una serie di bicchieri da vino di diversa grandezza e riempiti in varia misura da acqua in modo tale che sfregando un dito inumidito sul bordo di ciascuno di essi si produca una nota musicale. Inizi\u00f2 ad essere seriamente utilizzato in musica nel XVIII secolo. La moderna glassarmonica \u00e8 stata inventata nel 1761 da Benjamin Franklin, che ebbe l'idea di disporre i bicchieri concentricamente lungo un asse orizzontale. Egli battezz\u00f2 tale strumento \"armonica\" in onore al linguaggio musicale italiano. Nel nome in inglese, \"glass harmonica\", la 'h' \u00e8 entrata successivamente ed \u00e8 di origine germanica.\nLe cronache dell'epoca raccontano che la regina Maria Antonietta d'Asburgo Lorena, moglie di re Luigi XVI di Francia, si dilettasse a suonare l'armonica a bicchieri.\nQuesto strumento venne impiegato in seguito da Vincenc Ma\u0161ek, Mozart, Beethoven, Johann Adolph Hasse, David August von Apell, Carl Philipp Emanuel Bach, Donizetti (nella scena della pazzia della \"Lucia di Lammermoor\" e nell'aria \"Par che mi dica ancora\" da \"Elisabetta al castello di Kenilworth\"), Richard Strauss.\nAppassionato cultore di questo strumento fu Franz Anton Mesmer, il medico austriaco che fu famoso fra il XVIII ed il XIX secolo per le sue teorie sul \"magnetismo animale\" e le relative terapie da lui sperimentate.\nCostruzione.\nLa glassarmonica utilizza, in luogo di normali tasti da pianoforte, una serie di calotte di vetro poste orizzontalmente in ordine di grandezza e quindi d'intonazione. Queste calotte sono attraversate da un'asta girevole e inserite l'una nell'altra perch\u00e9 siano vicine tra loro senza che si tocchino. Tramite un motore elettrico o un pedale l'asta viene fatta girare a velocit\u00e0 costante e l'esecutore produce il suono poggiando le dita, opportunamente inumidite con acqua, sulle varie calotte producendo per sfregamento un suono vellutato e cristallino al tempo stesso.\nLe calotte pi\u00f9 grandi sono alla sinistra del suonatore e producono un suono pi\u00f9 grave, le calotte pi\u00f9 piccole producono invece un suono pi\u00f9 acuto. Le coppe che producono le alterazioni (diesis o bemolle) sono segnate da una striscia colorata per orientare l'esecutore.\nLa glassarmonica \u00e8 oggi pressoch\u00e9 sconosciuta, anche se si sta cercando di renderla pi\u00f9 nota, perlomeno nell'ambito classico. In proposito si pu\u00f2 citare il musicista Thomas Bloch che tiene concerti con strumenti rari, fra cui l'armonica a bicchieri.\nLe controversie sullo strumento.\nNei secoli durante i quali il suo uso fu pi\u00f9 diffuso la glassarmonica \u00e8 stata al centro di un dibattito circa l'opportunit\u00e0 del suo uso; alcuni ritenevano infatti che sia per l'esecutore sia per l'ascoltatore potesse essere uno strumento nocivo.\nIl pregiudizio sarebbe consistito da un lato negli effetti sulla psiche del suono dello strumento, ritenuto troppo penetrante e capace di produrre profondo turbamento, dall'altro nei possibili danni alla salute dell'esecutore. Questa seconda tesi potrebbe forse trovare un suo fondamento nel fatto che nelle miscele antiche del vetro erano contenute significative quantit\u00e0 di piombo e dunque il prolungato manipolare tali vetri, con l'azione congiunta dello sfregamento, avrebbe potuto causare fenomeni di saturnismo.\nIl vetro moderno non contiene pi\u00f9 quelle elevate quantit\u00e0 di piombo, comunque gli artigiani che ad oggi realizzano armoniche a bicchieri continuano a tener conto del pericolo che rappresenta, tanto che Gerhard Finkenbeiner ne ha prodotta una in quarzo, quindi priva di piombo.\nTra gli artisti che ne hanno fatto uso i Pink Floyd, che l'hanno utilizzata per rinforzare il \"tappeto\" di suono di \"Shine On You Crazy Diamond part 1 - 5 e\" David Gilmour che l'ha inclusa nell'introduzione di \"A Pocketful of Stones\", brano tratto dal suo terzo lavoro solista \"On an Island\". Anche il gruppo nu metal Korn ha fatto uso di una armonica a bicchieri durante il concerto immortalato in \"MTV Unplugged\"."}
{"id": "496589", "revid": "6923", "url": "https://it.wikipedia.org/wiki?curid=496589", "title": "Porta San Niccol\u00f2", "text": "Porta San Niccol\u00f2 fa parte delle mura di Firenze e si trova in piazza Giuseppe Poggi, in Oltrarno. Per il suo aspetto isolato, massiccio e slanciato oggi assomiglia pi\u00f9 a una torre (anche se in passato tutte le porte di Firenze erano cos\u00ec), infatti a volte \u00e8 chiamata Torre San Niccol\u00f2. Da qui iniziava la cerchia sud, dopo il Ponte San Niccol\u00f2, e la torre costituiva quindi il punto di difesa dell'Arno a est, assieme alla Torre della Zecca sul lato opposto.\nStoria e descrizione.\nIl nome deriva dall'attiguo quartiere di San Niccol\u00f2, nella parte est di Oltrarno, e fu edificata 1324, su progetto forse dell'Orcagna, con i lavori all'ultima cerchia di mura. A differenza di tutte le altre porte delle mura cittadine, non fu ribassata (\"scapitozzata\") nel Cinquecento, perch\u00e9 la collina di San Miniato le offriva una naturale protezione dai colpi delle artiglierie: oggi \u00e8 quindi l'unica porta fiorentina che conservi la sua altezza originaria; i merli invece non sono originali e risalgono all'Ottocento.\nPresso la porta era situata una fermata della Tranvia del Chianti, attiva fra il 1890 e il 1935 quale collegamento tra Firenze, San Casciano Val di Pesa e Greve in Chianti.\nDue edicole sul lato che guardava verso la campagna dovevano conservare le statue di due leoni, mentre gli stemmi attaccati sono quelli della Repubblica fiorentina. Sul lato posteriore si possono vedere tre grandi arcate aperte su un lato, una per piano, che corrispondono alle stanze usate dai soldati di guardia. Appena sopra all'arco della porta si trova un affresco con una \"Madonna col Bambino tra San Giovanni Battista e San Niccol\u00f2 di Bari\" (rispettivamente patroni della citt\u00e0 e del rione) del XIV secolo.\nDa qui partono le cosiddette \"Rampe del Poggi\", le scalinate disegnate dall'architetto Giuseppe Poggi per arrivare al piazzale Michelangelo."}
{"id": "496591", "revid": "767487", "url": "https://it.wikipedia.org/wiki?curid=496591", "title": "Stereolab", "text": "Gli Stereolab sono un gruppo musicale franco-britannico nato nel 1990.\nLo stile della formazione mescola in maniera originale sonorit\u00e0 pop ed easy listening degli anni sessanta con una ritmica ispirata al krautrock, alla musica brasiliana, alla musica elettronica, all'art rock e a numerose altre influenze.\nStoria del gruppo.\nPrimi anni (1990-1994).\nNel 1988 la corista francese L\u00e6titia Sadier e Tim Gane (rispettivamente 24 e 25 anni) si incontrano ad un concerto, tenuto a Parigi, dei McCarthy, di cui Tim fa parte.\nNel 1990, dopo lo scioglimento dei McCarthy, i due formano gli Stereolab, a cui si uniranno Andy Ramsay (batteria), Gina Morris (voce), poi sostituita dall'australiana Mary Hansen e Duncan Brown (basso). Il ruolo del tastierista sar\u00e0 invece ricoperto negli anni da Mick Conroy, Sean O'Hagan, Katharine Gifford e infine Morgan Lhote.\nLe prime mosse del gruppo sono rappresentate dalla creazione di un'etichetta discografica personale, la Duophonic (che pubblica il primo singolo) ed in seguito la firma per la Too Pure. L'EP \"Super 45\" viene pubblicato per entrambe le etichette. Inoltre la Duophonic pubblica materiale di altri importanti artisti, come Tortoise, Broadcast e Labradford.\nSeguono la pubblicazione di un altro EP, \"Super-Electric\", e di un singolo, \"Stunning Debut Album\".\nDopo la raccolta di singoli \"Switched on\" (1992), esordiscono con il primo album \"Peng!\" nel 1992.\nSi tratta di un lavoro che coniuga ritornelli pop a contorni di musica sperimentale e elettronica sintetica del krautrock.\nI successivi lavori sono l'EP \"Low-fi\" (settembre '92) e il mini-album \"Space Age Batchelor Pad Music\" (marzo 1993). In esso \u00e8 contenuto il singolo \"Jenny Ondioline\". Tra le sue influenze in questi lavori, Gane cita Philip Glass, Steve Reich, Soft Machine e Frank Zappa.\nNel 1993 viene pubblicato l'EP \"Space Age Bachelor Pad Music\". Il successivo LP \u00e8 invece \"Transient Random-Noise Bursts with Announcements\", in cui moog, sample, easy listening si fondono alle chitarre e alla voce sensuale di Sadier. Questo disco \u00e8 considerato, a detta di molti critici, il migliore dell'intera produzione. L'etichetta del disco \u00e8 la Duophonic Records (nel Regno Unito, Elektra Records negli Stati Uniti), che pubblica anche tutti i successivi loro lavori. Gli Stereolab inoltre collaborano con Nurse With Wound per l'EP \"Crumb Duck\".\nNel 1994 viene pubblicato l'album \"Mars Audiac Quintet\", che fa ricorso a strumenti vintage. Il singolo \"Ping Pong\" contiene espliciti riferimenti al marxismo. Nel 1995 fanno uscire la raccolta di singoli e B-side \"Refried Ectoplasm: Switched On, Vol. 2\", a cui segue l'EP \"Music for the Amorphous Body Study Center\". Quest'ultimo consiste in un contributo musicale effettuato per lo scultore ed artista newyorkese Charles Long.\nAnni 1996-2000.\nIl connubio tra partiture classiche, rock e pop continua con \"Emperor Tomato Ketchup\", pubblicato nell'aprile 1996. Nello stesso anno il gruppo collabora con Herbie Mann per la canzone \"One Note Samba/Surfboard\", inserita a scopo benefico nella compilation \"Red Hot + Rio\", prodotta dalla Red Hot Organization.\nNel settembre 1997 esce \"Dots and Loops\", in cui il gruppo vira verso un sound pi\u00f9 soft. Il disco, prodotto da John McEntire (Tortoise), esplora pop minimalista, lounge e accenni funky. Si tratta del primo disco entrato nella Billboard 200. Oltre a McEntire, partecipano alla realizzazione dell'album Sean O'Hagan (The High Llamas) e Jan St. Werner (Mouse on Mars). Il gruppo poi ritorna a collaborare con Nurse With Wound per \"Simple Headphone Mind\" (1997). Nel 1998 viene distribuita la terza parte della serie \"Switched on\", chiamata \"Aluminium Tunes\" (contenente materiale inedito e raro). Nello stesso anno gli Stereolab collaborano con la cantante e poetessa francese Brigitte Fontaine per il singolo \"Calimero\".\nNel frattempo il gruppo si prende una pausa dovuta al fatto che Gane e Sadier hanno un bambino. Nel 1999 viene pubblicato l'album \"Cobra and Phases Group Play Voltage in the Milky Night\" (settembre 1999), i cui quindici brani accentuano ulteriormente il loro passaggio all'easy listening. L'album \u00e8 coprodotto da McEntire e Jim O'Rourke. Nel tour che segue, si aggiunge al gruppo il bassista Simon Johns.\nAnni 2000.\nNell'agosto 2001 ritornano in parte alle origini con un lavoro definito oscuro e decadente. Si tratta di \"Sound-Dust\"; anche qui offrono il loro contributo i produttori John McEntire dei Tortoise e Jim O'Rourke.\nNel 2002, per progettare il successivo lavoro discografico, il gruppo si sposta a Bordeaux, in Francia. In ottobre viene pubblicato \"ABC Music: The Radio 1 Sessions\", disco-compilation realizzata durante una session alla BBC Radio 1. Nello stesso periodo Gane e Sadier interrompono la loro relazione sentimentale.\nNel dicembre 2002 gli Stereolab subiscono un durissimo colpo per l'improvvisa morte della cantante e chitarrista australiana Mary Hansen, deceduta a Londra in un incidente stradale il 9 dicembre di quell'anno. A causa dello shock, il gruppo trascorre alcuni mesi in silenzio. Tuttavia decide di continuare l'attivit\u00e0.\nNel 2003 il gruppo pubblica l'EP \"Instant 0 in the Universe\", registrato in Francia. Si tratta della prima pubblicazione dopo la morte di Mary Hansen. Nello stesso anno il progetto parallelo di Sadier, chiamato Monade, d\u00e0 alle stampe l'album \"Socialisme Ou Barbarie: The Bedroom Recordings\" (il titolo \u00e8 un riferimento all'opera di Cornelius Castoriadis).\nNel gennaio 2004 viene pubblicato l'album in studio \"Margerine Eclipse\", dedicato a Mary Hansen. Proprio la traccia \"Feel and Triple\" inserita nel disco \u00e8 un tributo alla ex cantante del gruppo. Si tratta inoltre dell'ultima pubblicazione per l'etichetta americana Elektra, dal momento che il gruppo pubblicher\u00e0 i successivi lavori per la Too Pure.\nNel 2005 esce il cofanetto antologico \"Oscillons from the Anti-Sun\", contenente tre CD ed un DVD. Nello stesso anno esce il secondo album dei Monade, \"A Few Steps More\". Un anno dopo vi \u00e8 il ritorno in studio per le registrazioni di \"Fab Four Suture\", che viene commercializzato nell'agosto 2006. Questo album si caratterizza di dodici tracce di vecchi singoli in nuove versioni.\nUn'altra raccolta, \"Serene Velocity\", viene pubblicata dalla Elektra nel 2006.\nA partire dal giugno 2007, la line-up del gruppo si compone di Tim Gane, Laetitia Sadier, Andy Ramsey, Simon Johns, Dominic Jeffrey, Joseph Watson e Joseph Walters. \nIl successivo album di inediti \u00e8 \"Chemical Chords\" (agosto 2008, pubblicato negli Stati Uniti dalla 4AD).\nAnni 2010.\nDopo un tour che tocca Stati Uniti, Europa ed Australia, nel febbraio 2009 il manager del gruppo Martin Pike annuncia un periodo di inattivit\u00e0 per la band. Durante questo periodo Laetitia Sadier pubblica un album solista.\nNel 2010 il gruppo pubblica una raccolta di brani tratti dalle session di \"Chemical Chords\". Si tratta di \"Not Music\", a cui collabora anche Joe Watson.\nNel giugno 2013 il gruppo si esibisce all'All Tomorrow's Parties insieme a Bradford Cox dei Deerhunter.\nNel febbraio 2019, la band ha annunciato un tour in Europa e in Nord America, in concomitanza con l'uscita delle versioni estese e rimasterizzate dei loro album pubblicati dalla Warp Records. Gli Stereolab sono stati parte della line-up del Primavera Sound Festival del 2019, partecipando sia all'edizione di Barcellona sia a quella di Porto.\nStile musicale.\nGli Stereolab sono fautori di un indie pop eclettico e retrofuturista che si ispira alla bossanova, al lounge-pop, alla chanson francese, all'art rock dei Velvet Underground e al krautrock: corrente musicale da cui emulano i ritmi. La loro formula si concentra sul cantato ipnotico di Laetitia Sadler, che spesso avvia dei botta e risposta con Mary Hansen, sulle melodie riprese dalla musica leggera degli anni sessanta e sul consistente uso di strumenti elettronici quali il moog, l'organo e i campionatori. Sono anche considerati da molti una formazione post rock, mentre \"AllMusic\" li inserisce fra i gruppi del rock sperimentale, dell'ambient pop e di altre espressioni di musica indipendente e alternativa."}
{"id": "496596", "revid": "6923", "url": "https://it.wikipedia.org/wiki?curid=496596", "title": "Isa-Beg Isakovi\u0107", "text": "Fu il primo \"Sand\u017eak-Bey\" (governatore) della regione ottomana della Bosnia.\nAlla caduta del regno medievale Bosniaco, Isa Beg, generale con alti crediti alla Corte della Sublime Porta, decise l'istituzione del primo sangiaccato di Bosnia nel territorio su cui oggi sorge l'odierna Sarajevo.\nNel 1463 il generale d\u00e0 il via ai lavori di costruzione dei primi edifici importanti sulla riva sinistra della Miljacka: scuole, bagni, caserme, la moschea dello Zar (Careva D\u017eamijia), la caserma (Kasarna) ed il palazzo del Governatore (Konak o Saray), luogo in cui risiedette durante gli anni del suo governo.\nSulla riva destra fece invece edificare il caravanserraglio, che costitu\u00ec il nucleo iniziale della via Sara\u010di (che significa appunto via dei sellai), attorno al quale si svilupp\u00f2, negli anni a seguire il bazar oggi conosciuto con il nome di \"Ba\u0161\u010dar\u0161ija\". Per unire le due rive del fiume fece costruire un ponte che in seguito venne chiamato Ponte dello Zar.\nL'opera di Isa-Beg Isakovi\u0107 \u00e8 visibile ancora oggi a Sarajevo, tuttavia fu il suo successore Gazi Husrev-beg ad essere considerato e ricordato nel tempo come il vero fondatore della citt\u00e0; a quest'ultimo viene infatti ascritto il merito di avere trasformato una Kasaba (piccola cittadina) in una \u0160eher (capitale)."}
{"id": "496597", "revid": "117324673", "url": "https://it.wikipedia.org/wiki?curid=496597", "title": "Disortografia", "text": "La disortografia \u00e8 un disturbo specifico della scrittura che non rispetta regole di trasformazione del linguaggio parlato in linguaggio scritto non imputabile alla mancanza di esperienza o a \"deficit\" motori o sensoriali. \nAlla disortografia si affianca spesso la disgrafia che \u00e8 un disturbo del ritmo neuromotorio della scrittura (nulla a che fare con la calligrafia) non sempre dipendente da altri disturbi specifici dell'apprendimento.\nI sintomi della disortografia possono essere omissioni di grafemi o parti di parola (es. \"pote\" per \"ponte\" o \"camica\" per \"camicia)\", sostituzioni di grafemi (es. \"vaccia\" per \"faccia\"; \"parde\" per \"parte\"), inversioni di grafemi (es. \"il\" per \"li\"; \"spicologia\" per \"psicologia\").\nDescrizione.\nLa disortografia \u00e8 la difficolt\u00e0 a tradurre correttamente i suoni che compongono le parole in simboli grafici; essa si presenta con errori sistematici che possono essere cos\u00ec distinti:\nIl soggetto confonde cio\u00e8 i suoni alfabetici che si assomigliano, ad esempio \"F\" e \"V\"; \"T\" e \"D\"; \"B\" e \"P\"; \"L\" e \"R\", ecc.\nIn questo caso il soggetto ha difficolt\u00e0 a riconoscere i segni alfabetici che presentano somiglianza nella forma, ad esempio: \"b\" e \"p\";\n\u00c8 frequente che il soggetto tralasci alcune parti della parola, ad esempio la doppia consonante (\"palla\"- \"pala\"); la vocale intermedia (\"fuoco\"-\"foco\"); la consonante intermedia (\"cartolina\"-\"catolina\").\nQuesto tipo di errore riguarda le inversioni nella sequenza dei suoni all'interno della parole, ad esempio: \"sefamoro\" anzich\u00e9 \"semaforo\".\nLa disortografia pu\u00f2 derivare da una difficolt\u00e0 di linguaggio, da scarse capacit\u00e0 di percezione visiva e uditiva, da un'organizzazione spazio-temporale non ancora sufficientemente acquisita, da un processo lento nella simbolizzazione grafica.\n\u00c8 un disturbo che si presenta quando dalla forma si passa al contenuto, quando c'\u00e8 il problema della scrittura come mezzo di comunicazione, con la necessit\u00e0 di rispettare l'ortografia delle parole."}
{"id": "496601", "revid": "438678", "url": "https://it.wikipedia.org/wiki?curid=496601", "title": "Il grande mondo laggi\u00f9", "text": "Il grande mondo laggi\u00f9 \u00e8 un'antologia di racconti di fantascienza e fantastici di Ray Bradbury, pubblicata nel 1984 in italiano inizialmente col titolo 34 racconti.\nIn questa raccolta viene rivelato ai lettori il \"mondo fantastico\" dell'autore, attraverso le sensazioni e i sentimenti dei vari protagonisti, che sono circondati dalla paura, dalla speranza, la nostalgia, spinti sempre in bilico tra due polarit\u00e0: il presente ed il futuro. Bradbury si impegna a comunicare al mondo l'importanza dell'amore, dell'affetto e dell'amicizia, perch\u00e9 "}
{"id": "496604", "revid": "37401", "url": "https://it.wikipedia.org/wiki?curid=496604", "title": "RSS Russa", "text": ""}
{"id": "496609", "revid": "327794", "url": "https://it.wikipedia.org/wiki?curid=496609", "title": "Fides et Ratio", "text": "Fides et ratio (in italiano Fede e ragione) \u00e8 una lettera enciclica pubblicata da papa Giovanni Paolo II il 14 settembre 1998.\nL'enciclica venne diffusa e presentata ai vescovi, sacerdoti e fedeli il 15 ottobre 1998 in una conferenza stampa alla quale parteciparono il prefetto della Congregazione per la dottrina della fede, Joseph Ratzinger, l'arcivescovo di Lublino J\u00f3zef \u017byci\u0144ski, il vescovo ausiliare di Roma Rino Fisichella e il Teologo della Casa Pontificia Georges Cottier.\nContenuti.\nL'enciclica incomincia con la metafora delle due ali \u2013 la fede e la ragione \u2013 con cui lo spirito umano spicca il volo verso la ricerca della verit\u00e0. Con questa metafora, il Papa spiega che fede e ragione non si escludono, ma al contrario si completano e si sostengono a vicenda.\nL'enciclica prosegue spiegando quindi che la fede non va accettata ma va pensata, anzi esige di essere pensata. Nessuna fede pu\u00f2 essere accettata se prima non \u00e8 pensata dall'intelletto, tramite il quale Dio si rivela e spiega il suo amore: infatti, esso viene rivelato all'uomo, che a sua volta deve conoscere e capire la rivelazione; il processo della conoscenza della rivelazione passa per\u00f2 dalla ragione, non vi \u00e8 altra via.\nL'ascolto della Parola in ogni caso non trova subito la logica accettazione: spesso la razionalit\u00e0 ha la necessit\u00e0 di ricerca, che si fermerebbe subito se essa fosse solo analitica; pertanto, affinch\u00e9 la razionalit\u00e0 continui a dare il suo riscontro c'\u00e8 la necessit\u00e0 della fede di proseguire anche se in quel momento la ragione non d\u00e0 risposte. La ragione quindi, per perseguire la ricerca e avere le sue risposte, ha spesso la necessit\u00e0 di invocare la fede.\nL'uomo naturalmente ha una vocazione per la ricerca della verit\u00e0 ma spesso usa solo un'ala (o la fede o la ragione) e cos\u00ec trova grandi difficolt\u00e0 perch\u00e9 da sole queste virt\u00f9 sono incomplete. Infatti, se la ragione diventa solo speculazione di s\u00e9 stessa e si richiude contorcendosi sulle proprie idee, la fede dopo un po' si inaridisce senza l'interesse della scoperta e della verit\u00e0 che si rivela. Solo l'eterna dialettica delle due cose d\u00e0 necessit\u00e0 alla vita dell'uomo nella sua essenza di essere creato.\nL'insidia pi\u00f9 grande \u00e8 quella di non governare pi\u00f9 la ragione, in virt\u00f9 di un non chiaro relativismo religioso in cui la ragione percorre le sue strade lontano dalla divina Rivelazione. Da qui quelli che sono ritenuti da Wojty\u0142a i due mali del secolo: l'indifferenza religiosa da una parte, e il crearsi una religione e un dio a proprio uso e consumo dall'altra.\nSpesso si ha la necessit\u00e0 di credere perch\u00e9 lo vuole la natura umana, lo chiede la ragione, lo chiede la fede, ma il vuoto degli ideali, il nichilismo imperante e l'indifferenza pi\u00f9 totale distolgono dalla cura che si dovrebbe avere della ragione e della fede. Secondo il papa, tale nichilismo imperante, causa diretta e indiretta del benessere oltre ogni misura, si combatte solo con una fede in divenire, in crescita, una fede che va nutrita e curata tramite la ragione.\nL'emotivit\u00e0 spesso fornisce all'uomo un\"etica del momento\", la quale si discosta da una verit\u00e0 rivelata: spesso il bene degli uomini passa davanti al sacrificio di un uomo."}
{"id": "496612", "revid": "15756", "url": "https://it.wikipedia.org/wiki?curid=496612", "title": "Flumendosa", "text": "Il Flumendosa (Frumendosa in sardo) \u00e8 un fiume che scorre nella Sardegna centro-meridionale. Con una lunghezza di 127\u00a0km \u00e8 il secondo fiume della Sardegna dopo il Tirso, ma primo per portata media annua alla foce (22\u00a0m\u00b3/s). Il fiume era denominato Saeprus dai Romani.\nPercorso.\nNasce nel massiccio del Gennargentu, sulle pendici est del monte Perda Aira (1215\u00a0), a sud-est di Punta La Marmora. Dopo aver attraversato il territorio di Arzana, il fiume si getta nel Lago Alto del Flumendosa (o Lago Bau Muggeris). Il percorso naturale dell'acqua prosegue nei territori di Aritzo, Gadoni, Seulo e Sadali per poi gettarsi nel Lago Basso del Flumendosa nei territori di Villanova Tulo, Nurri e Orroli. Continua quindi il suo percorso nei territori di Esterzili, Escalaplano, Goni, Ballao, Armungia, Villasalto e San Vito (tutti nella provincia del Sud Sardegna), fino a sfociare nel mar Tirreno a Villaputzu, nella provincia del Sud Sardegna.\nDal lago Alto del Flumendosa, parte delle acque sono convogliate nel lago artificiale di Sa Teula, da cui defluiscono in mare, sfociando a 50 km. pi\u00f9 a nord della foce naturale.\nIl bacino idrografico ha una superficie di 1.775\u00a0km\u00b2.\nLaghi artificiali.\nIl Flumendosa e i suoi affluenti sono regolati dai numerosi bacini, che concorrono a mantenere sempre una portata costante.\nIl suo percorso \u00e8 sbarrato in due diversi punti da imponenti dighe. Il primo sbarramento, realizzato tra il 1948 ed il 1949 nella gola di Bau Muggeris, a 801 m s.l.m., forma il Lago Alto del Flumendosa (lungo 6\u00a0km e largo 1,50\u00a0km e con una capacit\u00e0 di 61 milioni di metri cubi). Le acque sono utilizzate per la produzione di energia elettrica in tre centrali sotterranee collegate tramite gallerie e condotte forzate; parte delle acque sono deviate dal percorso naturale e convogliate nel lago artificiale di Sa Teula, a est di Villagrande Strisaili, ad una quota di 240\u00a0m.s.l.m.. Da qui sono inviate nella sottostante piana di Tortol\u00ec, per l'irrigazione dei vasti comprensori circostanti.\nLa seconda diga, a 268 metri s.l.m., all'altezza del Nuraghe Arrubiu, forma il lago Basso del Flumendosa. Molto pi\u00f9 grande del primo lago, misura 17\u00a0km di lunghezza ed \u00e8 largo 500\u00a0m circa. Ha una capienza di 317 milioni di metri cubi, ed \u00e8 stato realizzato nel 1952, per produzione di energia elettrica e l'irrigazione del Campidano. Una galleria lunga 6 km, lo collega al vicino lago Mulargia.\nDal lago Mulargia ha inizio un sistema di condotte idriche, parte in galleria e parte in superficie, che porta l'acqua fino al Campidano di Cagliari; tale acqua \u00e8 utilizzata per irrigare la fertile pianura e per approvvigionare di acqua potabile la citt\u00e0 di Cagliari ed una quarantina di centri minori. Durante il suo percorso, alimenta anche le centrali idroelettriche di Uvini e di S.Miali.\nFauna ittica.\nTra le specie ittiche che abitano nel lago medio del Flumendosa vi \u00e8 l'agone (\"Alosa agone\").\nErosione.\nScorre in profonde e spettacolari valli scavate nella roccia ed attraversa fitte foreste in un susseguirsi di ambienti naturali molto diversi tra loro. Nel corso dei millenni ha scavato in profondit\u00e0 la parte meridionale del massiccio del Gennargentu separandolo a sud dal monte Perdedu e dal Monte Santa Vittoria e dividendo ad ovest l'altopiano del Sarcidano dai tacchi di Seulo, di Sadali e dal tacco \"Orbor\u00e8du\" di Esterzili. Molto spettacolari e suggestive sono le altissime falesie opera dell'erosione dei suoi affluenti sulle rocce calcaree che hanno creato anche profonde valli dalle quali si possono ammirare i cosiddetti \"tacchi\".\nAffluenti.\nIl Flumendosa riceve molti affluenti; i pi\u00f9 importanti sono:"}
{"id": "496614", "revid": "100339085", "url": "https://it.wikipedia.org/wiki?curid=496614", "title": "Giacomo Costa (violinista)", "text": "Biografia.\nDi lui si sa che \u00e8 nato a Genova negli anni sessanta del XVIII secolo, ma la data di nascita \u00e8 incerta e talvolta spuria o segnalata in maniera imprecisa a seconda delle fonti.\nFu violinista celebre al suo tempo e apprezzato: maestro di Niccol\u00f2 Paganini e di Camillo Sivori, prima che questi, a sua volta, divenisse allievo di Paganini, Costa fu \"primo violino delle funzioni ecclesiastiche in Genova\". \nPaganini, nel marzo 1828, ricord\u00f2 di aver preso \"30 lezioni in sei mesi dal maestro Costa, primo violino nelle musiche da chiesa\". Prima di Giacomo Costa, Niccol\u00f2 Paganini era stato seguito negli studi violinistici da Giovanni Cervetto, musicista genovese di cui ben poco \u00e8 noto.\nSecondo Oreste Bruni, autore di un \"Racconto storico\" (1822), fu Costa a favorire l'incontro tra Niccol\u00f2 Paganini e Camillo Sivori, presso la Villetta del patrizio genovese Gian Carlo Di Negro. Si sa, peraltro, che le famiglie Sivori e Paganini si conoscevano direttamente.\nNel carnevale del 1772 Costa era certamente a Genova, dove suon\u00f2 in alcune opere giocose (documenti presso l'Archivio Storico di Genova). Nel 1778 e 1780 fu primo violino nella circostanza della rappresentazione di opere, presso il Teatro S. Agostino di Genova. Suon\u00f2 anche a Chiavari, durante le feste della Madonna dell'Orto (1792).\nDi Giacomo Costa \u00e8 nota anche l'attivit\u00e0 di composizione di musica. Nel 1795 Paganini interpret\u00f2 pubblicamente pagine di musica che Costa aveva composto espressamente per lui (l'uso di comporre musica per i propri allievi sarebbe stato ripreso poi dallo stesso Paganini, che dedic\u00f2 alcune opere a Camillo Sivori).\nAllo stato attuale delle ricerche archivistiche non si conosce la data di morte di Giacomo Costa. Adele Pierrottet, biografa di Camillo Sivori, ne scrive soltanto: \"credesi sia morto di cholera\". A Genova si ricorda una terribile epidemia di colera nel 1835, data che potrebbe, dunque, coincidere con la data di morte di Giacomo Costa. Durante quella stessa epidemia mor\u00ec anche l'architetto neoclassico genovese Carlo Barabino."}
{"id": "496615", "revid": "124622417", "url": "https://it.wikipedia.org/wiki?curid=496615", "title": "Frank Bello", "text": "In origine tecnico della band, ha sostituito Dan Lilker al basso sull'album \"Spreading the Disease\". All'inizio del 2004 lascia gli Anthrax e si unisce agli Helmet, prima di tornare l'anno successivo.\nNel 2014, ha formato gli \"Altitudes &amp; Attitude\" assieme a David Ellefson, il bassista dei Megadeth. I due sono gli unici componenti stabili e sono rispettivamente cantante/chitarrista e bassista.\nBello suona generalmente con le dita, anche se, occasionalmente, utilizza un plettro, come nella cover \"Got The Time\" di Joe Jackson eseguita dagli Anthrax.\n\u00c8 nipote del batterista degli stessi Anthrax Charlie Benante.\nNel 2006 la Fender ha introdotto sul mercato un basso signature, della serie \"Artist\", secondo le specifiche richieste di Bello, il Fender Frank Bello Bass; lo strumento \u00e8 rimasto in produzione fino al 2012. Successivamente il bassista \u00e8 diventato endorser della ESP."}
{"id": "496624", "revid": "486946", "url": "https://it.wikipedia.org/wiki?curid=496624", "title": "Alleanza Nazionale Monarchica", "text": ""}
{"id": "496625", "revid": "466539", "url": "https://it.wikipedia.org/wiki?curid=496625", "title": "Berdjans'k", "text": "Berdjans'k () \u00e8 una citt\u00e0 portuale dell'Ucraina sud-orientale, nell'oblast' di Zapori\u017e\u017eja. Sorge sulla costa settentrionale del Mar d'Azov ed \u00e8 anche una localit\u00e0 famosa per i centri di benessere con i bagni di fango e trattamenti climatici.\nStoria.\nLa citt\u00e0 fu fondata nel 1827 con il nome di \"Kutur-Ogly\", che nel 1830 fu cambiato in \"Novo-Noha\u0458s'k\" (\u041d\u043e\u0432\u043e-\u041d\u043e\u0433\u0430\u0439\u0441\u044c\u043a). Il nome corrente fu dato alla citt\u00e0 nel 1842. Tra il 1939 e il 1958 era conosciuta come \"Osypenko\" (\u041e\u0441\u0438\u043f\u0435\u043d\u043a\u043e), ora invece lo stesso nome indica una citt\u00e0 vicina.\nLe maggiori istituzioni culturali e di istruzione sono il Museo d'arte, il Museo di scienze naturali, l'Istituto pedagogico e la Scuola medica. Il Museo Storico della citt\u00e0 ha aperto nel settembre del 2005. Il 27 febbraio 2022, il sindaco, annuncia che le truppe russe hanno preso il controllo della citt\u00e0.\nSviluppo demografico.\nNel 1996 la citt\u00e0 contava 135.000 abitanti. Nel censimento del 2001, invece, si \u00e8 registrato un calo sensibile: ora la popolazione ammonta a 117.000 persone."}
{"id": "496627", "revid": "767487", "url": "https://it.wikipedia.org/wiki?curid=496627", "title": "Le auree mele del sole", "text": "Le auree mele del sole (\"The Golden Apples of the Sun\") \u00e8 una raccolta del 1953 di racconti fantascientifici e fantastici di Ray Bradbury.\nIl titolo del libro deriva da uno dei racconti della raccolta. Bradbury trasse il titolo della sua storia dall'ultima riga della strofa finale della poesia \"The Song of Wandering Aengus\" (1899) di W. B. Yeats.\nAdattamenti.\nIl racconto \"L'assassino\" fu adattato per la televisione italiana nel 1979 all'interno della miniserie \"Racconti di fantascienza\"."}
{"id": "496631", "revid": "123222088", "url": "https://it.wikipedia.org/wiki?curid=496631", "title": "Bandiere della Germania nazista", "text": "Di seguito sono mostrate le bandiere utilizzate durante il periodo nazista in Germania.\nNel \"Mein Kampf\" Adolf Hitler scrisse che la bandiera del Partito Nazionalsocialista doveva essere costituita da un panno rosso con un disco bianco, nel cui centro si doveva trovare una svastica nera. Il rosso doveva richiamare l'idea socialista del movimento, il bianco quella nazionalista, la svastica la missione di combattere per la vittoria dell'uomo ariano e per il trionfo dell'idea del lavoro creatore. Oltretutto i colori erano gi\u00e0 utilizzati come bandiera dell'Impero tedesco e come bandiera di guerra durante la cosiddetta Repubblica di Weimar.\nDopo la presa del potere da parte del partito nazista con l'elezione di Hitler a cancelliere del Reich nel 1933, la vecchia bandiera dell'Impero tedesco, ripristinata nel 1933, venne sostituita il 15 settembre 1935, dopo la morte del presidente Hindenburg, con questa nuova insegna con la svastica, che rimase in vigore per tutta la durata del Terzo Reich fino alla fine della seconda guerra mondiale.\nBandiere di guerra.\nLa bandiera di guerra della Repubblica di Weimar stabilita nel 1933 era identica a quella adottata nel 1922, ma senza la bandiera nero-rosso-oro nel cantone in alto a sinistra. Nel 1935 venne nuovamente cambiata ispirandosi all'insegna di guerra dell'Impero tedesco, fino al 1938. Dal 1938 al 1945 venne istituita la propria bandiera nazionale.\nAltre organizzazioni.\nMaresciallo del \"Gro\u00dfdeutsches Reich\".\nBandiera personale del \"Reichsmarschall\" del Reich della Grande Germania, Hermann G\u00f6ring"}
{"id": "496634", "revid": "48344", "url": "https://it.wikipedia.org/wiki?curid=496634", "title": "Klingonese", "text": ""}
{"id": "496635", "revid": "1003787", "url": "https://it.wikipedia.org/wiki?curid=496635", "title": "Franti\u0161ek Rabo\u0148", "text": "Carriera.\n2001-2004.\nIncomincia a mettersi in mostra nel 2001 quando arriva secondo nel Criterium di Netolice, in patria. \nNel 2002 \u00e8 un corridore della \"PSK Remerx\". Giunge terzo nella cronometro di Kladruby e conquista la cronosquadre di Kladruby assieme ai compagni di squadra. Arriva al terzo posto nella prova a cronometro di Kamyk.\nNel 2003 trionfa in una tappa del Baltyk-Karkonosze-Tour ed \u00e8 secondo nel campionato ceco. Sempre nel 2003 trova successo a Vyso\u010dina.\nNel 2004 arrivano tre vittorie Rabon infatti si aggiudica la nona frazione del Tour du Maroc, la prova a cronometro del campionato nazionale e la quarta tappa dell'Okolo Slovenska.\n2005-2010.\nViene acquistato nel 2005 dalla PSK Whirlpool-Author, squadra ceca. In questa stagione conquista diverse vittorie: infatti ottiene la terza frazione del giro montenegrino Paths of King Nikola, trionfa nella Brno-Velka Bites-Brno, conquista il Criterium di Pardubice, fa sua la corsa polacca Memorial Andrzeja Trochanowskiego, vince il prologo, due tappe e la Classifica generale del Lidice e diviene campione ceco sia in linea che in crono. Si laurea campione europeo a Mosca nella prova in linea nella categoria Under 23. Si fa notare nuovamente in patria, nel Criterium di Praga l'unico a batterlo \u00e8 Gilberto Simoni. Vince in Polonia la prima frazione del Malopolski Wyscig Gorski e in Repubblica Ceca il Criterium di Plze\u0148. L'ultimo successo stagionale \u00e8 una tappa nella Okolo Slovenska. Inoltre conquista otto podi tra corse, tappe e Criterium.\nNel 2006 passa alla T-Mobile. A maggio partecipa al suo primo grande giro riuscendo a disputare il Giro d'Italia. I migliori risultati stagionali sono un terzo nella prova a cronometro del campionato nazionale disputato a Bratislava e vinto da Ond\u0159ej Sosenka (detentore del Record dell'ora). Partecipa al Campionato del mondo nella prova in linea tentando una fuga ma viene ripreso.\nNel 2007 torna a disputare il Giro che concluder\u00e0 in settantanovesima posizione cercando di andare in fuga nella quinta tappa. Trova un podio nel Criterium di Praga, dietro Kankovski e Roman Kreuziger.\nNel 2008 partecipa nuovamente al Supergiro, ma i risultati migliori arrivano successivamente quando conquista la prova a cronometro del campionato nazionale. Dopo la vittoria di tappa al Tour of Ireland giunge terzo alla Praha-Karlovy Vary-Praha.\nNella stagione seguente vince la terza frazione della Vuelta a Murcia e conquista un secondo posto al Crit\u00e9rium International, corsa a tappe francese. Vince il prologo e la cronosquadre del Tour de Romandie, vestendo per due giorni la maglia di capoclassifica, e dopo aver conquistato diversi piazzamenti nel Crit\u00e9rium du Dauphin\u00e9 ottiene la vittoria nella prova a cronometro del campionato ceco. Partecipa alla Vuelta ma non si piazza mai nella top 10. \nApre la stagione 2010 con un settimo posto nella classifica generale della Volta ao Algarve. A marzo si aggiudica la quarta tappa e la Classifica generale della Vuelta a Murcia. Dopo un piazzamento nel Cumhurba\u015fkanl\u0131\u011f\u0131 T\u00fcrkiye Bisiklet Turu, parte per il Giro d'Italia. A giugno si incorona nuovamente campione ceco nella prova contro il tempo."}
{"id": "496638", "revid": "1305772", "url": "https://it.wikipedia.org/wiki?curid=496638", "title": "Agatarchide di Cnido", "text": "Biografia.\nNon sono molte le testimonianze sulla vita di Agatarchide. Probabilmente nato a Cnido, viene indicato da Fozio come \"threptos\", un assistente di umili origini di Cinea, consigliere di Tolomeo VI, e successivamente come segretario di Eraclide Lembo, colui che port\u00f2 avanti le trattative che conclusero l'invasione dell'Egitto da parte di Antioco IV nel 169 a.C.\nDall'opera di Agatarchide non \u00e8 possibile trarre molte altre indicazioni biografiche. Alla conclusione del suo scritto \"Sul mar Rosso\", si scusa di non poter completare l'opera a causa di difficolt\u00e0 pratiche nell'accedere ai documenti ufficiali, durante i disordini verificatisi in Egitto. Probabilmente Agatarchide accenna a ci\u00f2 che avvenne nel 145 a.C., quando Tolomeo VIII scacci\u00f2 da Alessandria gli intellettuali che appoggiavano i suoi avversari che miravano al trono; \u00e8 anche possibile che si riferisca al ritorno sul trono dello stesso Tolomeo (132 a.C.) dopo esserne stato allontanato da una rivolta. Quest'ultima \u00e8 la tesi maggiormente condivisa fra gli studiosi.\nDa alcuni passi dell'opera sul mare Eritreo (il mar Rosso) certi studiosi hanno anche dedotto che Agatarchide fosse un'importante figura politica del suo tempo, precettore dei figli di Tolomeo VI e Strabone lo definisce peripatetico.\nOpere.\nDelle sue opere, un elenco delle quali \u00e8 dato da Fozio, rimangono pochi frammenti delle due maggiori, \"Le cose d'Asia\", originariamente in 10 libri, e \"Le cose d'Europa\", originariamente in 49 libri. Nella prima, i due frammenti pervenuti, tramandati da Ateneo, poggiano l'attenzione sugli sperperi della corte di Alessandro Magno, con una vena moralistica che ritorna nei ben pi\u00f9 ampi frammenti della storia sull'Europa. Si tratta, comunque, di una quantit\u00e0 di frammenti troppo scarsa per poter dare un'idea del contenuto preciso e dell'organizzazione di tali scritti.\nSono, invece, pi\u00f9 numerosi i frammenti del primo e del quinto libro del trattato \"Sul Mar Rosso\": alcuni passi dell'opera sono ripresi, infatti, da Diodoro Siculo, Strabone, Plinio il Vecchio, Claudio Eliano, Ateneo e il gi\u00e0 citato Fozio.\nL'opera, di notevole rilevanza, anche se in passato liquidata come compilativa, indugia sulla descrizione fisica del Corno d'Africa e delle coste del mar Rosso, non tralasciando di trattare anche degli animali tipici della zona (elefanti, giraffe e rinoceronti). Sono anche descritti i costumi degli abitanti, gli \"Ittiofagi\" (i \"mangiatori di pesce\"), come venivano chiamati da taluni storici antichi, le loro attivit\u00e0 e abitudini.\nFozio nella sua \"Biblioteca\" afferma che l'opera \u00e8 scritta in attico, in uno stile chiaro ed elegante, ad imitazione di Tucidide anche nella struttura dei discorsi presenti nel testo."}
{"id": "496643", "revid": "254059", "url": "https://it.wikipedia.org/wiki?curid=496643", "title": "Federico Borromeo", "text": "Biografia.\nInfanzia.\nFederico Borromeo (talvolta indicato come Francesco Federico o Federigo), nacque il 18 agosto 1564, figlio di Giulio Cesare Borromeo e di Margherita Trivulzio. Suo padre mor\u00ec quando egli aveva appena tre anni ed a lungo risent\u00ec l'influenza del cugino cardinale Carlo Borromeo (1560) il quale fu sua guida spirituale e lo instrad\u00f2 alla carriera ecclesiastica. Egli era inoltre cugino del cardinale Guido Luca Ferrero (1565) ed era imparentato con papa Sisto V e con i cardinali Alessandro Farnese (1534) e Mark Sittich von Hohenems (1561).\nFu anche prozio del cardinale Federico Borromeo junior (1670). Altri cardinali appartenenti a questa famiglia furono Giberto Borromeo e Giberto Bartolomeo Borromeo, oltre a Vitaliano Borromeo (1766) e a Edoardo Borromeo (1868).\nEducazione.\nFederico Borromeo inizi\u00f2 gli studi a Milano sotto la direzione del cugino Carlo Borromeo, che all'epoca era arcivescovo. Nella primavera del 1579 Carlo lo invi\u00f2 a proseguire gli studi umanistici all'Universit\u00e0 di Bologna. Allo Studio, Federico coltiv\u00f2 le materie umanistiche con Galeazzo Capra e Bruto Guarini da Fano e frequent\u00f2 le pubbliche lezioni di filosofia logica e dialettica di Federico Pendasio e Flaminio Papazzoni. Durante il periodo bolognese consider\u00f2 l'ipotesi di aderire alla Compagnia di Ges\u00f9, ma il cugino Carlo lo dissuase da tale intento e lo indirizz\u00f2 invece verso il clero diocesano, tant'\u00e8 che subito dopo il suo ritorno da Bologna lo vest\u00ec dell'abito clericale.\nFederico fu quindi inviato all'Universit\u00e0 di Pavia presso l'Almo Collegio Borromeo per compiervi gli studi teologici. Vi soggiorn\u00f2 per circa cinque anni, dall'ottobre 1580 sino al conseguimento della laurea in teologia nel maggio 1585. A Pavia fond\u00f2 nel 1582 l'Accademia degli Accurati, della quale fu fatto principe.\nNel settembre del 1586 Federico lasci\u00f2 Pavia e si trasfer\u00ec a Roma, dove entr\u00f2 in contatto con Filippo Neri e con il cardinale Cesare Baronio. A Roma prosegu\u00ec gli studi classici interessandosi molto alle antichit\u00e0 romane ed entrando in contatto con numerosi eruditi, come Alfonso Chac\u00f3n, Cesare Baronio e Fulvio Orsini.\nNomina a cardinale.\nCreato cardinale da papa Sisto V il 18 dicembre 1587 (a soli 23 anni), ottenne la porpora cardinalizia con il titolo diaconale di Santa Maria in Domenica (15 gennaio 1588), optando in seguito per la sede dei Santi Cosma e Damiano (9 gennaio 1589) e poi per quella di Sant'Agata in Suburra (20 marzo 1589). Partecip\u00f2 al primo conclave nel 1590, dove fu eletto pontefice Urbano VII. Quindi prese parte al secondo conclave del 1590 che elesse Gregorio XIV. Opt\u00f2 quindi per la sede diaconale di San Nicola in Carcere dal 14 gennaio 1591, partecipando quell'anno al conclave che elesse Innocenzo IX e l'anno successivo a quello che elesse Clemente VIII.\nDivenuto membro della commissione per la revisione della Vulgata e per la preparazione della \u00abEditio Romana\u00bb degli atti dei concili ecumenici, decise solo nel 1593 di prendere gli ordini sacri, venendo consacrato il 17 settembre di quello stesso anno. Poco dopo, in corrispondenza con la sua carriera cardinalizia, gli venne affidato il titolo di Santa Maria degli Angeli (25 ottobre 1593). La sua ordinazione ufficiale avvenne per\u00f2 il 7 dicembre 1593 ad opera del cardinale Alessandro de' Medici, il futuro papa Leone XI, nella sua cappella privata.\nArcivescovo di Milano.\nDopo la morte dell'arcivescovo di Milano Gaspare Visconti, egli accett\u00f2 la nomina a tale sede, che gli era stata suggerita da Clemente VIII per merito di Filippo Neri. Nominato quindi arcivescovo di Milano il 24 aprile 1595 a 31 anni, segu\u00ec l'esempio del predecessore e cugino san Carlo Borromeo nel disciplinare il clero, fondando chiese e collegi a proprie spese, applicando i canoni del concilio di Trento. Divenne anche commendatario dell'Abbazia di Santa Maria di Casanova, una delle pi\u00f9 importanti del centro Italia.\nFin dal suo rientro nella citt\u00e0 lombarda, Borromeo invi\u00f2 emissari a raccogliere manoscritti e stampati in ogni parte d'Europa. \u00abDal febbraio al giugno 1607 fu Grazio Maria Grazi a recarsi in Puglia e in Calabria, e quindi a Napoli, a Roma, a Siena e forse anche a Venezia); dal marzo all'estate fu invece il prefetto Antonio Olgiati a compiere una lunga peregrinazione, puntando anzitutto a est, sino a Trieste, risalendo poi a Innsbruck e da l\u00ec passando in Germania, in Belgio e in Francia: lungo il viaggio, certamente durante il passaggio in Francia, era stato coadiuvato dal libraio ed editore milanese Pietro Martire Locarnilo; nel novembre dello stesso 1607, infine, fu il dottore Antonio Salmazia a raggiungere Corf\u00f9 e a fermarsi nell'isola undici mesi, raccogliendovi molti manoscritti greci fatti venire anche dalla terraferma: nelle prime settimane in Corf\u00f9 aveva condiviso la missione con Domenico Gerosolimitano, un ebreo convertito che nei mesi precedenti aveva per altro fatto acquisti di volumi a Mantova e a Venezia, poi ancora a Mantova, a Ferrara e a Bologna. Lo stesso Olgiati, del resto, si sarebbe di nuovo messo in viaggio nell'autunno del 1609, prendendo anch'egli la via per Venezia.\u00bb\nL'8 dicembre 1609 infine la Biblioteca Ambrosiana fu inaugurata e nel 1618 Borromeo la corred\u00f2 di una raccolta di statue e di quadri, la cosiddetta \"Quadreria Ambrosiana\" che in seguito diventer\u00e0 la Pinacoteca Ambrosiana. L'intento della Quadreria era quello di creare una struttura di supporto alla nascente Accademia Ambrosiana, aperta dal Borromeo nel 1621 con Giovanni Battista Crespi detto il Cerano come primo presidente.\nUltimi anni e morte.\nFece erigere la statua di San Carlo ad Arona; abbell\u00ec inoltre il Duomo di Milano con dipinti e sculture. A Gropello ampli\u00f2 l'ospedale e inizi\u00f2 la splendida villa degli arcivescovi. Spinse alla vita ecclesiastica il cugino e successore Cesare Monti. Diede esempio di grande carit\u00e0 durante la carestia del 1628 e la peste del 1630, alle quali sopravvisse.\nMor\u00ec a Milano il 21 settembre 1631 e la sua salma venne esposta in Duomo e qui sepolta di fronte all'altare della Madonna dell'Albero.\nOpere.\nLa produzione letteraria di Federigo Borromeo fu in effetti abbondante, con pi\u00f9 di un centinaio di libri, sia a stampa che manoscritti, oltre a svariate centinaia di lettere; gran parte di tale produzione \u00e8 conservata alla Biblioteca Ambrosiana.\nFederigo stesso cens\u00ec i propri scritti nei suoi \"Meditamenta litteraria\" i quali - assieme al \"De sui studiis\" dove ripercorre la sua formazione culturale - costituiscono una sorta di autobiografia dell'uomo di lettere.\nNel \"Philagios sive de amore virtutis libri duodecim\" raccoglie numerose biografie di religiose. Tra le figure menzionate manca quella di Marianna De Leyva, suor Virginia Maria, ovvero la monaca di Monza. Il cardinale ordin\u00f2 un processo canonico nei confronti di Suor Virginia, condannandola a essere \"murata viva\" al Ritiro di Santa Valeria, dove trascorse 21 anni imprigionata in una stanzetta. Alla sua morte Federigo lasci\u00f2 tuttavia alcune annotazioni sulla vicenda, attestanti la sua volont\u00e0 di inserirla in una futura edizione del \"Philagios\".\nAltre sue opere notevoli furono il \"De fugienda ostentatione\", il \"De delectu ingeniorum\", il \"De non vulgari existimatione et fama\", il \"De gratia principum\", il \"Cypria sacra sive de honestate et decoro ecclesiasticis moris\" ed il \"De sacris nostrorum temporum orationibus\". Il suo scritto pi\u00f9 noto \u00e8 forse il \"De pestilentia qu\u00e6 Mediolani anno 1630 magnam stragem edidit\", dove narra della gravissima pestilenza che colp\u00ec Milano nel 1630, alternando l'analisi delle cause a numerosi aneddoti dei pi\u00f9 diversi tenori che rendono il testo tra i pi\u00f9 coinvolgenti documenti di storia Milanese dell'epoca.\nFederigo non ebbe modo di portare a termine un'edizione definitiva dell'opera, morendo l'anno seguente. Nonostante l'abbondanza della produzione, gli scritti di Federigo non hanno mai avuto grande fortuna se non per l'interesse storico che rivestono. Osserva il Manzoni:\nFederigo Borromeo e \"I promessi sposi\".\nFederico ricopre rispetto ai \"Promessi sposi\" di Alessandro Manzoni il doppio ruolo di personaggio e di fonte. Il Manzoni nel romanzo esalta la nobile figura del prelato, contraddistinguendolo per la grande conoscenza teologica, l'indole di profondo scrutatore dell'animo umano e di pastore zelante e comprensivo che aveva quale scopo di vita l'insegnamento della dottrina ai poveri e la cura dei sofferenti; il vivido ritratto biografico occupa quasi interamente il .\nNel romanzo egli svolge il ruolo di auditore dei protagonisti, simboleggiando un Cristianesimo puro e ispirato. Egli \u00e8 dipinto come un vero santo, pio, umile, caritatevole, altruista, disponibile e pacato. Il Manzoni poi, nei capitoli dedicati alla peste di Milano del 1630, utilizz\u00f2 quale fonte anche lo stesso \"De pestilentia\" di Federigo, oltre ad altri scritti ed all'opera del Ripamonti che fornirono spunti certamente pi\u00f9 copiosi.\nTra i numerosi aneddoti del \"De pestilentia\", spicca un episodio dal quale l'autore de \"I promessi sposi\" trasse ispirazione per il commovente passo di Cecilia, nel :\nNel ritratto manzoniano del cardinale \u00e8 presente una temperata e solenne purit\u00e0 evangelica. Egli ha una singolare capacit\u00e0 di comprendere ogni passione ed ogni condizione degli uomini. Tutta la grandezza artistica di questo personaggio sta nella penetrazione psicologica e nella potenza di dominio e di conforto che gli sono state conferite dalla trascuranza del fasto, dalla \"gioia continua di una speranza ineffabile\", dall'\"abitudine dei pensieri solenni e benevoli\". In lui l'altezza della mente \u00e8 pari alla nobilt\u00e0 del cuore. Federigo \u00e8 il personaggio de \"I Promessi Sposi\" in cui meglio si vede la serenit\u00e0 imperturbabile a cui conduce l'attuazione costante della concezione evangelica della vita. La sua eloquenza \u00e8 fatta sapiente da una grande pazienza meditativa e la potenza della parola evangelica del cardinale, nel colloquio con don Abbondio, fa dell'anima del curato uno spettacolo religioso.\nLa lunga digressione sulla vita ed il carattere del cardinale (capitoli XXII- XXIII) hanno i tratti dell'agiografia. L'autore scrive (cap. XXII):\" Ci siamo abbattuti in un personaggio, il nome e la memoria del quale, affacciandosi, in qualunque tempo, alla mente, la ricreano con una placida commozione di riverenza\". Lo stile si fa raffinato ed alto, il lessico tende al sublime, allo scopo di evidenziare il carattere eccezionale del protagonista (inizi del capitolo XXIII): \"il portamento era naturalmente composto, e quasi involontariamente maestoso [...]; l'abitudine de' pensieri solenni e benevoli, la pace interna di una lunga vita, l'amore degli uomini, la gioia continua di una speranza ineffabile...\". \u00c8 anche da notare che proprio nel Seicento, secolo in cui \u00e8 ambientato il romanzo, il genere agiografico conobbe una particolare fortuna ad opera di alcuni gesuiti che pubblicarono gli \"Acta Sanctorum\", collezione di vite di santi.\nL'attivit\u00e0 caritatevole e catechistica del cardinale dimostra che il cattolicesimo di Manzoni si presenta innanzitutto come messaggio e presenza \"sociale\" di una Chiesa impegnata a testimoniare la propria missione e a predicare la fede con l'intervento diretto in difesa degli oppressi. Lo si vede anche durante la carestia, nella quotidiana attivit\u00e0 dei frati cappuccini nel lazzaretto durante la peste.\nIl cardinale ci ricorda che la concezione cristiana del potere \u00e8 da intendere solo come servizio verso il prossimo.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "496647", "revid": "125736436", "url": "https://it.wikipedia.org/wiki?curid=496647", "title": "Reiji Okazaki", "text": "Biografia.\nReiji Okazaki nacque a Shiratori vicino a Hiroshima l'8 ottobre 1930. Si laure\u00f2 nel 1953 all'universit\u00e0 di Nagoya, dove lavor\u00f2 dal 1963 come insegnante.\nNel 1967 scopr\u00ec insieme a sua moglie Tsuneko Okazaki i frammenti utilizzati durante la duplicazione del DNA.\nOkazaki mor\u00ec di leucemia pochi anni dopo la sua scoperta.\nLa causa della sua morte pu\u00f2 essere collegata con le radiazioni nucleari.\nInfatti sappiamo che il biologo era a Hiroshima il 6 agosto 1945, giorno in cui fu sganciata la bomba atomica.\nFrammenti di Okazaki.\nNel 1968, Okazaki scopr\u00ec insieme alla moglie Tsuneko Okazaki il modo con cui il lagging strand del DNA viene replicato.\nVenne scoperto infatti che il filamento di ritardo viene sintetizzato in modo discontinuo sotto forma di singoli segmenti assemblati in direzione da 5' a 3' e poi uniti tra loro. Questi segmenti vennero chiamati successivamente frammenti di Okazaki essi sono lunghi circa 100-200 nucleotidi nelle cellule eucariote mentre nelle cellule procariote sono lunghi circa 10 volte tanto. Questi frammenti sono separati da circa 120 primers i quali consentono l'aggancio della DNA polimerasi ed essi sono formati da RNA, uno zucchero contenente ribosio, il quale essendo differente dal DNA verr\u00e0 successivamente rimpiazzato. Una volta che i primers sono stati rimossi e sostituiti dal DNA, il quale contiene desossiribosio al posto del ribosio presente nel RNA e con la timina al posto dell'uracile, i diversi frammenti si uniscono grazie all'aiuto della DNA ligasi che \u00e8 un enzima il quale permette al lagging strand di diventare un filamento continuo e senza interruzioni. Finita la replicazione del DNA si avranno quindi due filamenti identici a quello di partenza.\nEsperimento di Okazaki.\nReiji e i suoi colleghi allestirono nel 1967 delle colture di Escherichia coli, un batterio che vive nella parte inferiore dell'intestino degli animali a sangue caldo. A questa colture vennero esposte per qualche secondo a timina triziata e si not\u00f2 che subito dopo la replicazione erano presenti delle bande radioattive formate da qualche migliaio di nucloditi. Queste piccole bande erano appunto i frammenti di Okazaki sintetizzati in direzione 5'-&gt;3'. Dopo qualche tempo i frammenti non erano pi\u00f9 visibili poich\u00e9 venivano riuniti per formare un filamento continuo.\nL'esperimento venne in seguito ripetuto numerose volte al fine di dimostrarne la validit\u00e0. Dopo aver effettuato esperimenti con i procarioti i quali riportavano frammenti lunghi dai mille ai duemila nucleotidi si verific\u00f2 che il numero di nucleotidi presenti nei frammenti delle cellule eucariote invece era di circa 100-200 nucleotidi. In seguito la teoria della discontinuit\u00e0 della sintesi del DNA verr\u00e0 confermata dal biologo statunitense William Okazaki.\nPersone correlate.\nTsuneko Okazaki.\nSua moglie, la quale aiut\u00f2 Reiji nella scoperta dei frammenti vinse nel 2000 l'Oreal/UNESCO Awards for Women in Science il quale \u00e8 un premio che mira a migliorare la posizione delle donne nella scienza premiando, ogni anno, ricercatrici che hanno contribuito al progresso scientifico. I premi sono il risultato di un accordo tra la compagnia di cosmetici francese L'Or\u00e9al e l'UNESCO."}
{"id": "496648", "revid": "37401", "url": "https://it.wikipedia.org/wiki?curid=496648", "title": "Spettacolo pirotecnico", "text": ""}
{"id": "496649", "revid": "339392", "url": "https://it.wikipedia.org/wiki?curid=496649", "title": "Andrej Sacharov", "text": ""}
{"id": "496650", "revid": "287204", "url": "https://it.wikipedia.org/wiki?curid=496650", "title": "Joseph Roumanille", "text": "Vita.\nJoseph Roumanille nacque in Francia, nel dipartimento delle Bocche del Rodano, da Jean-Denis Roumanille e Pierrette Piquet. Dal 1834 studi\u00f2 al vicino liceo di Tarascona, mentre dal 1836 al 1839 lavor\u00f2 in uno studio notarile.\nIn seguito pubblic\u00f2 i suoi primi versi nell\"'\u00c9cho du Rh\u00f4ne\", poi lavor\u00f2 come insegnante a Nyons ed infine presso il \"Coll\u00e8ge Dupuy\" ad Avignone. Fu l\u00ec che Roumanille ebbe come allievo il futuro premio Nobel Fr\u00e9d\u00e9ric Mistral, apprezzandone le spiccate doti poetiche e letterarie.\nNel 1847 Roumanille pubblic\u00f2 un volume di versi dal titolo \"Li Marbarideto\" e nel 1851 un'altra raccolta intitolata \"Li Sounjarello\". L'anno successivo, assieme a Mistral ed Anselme Mathieu, cur\u00f2 una raccolta di versi in provenzale dal titolo \"Li Prouven\u00e7alo\", mentre nel 1853 scrisse una dissertazione sulla pronuncia del provenzale.\nIl rapporto con Mistral si trasform\u00f2 presto in amicizia ed il 21 maggio 1854 i due fondarono, assieme ad altri cinque scrittori provenzali (Th\u00e9odore Aubanel, Jean Brunet, Paul Gi\u00e9ra, Anselme Mathieu ed Alphonse Tavan), il F\u00e9librige, un movimento letterario che, traendo spunto dal movimento romantico e dall'attenzione da esso mostrato alle identit\u00e0 nazionali e locali, tendeva a valorizzare la difesa della lingua occitana, ponendo la salvaguardia dell'identit\u00e0 culturale provenzale.\nNelle sue opere Roumanille concep\u00ec la poesia come un culto delle virt\u00f9 domestiche ed esalt\u00f2 sempre i valori tradizionali e cattolici, servendosi principalmente di personaggi popolari.\nRoumanille spos\u00f2 Rose-Ana\u00efs Gras, sorella di F\u00e9lix Gras.\nJoseph Roumanille mor\u00ec ad Avignone la mattina del 24 maggio 1891. I suoi funerali ebbero luogo due giorni dopo, e venne sepolto a Saint-R\u00e9my-de-Provence nella tomba dei genitori."}
{"id": "496652", "revid": "125785189", "url": "https://it.wikipedia.org/wiki?curid=496652", "title": "Gabriele Gabrielli (pittore)", "text": "Fu un individuo inquieto, solitario e ossessionato dalla morte, tanto che si suicid\u00f2 all'et\u00e0 di 24 anni. Il suo stile pittorico era tenebroso, simbolico, incentrato sui colori \u2013 egli stesso diceva: \u00abMi esprimo coi colori come il musicista si esprime con le sue note e soltanto il letterato con le sue parole. Tengo lontana dal mio spirito ogni seduzione che non mi venga dal colore\u00bb \u2013 e dall'atmosfera macabra e cupa (i suoi autori preferiti erano Edgar Allan Poe e Charles Baudelaire).\nEbbe come maestro Benvenuto Benvenuti (Livorno, 1881 - Livorno, 1959), cui dedic\u00f2 una poesia che \u00e8 il miglior commento e la migliore esemplificazione della sua natura visionaria e dalla sua ossessione per la morte e l'oscurit\u00e0:\nLe sue opere vennero apprezzate dai collezionisti livornesi. Si dice che uno di questi, rifornitolo di vino, lo chiudesse nello studio per farlo lavorare. L'utilizzo dell'alcol come mezzo per acutizzare le visioni tenebrose di cui Gabriele Gabrielli si cibava, lo accosta ulteriormente ad artisti come Edgar Allan Poe."}
{"id": "496658", "revid": "599013", "url": "https://it.wikipedia.org/wiki?curid=496658", "title": "Riccardo Ricc\u00f2", "text": "Soprannominato \"Il Cobra\", professionista dal 2006 al 2011, si aggiudic\u00f2 la vittoria di tre tappe al Giro d'Italia, una nel 2007 e due nel 2008, concludendo la \"Corsa rosa\" 2008 al secondo posto.\nCarriera.\nGli esordi.\nInizi\u00f2 a correre nel 1997 con la squadra del suo paese di residenza, Formigine, la U.S. Formiginese, per poi militare, tra gli Juniores e le prime due stagioni tra i dilettanti Under-23, nella modenese Raimondi-Simec-Cicli Paletti. Campione italiano juniores di ciclocross nel 2001, venne convocato nella rosa degli azzurri per il campionato del mondo, ma venne fermato per ematocrito alto. Nel 2002 fu settimo al campionato nazionale Under-23, mentre nel 2003 vinse il Giro Ciclistico Pesche Nettarine di Romagna e una tappa del Giro d'Italia dilettanti. \nNel 2004, passato alla toscana Grassi-Marco Pantani, divenne campione italiano in linea Under-23; nel 2005 vinse due tappe e classifica generale della Settimana Lombarda, oltre a una tappa del Giro di Toscana Under-23. \n2006-2007: i primi due anni da professionista.\nPass\u00f2 professionista nel 2006 con la formazione gestita da Mauro Gianetti, la Saunier Duval-Prodir, iscritta all'UCI ProTour. In quella stagione vinse l'ultima tappa della Settimana Internazionale di Coppi e Bartali e la Japan Cup. L'UCI, prima del passaggio tra i professionisti, gli aveva intanto rilasciato un certificato che attestava valori ematici naturali anche al 51%.\nNel 2007 esord\u00ec vincendo subito una tappa al Tour de San Luis, breve corsa a tappe svoltasi in Argentina nel mese di gennaio, e vinse anche due tappe nella Tirreno-Adriatico. Alla Milano-Sanremo si mise quindi in luce con uno scatto sul Poggio, ma venne poi ripreso all'ultimo chilometro dal gruppo (fu trentottesimo all'arrivo); sempre in marzo partecip\u00f2 alla Settimana Internazionale di Coppi e Bartali, aggiudicandosi l'ultima tappa con arrivo a Sassuolo. Successivamente si fece notare in campo internazionale arrivando quinto alla Freccia Vallone. Durante la stagione partecip\u00f2 anche al Giro d'Italia come gregario di Gilberto Simoni: in quella corsa vinse la frazione con finale alle Tre Cime di Lavaredo, dopo essersi reso protagonista di una fuga durata 99 chilometri insieme al compagno di squadra Leonardo Piepoli. Chiuse al sesto posto della classifica generale (a 7 minuti dal vincitore Danilo Di Luca) e al secondo posto della classifica riservata ai giovani (5'05\" dalla maglia bianca Andy Schleck). Concluse la stagione con il secondo posto al Giro di Lombardia, battuto in una volata a due da Damiano Cunego.\n2008: il podio al Giro, la positivit\u00e0 al Tour e la squalifica.\nAl Giro d'Italia 2008 Ricc\u00f2 vinse in volata la seconda tappa Cefal\u00f9-Agrigento, su un arrivo posto su uno strappo in salita, davanti a Danilo Di Luca e Davide Rebellin. Si impose poi anche nell'ottava tappa Rivisondoli-Tivoli, davanti a Paolo Bettini e Davide Rebellin; nella diciannovesima tappa, Legnano-Monte Pora, fece infine il vuoto sull'ultima salita e guadagn\u00f2 37 secondi sulla maglia rosa Alberto Contador, arrivando a soli 4 secondi dal primato in classifica. Nella crono finale perse 1'53\" dallo spagnolo, vincitore del Giro, ma riusc\u00ec comunque a conservare il secondo posto nella classifica generale.\nPartecip\u00f2 poi al Tour de France 2008, nel quale colse due successi di tappa: nella sesta frazione Aigurande-Super Besse, con arrivo in salita, batt\u00e9 in volata Alejandro Valverde e Cadel Evans; nella nona (Tolosa-Bagn\u00e8res-de-Bigorre) con uno scatto sull'ultima salita, il Col d'Aspin, stacc\u00f2 tutti e giunse solitario al traguardo guadagnando 1'17\" sul gruppo della maglia gialla. Nella tappa successiva, la seconda consecutiva pirenaica, vinta dal compagno di squadra Leonardo Piepoli, giunse sesto sul traguardo, regolando allo sprint il gruppetto della nuova maglia gialla Cadel Evans, e facendo un balzo di ben ventuno posizioni in classifica generale, sino al nono posto, conquistando anche le \"leadership\" nella classifica dei giovani (maglia bianca) e del gran premio della montagna (maglia a pois). Il suo Tour si interruppe il 17 luglio, al ritrovo di partenza della dodicesima tappa, la Lavelanet-Narbonne. La gendarmeria francese gli notific\u00f2 infatti una positivit\u00e0 al CERA (EPO di terza generazione), rintracciata nelle sue urine al termine della cronometro di Cholet, costringendolo a lasciare la corsa. Anche a causa di questo scandalo la sua squadra, la Saunier Duval, decise di ritirare dalla \"Grande Boucle\" tutti i suoi corridori, mentre il giorno successivo il general manager della Saunier Duval Mauro Gianetti attraverso un comunicato stampa licenzi\u00f2 sia Ricc\u00f2 che il compagno di squadra e di stanza Leonardo Piepoli, ribadendo l'assoluta estraneit\u00e0 della squadra a qualsiasi tipo di pratica dopante. Il CERA non figurava ancora nell'elenco delle sostanze dopanti di molte federazioni (tra cui l'UCI), ma era inclusa tra le sostanze dopanti proprio del Tour de France.\nIl 30 luglio, nel corso della prima udienza davanti alla procura antidoping italiana, Ricc\u00f2 confess\u00f2 di aver assunto il CERA. Nella conferenza stampa successiva alla confessione dichiar\u00f2 di aver commesso un errore personale e di aver agito da solo. Il 31 luglio 2008 il Tribunale Nazionale Antidoping lo sospese con effetto immediato, in attesa del deferimento e della successiva sentenza che, il 2 ottobre 2008, lo avrebbe squalificato per due anni (uno e mezzo per assunzione di sostanza dopante, ed altri sei mesi per la frequentazione del medico Carlo Santuccione, gi\u00e0 radiato dal CONI per questioni di doping). Successivamente l'UCI riconobbe la collaborazione alle indagini da parte del corridore modenese, ripristinando quindi la squalifica di 20 mesi (invece che 24), come da decisione del TAS. La squalifica \u00e8 scaduta il 18 marzo 2010.\n2010-2011: il ritorno alle corse e la sospensione.\nIl 26 giugno 2009 Ricc\u00f2 firm\u00f2 intanto un contratto con la squadra Professional Continental Ceramica Flaminia-Bossini Docce. Torn\u00f2 alle corse il 23 marzo 2010, alla Settimana Internazionale di Coppi e Bartali, e torn\u00f2 alla vittoria il 3 aprile seguente, alla Settimana Ciclistica Lombarda, aggiudicandosi la terza tappa, vittoria bissata anche nella quinta frazione. Successivamente fece sua anche la seconda tappa del Giro del Trentino.\nA inizio luglio partecip\u00f2 all'\u00d6sterreich-Rundfahrt, durante il quale vinse due tappe, guidando la classifica generale. Il 10 luglio, durante la penultima tappa, una cronometro individuale di 26,3\u00a0km, si scontr\u00f2 con una moto della televisione che, sorpassatolo, gli si era fermata davanti per fare delle riprese. L'impatto gli cost\u00f2 la frattura del setto nasale e sedici punti di sutura sul ginocchio sinistro. Nonostante questo, giunse fino al traguardo, mantenendo la \"leadership\" nella classifica generale; il giorno successivo, nell'ultima tappa, riprese il via, difendendo il primato e aggiudicandosi la vittoria finale della corsa austriaca. Il 13 agosto annunci\u00f2 tramite il suo sito ufficiale di aver rescisso il contratto in essere con la Ceramica Flaminia. Dopo essere stato vicino alla Quick Step, firm\u00f2 per l'olandese Vacansoleil e torn\u00f2 in gara al Giro di Romagna. La prima vittoria con la nuova squadra arriv\u00f2 il 7 ottobre seguente, nella Coppa Sabatini a Peccioli.\nIl 6 febbraio 2011 Ricc\u00f2 viene ricoverato in ospedale dopo aver accusato, al termine di un allenamento, un malore che risulter\u00e0 causato da un blocco renale. Successivamente il medico rende nota una confessione dell'atleta, reo di aver effettuato una autotrasfusione di sangue che conservava in frigo da diversi giorni, pratica compatibile con i problemi fisici avuti ma tuttavia poi negata dallo stesso atleta. CONI e Procura di Modena aprono due indagini per violazione delle norme antidoping e Ricc\u00f2 viene prima sospeso, e poi licenziato dalla Vacansoleil, che il 23 febbraio allontana anche il massaggiatore personale dell'atleta. Sulla vicenda si sono espressi con toni fortemente negativi molte personalit\u00e0 del mondo del ciclismo, tra le quali il presidente della FCI Renato di Rocco e il commissario tecnico della Nazionale di ciclismo Paolo Bettini, assieme a Moser, Squinzi, Bugno e diversi altri corridori.\nIl 12 marzo 2011 Ricc\u00f2 afferma di volersi ritirare dall'attivit\u00e0 agonistica. Tuttavia poco tempo dopo afferma di voler tornare in attivit\u00e0, accusando peraltro il medico che rilasci\u00f2 la dichiarazione circa l'emotrasfusione di dire il falso, affermando di non ricordare nulla della circostanza. Il 1\u00ba giugno successivo, dopo essere stato vicino alla Amore &amp; Vita di Ivano Fanini, firma un contratto con la Meridiana-Kamen, squadra croata con licenza Continental ma con sede in Italia. Tuttavia gi\u00e0 l'8 giugno viene nuovamente sospeso sul territorio italiano, questa volta dalla Commissione Tutela della Salute della Federazione Ciclistica Italiana, per tutelare la salute del corridore. Due giorni dopo anche il Tribunale Nazionale del CONI sospende il corridore a livello internazionale.\nIl 22 novembre 2011 Ricc\u00f2 viene condannato da un tribunale francese, in appello, a due mesi di carcere con la condizionale e al pagamento di un'ammenda di 3.000 euro, per l'assunzione del CERA al Tour de France 2008.\n2012: la squalifica fino al 2024.\nIl 19 aprile 2012 il Tribunale Nazionale Antidoping infligge a Ricc\u00f2 una squalifica di 12 anni, accogliendo in toto la richiesta pervenuta dalla Procura antidoping del CONI che lo aveva accusato di auto-emotrasfusione. Tale condanna sancisce in pratica la fine dell'attivit\u00e0 agonistica di Riccardo Ricc\u00f2, giacch\u00e9 al termine della squalifica, nel 2024, il corridore avr\u00e0 40 anni. Nell'estate 2020 in un'intervista racconta della sua nuova vita come gelataio.\n2020: la squalifica a vita.\nNel dicembre 2020 il Tribunale nazionale antidoping lo ha squalificato a vita. Ricc\u00f2 aveva comunque abbandonato l'idea di tornare al ciclismo agonistico."}
{"id": "496659", "revid": "729019", "url": "https://it.wikipedia.org/wiki?curid=496659", "title": "Sopwith Cuckoo", "text": "Il Sopwith Cuckoo era un velivolo biplano prodotto verso la fine della prima guerra mondiale dalla Sopwith Aviation Company, la stessa ditta che produceva i pi\u00f9 conosciuti Camel e Pup. Venne utilizzato dal Royal Naval Air Service (RNAS) e successivamente dalla Royal Air Force. Si rivel\u00f2 un buon aeroplano ma la sua carriera fu relativamente breve.\nStoria del progetto.\nIl primo volo fu effettuato nel giugno del 1917 e il primo Cuckoo fu consegnato nel settembre del 1918. Il velivolo aveva il ruolo principale di aerosilurante. Dovendo operare dalle navi era stato espressamente progettato per avere le ali ripiegabili. Il carico offensivo era costituito da un singolo siluro da 457 mm che veniva caricato sotto la fusoliera. Il motore era un Sunbeam Arab che erogava 200 hp (149 kW). La velocit\u00e0 massima era di 160 km/h (100 mph). Il raggio d'azione era di 640 km (400 miglia)\nIl Cuckoo arriv\u00f2 troppo tardi per partecipare al conflitto anche se doveva essere utilizzato in un'azione, l'attacco in porto alla flotta tedesca, che si sarebbe dovuta svolgere nell'ottobre del 1918. Per questa azione i Cuckoo sarebbero decollati dalla nuova portaerei HMS Argus. Il piano era stato concepito dal comandante della \"Grand Fleet\", ammiraglio David Beatty, ma venne rifiutato e la conclusione della guerra pose fine alle possibilit\u00e0 di impiego del velivolo.\nInizialmente il velivolo era stato ordinato in 300 esemplari ma la conclusione della guerra port\u00f2 a un drastico ridimensionamento degli ordini. Alla fine furono solo 140 i Cuckoo prodotti e di questi solo 100 entrarono effettivamente in servizio. Questi aerei operarono con la RAF con gli Sq. 185 e 186, che dal 1920 venne ridesignato Sq. 210, che li mantenne fino alla loro radiazione avvenuta il primo aprile 1923."}
{"id": "496661", "revid": "212348", "url": "https://it.wikipedia.org/wiki?curid=496661", "title": "Lenticchie", "text": ""}
{"id": "496668", "revid": "61024", "url": "https://it.wikipedia.org/wiki?curid=496668", "title": "Synkletos", "text": ""}
{"id": "496671", "revid": "1592097", "url": "https://it.wikipedia.org/wiki?curid=496671", "title": "Filippo De Pisis", "text": ""}
{"id": "496673", "revid": "767487", "url": "https://it.wikipedia.org/wiki?curid=496673", "title": "Mountains of Time", "text": "Mountains of Time \u00e8 il terzo album in studio dei Savoy. L'album \u00e8 disponibile in due versioni: standard ad un disco e limitata a due dischi.\nTracce.\nEdizione ad un disco.\nDurata totale disco: 52 minuti\nDisco 2 Edizione Limitata.\nDurata totale disco: 22 minuti"}
{"id": "496679", "revid": "1652635", "url": "https://it.wikipedia.org/wiki?curid=496679", "title": "Pietra Nera", "text": "La Pietra Nera () \u00e8 una roccia nera, grande quasi come un pallone da calcio, incastonata a circa 1,10 m d'altezza nell'angolo est della Ka\u02bfba della Mecca.\nNel loro \"\u1e6daw\u0101f\" antiorario intorno alla Ka\u02bfba nel corso del rito del \"Hajj\", i pellegrini sostano brevemente e baciano rapidamente la Pietra Nera, se la calca lo permette, a imitazione di quanto fece il profeta Maometto nel corso del suo secondo pellegrinaggio dopo l'Egira. Se la massa di fedeli non rende ci\u00f2 possibile, il pellegrino si limita ad additarla nei suoi sette transiti, col braccio teso nella sua direzione.\nStoria.\nNel corso di uno dei tanti restauri della Ka\u02bfba, richiesti dalla fragilit\u00e0 del materiale usato per la sua costruzione, facile a collassare in occasione degli improvvisi per quanto rari rovesci di pioggia, la storia islamica riporta come il giovane profeta Maometto partecipasse con grande avvedutezza alla collocazione dell'oggetto nell'angolo dell'edificio, coinvolgendo tutti i principali clan della sua trib\u00f9 dei Quraysh nel suo trasporto, riservando a s\u00e9 stesso il solo onore della sistemazione fisica della Pietra Nera.\nTradizione.\nRelitto forse di un antico culto, che alcuni studiosi hanno pensato fosse ricordo di un passato preislamico litolatrico, la Pietra Nera \u00e8 considerata dai musulmani l'ultimo reperto della \"Casa Antica\" (\"al-Bayt al-\u02bfat\u012bq\"), fatta calare da Allah direttamente dal Paradiso sulla Terra, andata interamente distrutta dal Diluvio Universale. Per l'Islam, la Pietra Nera fu messa in salvo da No\u00e8 - profeta noto all'Islam arabo col nome di N\u016b\u1e25 - all'interno di una caverna nei pressi di La Mecca e da l\u00ec l'oggetto sarebbe stato recuperato da Abramo (profeta anch'egli, chiamato Ibr\u0101h\u012bm) nel momento in cui questi, con l'aiuto del figlio Ism\u0101\u02bf\u012bl (Ismaele), avrebbe dato inizio ai lavori della nuova Ka\u02bfba.\nSecondo una diffusa tradizione popolare islamica, la Pietra Nera \u00e8 invece l'occhio di un angelo incaricato di prender nota dei pellegrini che adempiono all'obbligo canonico, per chi se lo possa permettere, di effettuare una volta almeno nella vita il \"Hajj\" alla Mecca e nei suoi immediati dintorni.\nSecondo un'altra tradizione, la Pietra Nera sarebbe un meteorite bianco che, caduto sulla terra, avrebbe assorbito tutti i peccati dell'uomo, assumendo l'attuale emblematico colore.\nDanneggiamenti e profanazione.\nLa sacralit\u00e0 dell'oggetto non ha impedito che esso fosse oggetto di violenze fisiche. La prima violenza si registr\u00f2 in occasione dell'incendio, partito dalle file dei soldati di \u02bfAbd All\u0101h ibn al-Zubayr in occasione dell'assedio portato nel 683 contro la citt\u00e0 della Mecca dalle truppe omayyadi di al-\u1e24u\u1e63ayn ibn Numayr al-Sak\u016bn\u012b, generale del califfo \u02bfAbd al-Malik ibn Marw\u0101n. L'incendio spacc\u00f2 col suo fortissimo calore la Pietra Nera in tre pezzi, che furono quindi tenuti assemblati da un apposito castone d'argento, tuttora visibile, che fa assumere alla Pietra Nera le sembianze della pupilla di un occhio.\nL'altra violenza subita dalla Pietra Nera fu la sottrazione operata con la forza ai suoi danni dagli ismailiti Carmati, che giudicavano la devozione riservatale una forma di inaccettabile e superstizioso culto per un oggetto, a detrimento del puro culto riservato al solo Dio.\nIn una sanguinosa incursione avvenuta nel 929 d.C., la Pietra Nera fu divelta dalla malta in cui era alloggiata e per 22 anni (caratterizzati da un fortissimo indebolimento dell'autorit\u00e0 califfale abbaside) essa rimase in mano ai Carmati del Bahrein e del tutto inutili furono i tentativi di recuperarla. La Pietra Nera fu restituita non gi\u00e0 ai Fatimidi (cui i Carmati erano ideologicamente assai vicini) bens\u00ec, in cambio d'un fortissimo riscatto, agli sciiti duodecimani Buwayhidi, la cui \"tutela\" era stata forzatamente accettata dal califfo sunnita di Baghdad.\nNell'XI secolo, un uomo presumibilmente inviato dal califfo dei Fatimidi al-Hakim bi-Amr Allah tent\u00f2 di distruggere la Pietra Nera ma fu ucciso sul posto, riuscendo a causare solo danni lievi. Nel 1674, secondo quanto riportato da Johann Ludwig Burckhardt, qualcuno cosparse di escrementi la Pietra Nera cos\u00ec che \"chiunque la baciasse si ritraesse con la barba insudiciata\". Duodecimani provenienti dall'Iran sciita furono sospettati dell'atto sacrilego e divennero il bersaglio delle maledizioni degli altri musulmani per secoli, sebbene l'esploratore Sir Richard Francis Burton espresse dei dubbi circa il fatto che essi fossero i veri colpevoli; egli riteneva pi\u00f9 probabile che l'atto fosse stato compiuto da \"qualche ebreo o greco, che rischi\u00f2 la propria vita per gratificare un bigottismo furioso\".\nL'ipotesi meteorite.\nAlcuni studiosi ipotizzano che la Pietra Nera sia un meteorite divenuto una divinit\u00e0. Altri studiosi parlano invece di un possibile passato litolatrico. Una risposta sicura non esiste, essendo impossibile un suo esame condotto con moderni strumenti d'indagine scientifica."}
{"id": "496681", "revid": "1543377", "url": "https://it.wikipedia.org/wiki?curid=496681", "title": "Shantungosaurus giganteus", "text": "Shantungosaurus (il cui nome significa \"lucertola di Shandong\") \u00e8 un genere estinto di dinosauro hadrosauro edmontosaurino vissuto nel Cretaceo superiore, circa 80 - 72.1 milioni di anni fa, in quella che oggi la penisola dello Shandong, in Cina. L'unica specie ascritta a questo genere \u00e8 \"S. giganteus\". Lo \"Shantungosaurus\" \u00e8 considerato il pi\u00f9 grande hadrosauro noto alla scienza: il solo femore \u00e8 lungo circa 1,70 m e il suo omero raggiunge una lunghezza massima di 0,97 m.\nDescrizione.\n \nLo \"Shantungosaurus\" \u00e8 il pi\u00f9 grande adrosauro noto alla scienza, nonch\u00e9 il pi\u00f9 grande ornitischio finora scoperto: il cranio dell'animale da solo era lungo ben 1,63 metri (5,3 piedi), mentre lo scheletro completo (montato all'Istituto Geologico della Cina, a Pechino) misura ben 14,7 metri (48\u00a0ft) di lunghezza, mentre un altro scheletro, originariamente descritto come \"Zhuchengosaurus maximus\", (oggi sinonimo \"Shantungosaurus\"), misura ben 16,6 metri (54\u00a0ft) di lunghezza. Si stima che gli esemplari pi\u00f9 grossi potessero arrivare ad un peso complessivo di 16 tonnellate. Come tutti gli altri hadrosauri, il muso terminava con un largo becco privo di denti, che si trovavano invece nella parte posteriore della mascella, che contenevano ben 1.500 piccoli denti adatti alla masticazione. I grandi fori nasali posti alla fine del muso erano probabilmente ricoperti da pelle molle che l'animale poteva gonfiare come palloncini per emettere suoni. Eccezionali ritrovamenti di tessuti molli in alcuni fossili di \"Edmontosaurus\" mostrano la presenza di una cresta cranica formata da tessuti molli, che raramente si fossilizzano. Essendo lo \"Shantungosaurus\" strettamente imparentato con \"Edmontosaurus\", anche il primo potrebbe avere avuto una cresta simile.\nStoria della scoperta.\nDescritto per la prima volta nel 1973, lo \"Shantungosaurus\" \u00e8 noto per ben cinque scheletri parziali, il che rende facile immaginare il suo aspetto. Lo scienziato cinese Xing Xu \"et al.\", hanno evidenziato diverse caratteristiche comuni tra \"Shantungosaurus\" ed \"Edmontosaurus\", formando una sorta di \"nodo asiatico\" tra \"Edmontosaurus\" e \"Shantungosaurus\", sulla base dei nuovi materiali recuperati a Shandong. I resti ritrovati a Shandong comprendono alcune ossa del cranio, le ossa degli arti e alcune vertebre. Questi campioni furono inizialmente classificati come una nuova specie chiamata \"Zhuchengosaurus maximus\", nel 2007. Tuttavia, successivi studi dimostrarono che le caratteristiche apparentemente distintive di \"Zhuchengosaurus\" erano semplicemente il risultato di diverse fasi di crescita, sinonimizzando \"Zhuchengosaurus\" come un esemplare di et\u00e0 avanzata di \"Shantungosaurus\".\nSuccessive analisi sugli hadrosauroidea, hanno convalidato la stretta parentela tra \"Edmontosaurus\" e \"Shantungosaurus\". Inoltre lo \"Shantungosaurus\" \u00e8 oggi considerato l'unico hadrosauride della zona di Zhucheng, considerato valido. Difatti, i due generi \"Zhuchengosaurus\" e \"Huaxiaosaurus\", sono stati entrambi resi \"junior synonyms\" di \"Shantungosaurus\". Le varie differenze morfologiche che avevano fatto pensare a nuove specie sono state poi scoperte essere semplici variazioni intraspecifiche (variazioni ontogenetiche e polimorfiche)."}
{"id": "496692", "revid": "21880", "url": "https://it.wikipedia.org/wiki?curid=496692", "title": "Trachelospermum", "text": "Trachelospermum \u00e8 un genere di piante della famiglia delle Apocinacee che raggruppa specie arbustive rampicanti sempreverdi, originarie dell'Asia.\nDescrizione.\nEsse hanno fusti flessibili e sottili, lunghi 12 m ed oltre, di colore verde o verde-rossastro, foglie opposte, lucenti e cuoiose, di colore verde scuro, e fiori piccoli, di colore bianco o giallo pallido o porpora, appiattiti a stella, con 5 petali uniti insieme alla base, molto profumati e raggruppati in cime.\nTassonomia.\nIl genere comprende le seguenti specie:"}
{"id": "496693", "revid": "466539", "url": "https://it.wikipedia.org/wiki?curid=496693", "title": "Antonino Liberale", "text": "Biografia.\nAssegnato, per ragioni linguistiche, all'et\u00e0 degli Antonini, non \u00e8 possibile darne la provenienza e averne notizie pi\u00f9 precise.\nLe \"Metamorfosi\".\nIl suo unico lavoro superstite sono le \"Metamorfosi\" (\u039c\u03b5\u03c4\u03b1\u03bc\u03bf\u03c1\u03c6\u03ce\u03c3\u03b5\u03c9\u03bd \u03a3\u03c5\u03bd\u03b1\u03b3\u03c9\u03b3\u03ae, \"Metamorphoseon Sunagoge\", letteralmente \"Raccolta di Trasformazioni\"), una raccolta di quarantuno racconti brevemente riassunti su metamorfosi mitiche effettuate da divinit\u00e0 offese: Ctesilla; Le Meleagridi; Ierace; Cragaleo; Egipio; Perifante; Anthus; Lamia o Sibari; Le figlie del re di Emazia; Le figlie di Minia; Aedone; Cicno; Aspalide; Munico; Meropide; Enoe; Leucippo; Aeropo; I ladri nella grotta Idea; Clinide; Polifonte; Cerambo; Batto; Ascalabo; Metioche e Menippe; Ila; Ifigenia; Tifone; Galinthia; Biblide; I Messapi; Driope; Alcmena; Smirna; I pastori che rifiutarono Leto; Pandareo; I Dori che seguirono Diomede; Il lupo di Peleo; Arceofonte; Britomartis; la volpe di Procri.\nL'opera sopravvive in un unico manoscritto, del IX secolo al pi\u00f9 tardi, ora nella Biblioteca Palatina di Heidelberg. Guilielmus Xylander stamp\u00f2 il testo nel 1598 e, dal momento che alcuni fogli del manoscritto sono scomparsi, la sua edizione \u00e8 anche un riferimento necessario per il testo.\nIl genere mitografico in Antonino.\nQuesto lavoro ha, tematicamente, paralleli nelle pi\u00f9 note \"Metamorfosi\" di Ovidio, e, pi\u00f9 in alto nel tempo, nelle fonti ellenistiche citate da Antonino stesso, gli \"Heteroeumena\" di Nicandro e l\"'Ornithogonia\" attribuita a Boio. Molte delle trasformazioni in questa raccolta non si trovano, comunque, citate in nessun altro luogo, e alcune potrebbero essere semplicemente invenzioni di Antonino. \nIl modulo della narrazione \u00e8 una prosa laconica e colloquiale, in una accettabile \"koin\u00e8\" greca, anche se con numerosi hapax\",\" per lo pi\u00f9 priva di particelle grammaticali che trasmettano umorismo o visioni personali, il che porta ad inserire Antonino nella schiera dei grammatici-mitografi che, a partire da Conone a Palefato, fino a Partenio di Nicea, Igino ed Apollodoro, trattarono della mitologia in raccolte tematiche (come quella di Antonino) o onnicomprensive."}
{"id": "496695", "revid": "767487", "url": "https://it.wikipedia.org/wiki?curid=496695", "title": "Lackluster Me", "text": "Lackluster Me \u00e8 il secondo album in studio dei Savoy. L'album ha vinto lo Spellemannprisen che pu\u00f2 essere definito come il Grammy norvegese."}
{"id": "496696", "revid": "22356", "url": "https://it.wikipedia.org/wiki?curid=496696", "title": "Shantungosaurus", "text": ""}
{"id": "496698", "revid": "22356", "url": "https://it.wikipedia.org/wiki?curid=496698", "title": "Anatosaurus", "text": ""}
{"id": "496704", "revid": "2153076", "url": "https://it.wikipedia.org/wiki?curid=496704", "title": "Mary Is Coming", "text": "Mary Is Coming \u00e8 il primo album in studio dei Savoy. Al termine della traccia 11 (\"Mary Is Coming\"), dopo 3 minuti \u00e8 ascoltabile il brano nascosto \"Fade\"."}
{"id": "496705", "revid": "49958770", "url": "https://it.wikipedia.org/wiki?curid=496705", "title": "Socialdemocratica", "text": ""}
{"id": "496713", "revid": "11684", "url": "https://it.wikipedia.org/wiki?curid=496713", "title": "Don Calogero Vizzini", "text": ""}
{"id": "496714", "revid": "1305772", "url": "https://it.wikipedia.org/wiki?curid=496714", "title": "Jimmy Stewart", "text": ""}
{"id": "496720", "revid": "1305772", "url": "https://it.wikipedia.org/wiki?curid=496720", "title": "Comitati Popolari di Resistenza", "text": "I Comitati Popolari di Resistenza (o Comitati di Resistenza Popolare), costituiscono una rete di miliziani di origine palestinese che opera nella Striscia di Gaza \nCreata alla fine del 2000 dall'ex leader del Fath e del Tanzim, Jamal Abu Samhadana, i CPR sono composti da miliziani precedentemente affiliati al Fath e a Hamas, e da attivisti della Jihad Islamica e delle Brigate dei Martiri di al-Aqsa. La rete si \u00e8 specializzata nel piazzare ordigni esplosivi improvvisati ai bordi delle strade e nell'allestire autobombe, dirette soprattutto contro convogli civili e militari israeliani nella Striscia di Gaza.\nI CPR sono stati coinvolti in diversi attentati dinamitardi, di cui segue un elenco non completo:\nL'Autorit\u00e0 Nazionale Palestinese ha accusato molti membri dei Comitati, accusandoli di essere responsabili per il collocamento degli ordigni esplosivi che hanno distrutto un convoglio diplomatico statunitense il 15 ottobre 2003 a Beit Hanun, uccidendo tre guardie di sicurezza e ferendo gravemente un diplomatico. I Comitati hanno riconosciuto l'appartenenza degli arrestati alla loro organizzazione tanto da riconoscere inizialmente come da loro organizzato l'attentato, ma hanno fatto poi seguire una smentita in base alla quale si affermava che gli attentati non perseguivano interessi palestinesi. In seguito all'attacco gli USA hanno richiesto che l'ANP rintracciasse i responsabili e li traducesse di fronte alla giustizia. Da ufficiali palestinesi \u00e8 poi giunta la dichiarazione che, in seguito al mancato avanzamento delle indagini, gli USA avevano sospeso gli aiuti finanziari all'Autorit\u00e0 Palestinese e che di fatto avevano avviato un regime di sanzioni. Dopo pesanti pressioni americane, l'ANP ha processato 4 sospetti in una corte militare palestinese: da fonti di \"intelligence\" americane \u00e8 in seguito giunta la voce che si trattava di un \"processo farsa\", e che gli imputati erano, s\u00ec, membri dei CPR, ma che non erano i responsabili dell'attacco. \nGli imputati sono stati rilasciati nel settembre 2005, meno di un anno dopo gli attentati.\nI CPR sono anche responsabili della creazione dei tunnel utilizzati per il contrabbando, e che i militari israeliani hanno trovato nei pressi di Rafah; i tunnel sono stati utilizzati per contrabbandare armi, esplosivi, droga, sigarette, carburante, viveri e medicinali, nonch\u00e9 per mettere in salvo fuggitivi.\nI CPR hanno rivendicato l'omicidio di Musa Arafat del 7 settembre 2005.\nNei primi giorni di giugno del 2006, il leader dei CPR, Jamal Abu Samhadana, \u00e8 stato ucciso dalle forze dell'IDF. Essendosi macchiato di un consistente numero di attentati, era uno degli uomini pi\u00f9 ricercati dalle forze israeliane.\nDomenica 25 giugno 2006 i Comitati, insieme ad Hamas e \"Jaysh al-Islam\" (l'\"Esercito dell'Islam\") hanno lanciato un attacco contro la postazione israeliana di Kerem Shalom, passando attraverso un tunnel. Otto guerriglieri sono passati attraverso una galleria lunga quasi un chilometro, creata nei mesi precedenti, per attraversare il confine tra Gaza e Israele. Gli israeliani furono colti di sorpresa, e dopo uno scontro a fuoco - nel quale hanno perso la vita tre miliziani e due soldati israeliani - i palestinesi hanno rapito il ventenne caporale Gilad Shalit. A partire dal 28 giugno gli israeliani hanno intrapreso l'Operazione Piogge Estive per recuperarlo.\nLo stesso giorno si persero le tracce di Eliyahu Asheri, uno studente israeliano di 18 anni che risiedeva nel villaggio di Yishuv Itamar, in Cisgiordania. I CPR lo uccisero dopo poche ore con un colpo alla testa, ma ne annunciarono la morte dopo tre giorni (il 28 giugno) per usarlo come esca. Il portavoce del gruppo, Abu Abir, ha annunciato che i Comitati hanno creato piccole cellule terroristiche il cui solo scopo \u00e8 rapire soldati e coloni ebrei, in accordo con l'\u00abOperazione Ira dei Cavalieri\u00bb."}
{"id": "496721", "revid": "10929", "url": "https://it.wikipedia.org/wiki?curid=496721", "title": "Comitati di Resistenza Popolare", "text": ""}
{"id": "496722", "revid": "33689", "url": "https://it.wikipedia.org/wiki?curid=496722", "title": "Roberto Tremelloni", "text": "Membro dello PSDI, \u00e8 stato pi\u00f9 volte Ministro della difesa e delle Finanze.\nLa giovinezza.\nTremelloni nacque a Milano il 30 ottobre 1900 in una famiglia di modeste condizioni economiche.\nLa sua vera aspirazione, fin dalla minore et\u00e0, era quella di diventare giornalista. Iscrittosi all'Istituto di Ragioneria Carlo Cattaneo ne usc\u00ec diplomato nel 1917.\nLa scuola frequentata non gli bastava a soddisfare i suoi interessi culturali: in quegli anni prese l'iniziativa di fondare con alcuni amici e compagni di studio un giornale studentesco, che rappresent\u00f2 per lui la realizzazione di una vecchia idea che da sempre lo affascinava.\nAncora studente del Cattaneo, durante le vacanze estive, svolgeva lavoretti di diversa natura pur di guadagnare qualcosa. Diplomatosi in ragioneria, s'impegn\u00f2 in un'attivit\u00e0 contabile, ma tale attivit\u00e0 non gli piaceva per niente.\nAvendo nel frattempo conosciuto alcuni giornalisti, incominci\u00f2 a collaborare alla \"Gazzetta dello Sport\" e successivamente alla redazione sportiva del quotidiano di Milano \"La Sera\", passando in seguito alla redazione della cronaca cittadina dello stesso giornale.\nI primi momenti di vita politica Tremelloni li trascorse nel gruppo giovanile del Partito Repubblicano a contatto con i deputati Cappa, Nenni, Rasini, Chiesa e altri.\nNei primi mesi del 1918 fu chiamato alle armi: dapprima come soldato semplice di fanteria a Genova, poi venne mandato alla Scuola militare degli allievi ufficiali di Caserta.\nRientrato a Milano, venne destinato in Alto Adige a presidiare quel territorio di confine abitato da una popolazione di lingua tedesca, che il trattato di pace assegn\u00f2 all'Italia dopo la vittoria.\nMa la vita militare rafforz\u00f2 in lui le convinzioni antimilitariste e il suo profondo credo pacifista.\nRientrato alla vita civile, Tremelloni torn\u00f2 a lavorare nella redazione de \"La Sera\" come cronista e come tale fu presente all'adunata di piazza San Sepolcro, in occasione della fondazione dei fasci di combattimento.\nIn quel periodo fond\u00f2 con alcuni amici una cooperativa per la gestione di una libreria e collabor\u00f2 alla fondazione dell'ente Fiera di Milano, di cui diresse il giornale.\nNel frattempo s'iscrisse all'Universit\u00e0 Bocconi e sostenne qualche esame di profitto.\nNei primi anni del dopoguerra Tremelloni pass\u00f2 dal giornalismo pubblicistico a quello professionale. Infatti dopo esserne stato collaboratore, divenne redattore e inviato speciale del quotidiano \"La Sera\".\nNel 1919 fonda, assieme al fratello Attilio, la Casa Editrice Aracne, dedicata alla stampa di periodici di settore e monografie sul lavoro; nel 1938 - lasciata tal attivit\u00e0 - la Casa editrice \u201cAracne\u201d e Societ\u00e0 anonima tipografica \u201caracne\u201d, confluirono nella Soc. An. Ed. Tip. Aracne con amministratore unico Attilio Tremelloni, ceduta poi a terzi per divenire negli anni sessanta la Pan Editrice.\nNell'ottobre 1922 si iscrisse al Partito Socialista Unitario (P.S.U.) cio\u00e8 al partito costituito da Turati, Treves, Prampolini, D'Aragona\nL'ingresso ufficiale di Tremelloni nel PSU avvenne dunque poche settimane prima della marcia su Roma e dell'avvento del fascismo al potere.\nPrecedentemente alla soppressione delle libert\u00e0 democratiche, coi provvedimenti adottati dal Governo Mussolini, alla fine del \u201826 Tremelloni entrava nell'ufficio studi della Confederazione generale del Lavoro e nello stesso tempo era chiamato a dirigere \"Battaglie sindacali\", la rivista dell'organizzazione, fino alla sua soppressione.\nSeconda guerra mondiale e primo dopoguerra.\nNel 1930 riusc\u00ec a ottenere la libera docenza in Economia politica all'Universit\u00e0 di Ginevra e collabor\u00f2 alla fondazione del Gruppo Amici della Razionalizzazione, connesso alla rivista \"L'Ufficio Moderno\". Numerosi articoli economici e monografie, scritte nel periodo dal 1927 al 1944, documentano l'attivit\u00e0 di studio e di ricerca che erano alla base, da un lato, del titolo acquisito e, dall'altro, la conseguenza del suo impegno di studioso.\nInfatti Tremelloni, allontanatosi dalla politica attiva come molti altri antifascisti, si dedic\u00f2 prevalentemente agli studi economici.\nNegli anni del conflitto bellico, precisamente dal 1941 al 1945, Tremelloni continu\u00f2 a dedicarsi agli studi e, in particolare, alla programmazione di un volume di storia economica italiana dal 1861 in poi.\nNegli ultimi tempi che precedettero la Liberazione, Tremelloni torn\u00f2 a pensare alla possibilit\u00e0 di ricominciare l'attivit\u00e0 giornalistica, la sua vera e grande passione che lo accompagner\u00e0 per tutta la vita.\nIn particolare, pens\u00f2 a creare un quotidiano tipo \"Financial Times\" interamente dedicato a notizie, idee e commenti di politica economica, e a un settimanale tipo \"The Economist\", senza peraltro trascurare l'altra grande passione, la politica.\nI progetti giornalistici culminarono qualche tempo dopo nella collaborazione alla nascita del giornale economico \"Il Sole 24 Ore\" e al periodico \"Mondo Economico\".\nIl 25 aprile 1945, giorno della Liberazione, ritorn\u00f2 finalmente a Milano e assunse la carica di Commissario del Ministero della Produzione Industriale per l'Alta Italia.\nNel luglio 1945 Tremelloni veniva nominato vicepresidente del Consiglio Industriale per l'Alta Italia (C.I.A.I.) sino al 1946.\nConclusasi all'inizio del 1946 l'esperienza dei governi nati dalla Resistenza, Tremelloni riusc\u00ec a emergere diventando uno dei maggiori protagonisti della nostra ricostruzione economica: fu chiamato a occupare delicati ruoli di governo fin dalla seconda parte degli anni quaranta.\nTremelloni condivideva con Saragat le linee politiche strategiche che mantenne per tutta la sua militanza nel Partito e individuava come punto di riferimento costante l'esperienza del socialismo democratico dei paesi europei, anche a livello di governo, rappresentati in genere dai partiti socialdemocratici e dal Labour Party inglese. Il suo maestro rest\u00f2 sempre Filippo Turati, il principale esponente della tradizione riformista del socialismo democratico in Italia.\nIncarichi politici.\nAl primo Congresso nazionale del Partito Socialista Italiano nel dopoguerra, tenutosi a Firenze nell'aprile 1946, partecip\u00f2 all'elaborazione con altri esperti del programma economico del PSI. Nel 1946, fu eletto dapprima consigliere comunale a Milano e in seguito fece parte dell'Assemblea costituente. Nel luglio 1946 assunse anche l'incarico di sottosegretario di Stato per l'Industria e Commercio e primo collaboratore del ministro Rodolfo Morandi, nel secondo Gabinetto De Gasperi, durante il quale condusse la difficile opera di rilancio dell'industria italiana. Dal dicembre 1947 al maggio 1948 ricopr\u00ec la carica di Ministro dell'industria e del commercio nel Governo De Gasperi IV.\nNella prima legislatura repubblicana, Tremelloni venne eletto deputato nelle liste socialdemocratiche a Milano con 9818 voti di preferenza e, dopo il 18 aprile 1948 con la conferma del governo di centro guidato da De Gasperi, fu nominato ministro delegato alla presidenza del Comitato Interministeriale per la Ricostruzione (CIR).\nTra il giugno 1952 e il giugno 1953 Tremelloni si impegn\u00f2 nell'Inchiesta parlamentare sulla disoccupazione, da lui presieduta e personalmente diretta, che si affianc\u00f2 all'Inchiesta sulla miseria in Italia. Il fondamentale rapporto (18 volumi) da lui curato, venne definito da Einaudi come \"una delle cose migliori\" compiute dal Parlamento italiano nella prima legislatura, ed entr\u00f2 in tutte le biblioteche universitarie del mondo.\nNel 1954, bench\u00e9 non rieletto deputato alle elezioni del 7 giugno dell'anno precedente, venne nominato Ministro delle finanze nel primo governo Scelba.\nQuando poi nel luglio 1955 si form\u00f2 un nuovo governo presieduto da Segni, le pressioni di numerosi ambienti economici affinch\u00e9 Tremelloni non venisse riconfermato ministro delle Finanze ebbero successo; infatti fu sostituito da Giulio Andreotti che assicur\u00f2 un'applicazione moderata dei provvedimenti fiscali approvati in precedenza.\nFu tra i fondatori del CIRIEC (Centro Italiano di Ricerche e di Informazione sull'Economia delle Imprese Pubbliche e di Pubblico Interesse) il 21 febbraio 1956 a Milano dove si costitu\u00ec la sezione italiana.\nTremelloni ricopr\u00ec la carica di presidente di questo centro studi, il primo del suo genere in Italia, ininterrottamente dall'anno di fondazione fino al 1978. Gli studi condotti in oltre un ventennio si riferivano oltre al settore delle imprese pubbliche e alle varie modalit\u00e0 di presenza dello Stato nell'economia, anche alla struttura e all'operativit\u00e0 delle societ\u00e0 cooperative, senza peraltro trascurare le attivit\u00e0 svolte da organismi senza fine di lucro. Sezioni nazionali del CIRIEC esistono oggi oltre che in Italia in altri 15 Stati sparsi nel mondo.\nLa maggioranza centrista, prima, e quella di centro-sinistra, poi, al consiglio comunale di Milano, lo nomin\u00f2, a partire dall'ottobre del 1951, Presidente dell'Azienda Elettrica Municipale di Milano.\nDurante il primo piano quadriennale 1952-55, l'AEM realizz\u00f2 in Valtellina la nuova centrale idroelettrica di Premadio, la diga di Cancano e una nuova linea di trasporto dell'energia elettrica lunga 175\u00a0km.\nNel secondo quadriennio 1956-59, l'AEM realizz\u00f2 l'impianto di Grosio sempre in Valtellina e costru\u00ec un nuovo elettrodotto da 220.000 Volt da Grosio a Milano. Il terzo quadriennio 1960-63 vide la costruzione della centrale termoelettrica di Cassano d'Adda.\nTremelloni dal 1951 divenne professore incaricato di economia e organizzazione aziendale presso il Politecnico di Milano.\nIl 27 giugno 1962 si dimise dalla presidenza dell'AEM e torn\u00f2 dopo sette anni al governo come Ministro del tesoro del IV gabinetto Fanfani. Alle elezioni dell'aprile 1963 fu rieletto deputato nella circoscrizione Milano-Pavia con 10.976 voti di preferenza, e divenne ministro delle Finanze del I e del II governo Moro.\nCon il III governo Moro, Tremelloni fu il primo esponente socialista a ricprire la carica di Ministro della difesa.\nRimase notoria, poi, la sua azione correttrice nei confronti dell'ex SIFAR (nella bufera, con Tremelloni ministro della Difesa, per le vicende riguardanti il cosiddetto \"Colpo di Stato\" organizzato dal generale De Lorenzo, nel luglio 1964, durante la crisi del Governo Moro-Nenni, con la connivenza\u00a0\u2013 si disse- del Presidente della Repubblica, Antonio Segni), trasformato poi in SID, per riportarlo rigorosamente nell'ambito dei suoi confini istituzionali.\nNell'ultimo scorcio della V Legislatura fu dapprima membro della Commissione Finanza e Tesoro e successivamente presidente dalla Commissione Bilancio e Programmazione della Camera dei deputati (1969).\nMor\u00ec a Brunico (BZ) l'8 settembre 1987."}
{"id": "496724", "revid": "6923", "url": "https://it.wikipedia.org/wiki?curid=496724", "title": "Filippo Maria Pandolfi", "text": "\u00c8 stato pi\u00f9 volte ministro e commissario europeo.\nFormazione e carriera professionale.\nLa famiglia di origine di Pandolfi era borghese, il padre era un ingegnere civile ed esponente del Partito Popolare Italiano, attivo nella zona di Bergamo. Da ragazzino Pandolfi fece parte dell'Azione Cattolica.\nPandolfi si diplom\u00f2 al liceo classico Paolo Sarpi di Bergamo. Partecip\u00f2 alla Resistenza nelle file del Fronte della giovent\u00f9 per l'indipendenza nazionale e per la libert\u00e0.\nLaureatosi in filosofia all'Universit\u00e0 Cattolica del Sacro Cuore di Milano, si dedic\u00f2 all'insegnamento. Fu insegnante presso il Collegio di Celana. Successivamente divenne dirigente della \"Minerva Italica\", una casa editrice bergamasca che pubblicava soprattutto testi scolastici.\nCarriera politica.\nNel 1945 Pandolfi si iscrisse alla Democrazia Cristiana. Nel 1950 Giuseppe Dossetti lo chiam\u00f2 come suo collaboratore all'interno della segreteria politica del partito.\nNel 1960 Pandolfi divenne segretario della DC a Bergamo, consigliere comunale e capo della maggioranza consiliare. Dal 1964 al 1968 fu segretario provinciale del partito. Faceva parte della corrente dorotea del partito.\nPandolfi fu membro della Camera dei deputati ininterrottamente dal 28 maggio 1968 al 19 dicembre 1988, sempre eletto nel collegio di Brescia-Bergamo nelle liste della DC. Dal 1976 in poi Pandolfi fu sempre il primo degli eletti nel suo collegio.\nIncarichi di governo.\nDal 1974 al 1988 Pandolfi ha ricoperto quasi senza interruzioni incarichi di governo.\nVenne nominato sottosegretario alle finanze nell'ambito del governo Moro IV il 28 novembre 1974 e mantenne l'incarico anche nel successivo governo Moro V, in carica fino al 29 luglio 1976. Successivamente venne nominato Ministro delle finanze nel governo Andreotti III (29 luglio 1976 - 11 marzo 1978).\nFu Ministro del tesoro nei governi Andreotti IV e V tra il 1978 e il 1979. Pandolfi riform\u00f2 le regole di analisi e redazione del bilancio dello stato, e nel 1977 introdusse il sistema del versamento d'acconto delle imposte. Si occup\u00f2 ampiamente dell'IVA, partecip\u00f2 ai negoziati per l'istituzione del Sistema monetario europeo e condusse l'Italia ad aderire all'accordo di cambio dello SME, secondo il cosiddetto \"piano Pandolfi\" da lui presentato il 31 agosto 1978. Propose l'introduzione della lira pesante, ma senza successo, e nel 1977 introdusse il sistema del versamento d'acconto delle imposte. Propose l'introduzione della lira pesante, ma senza successo. Pandolfi fu molto legato al governatore della Banca d'Italia Paolo Baffi.\nNell'estate del 1979 Pandolfi venne incaricato di formare il nuovo governo, ma non riusc\u00ec a ottenere il consenso sufficiente e divenne cos\u00ec presidente del Consiglio Francesco Cossiga. Pandolfi rimase ministro del tesoro nei governi Cossiga I e II, tra il 1978 e il 1980. Promosse la nomina di Tommaso Padoa-Schioppa a dirigente generale della Commissione delle Comunit\u00e0 europee. Nell'aprile 1980 organizz\u00f2 il primo vertice informale del Consiglio Ecofin.\nDal 1979 al 1980 Pandolfi fu direttore del comitato ad interim del Fondo Monetario Internazionale. Nel 1980 il governo tedesco pens\u00f2 a lui come possibile presidente della Commissione delle Comunit\u00e0 europee, ma gli venne preferito Gaston Thorn.\nNel dicembre 1980 Pandolfi venne nominato Ministro dell'industria, del commercio e dell'artigianato nell'ambito del governo Forlani, fino al giugno 1981. Dopo una breve interruzione, dal 1\u00ba dicembre 1982 Pandolfi torn\u00f2 a svolgere il medesimo incarico nell'ambito del governo Fanfani V. Nel 1981 present\u00f2 il piano energetico che prevedeva la costruzione di quattro nuove centrali nucleari. Fu vicino a Raoul Gardini.\nIl 4 agosto 1983 venne nominato Ministro dell'agricoltura e delle foreste nel governo Craxi I, e mantenne l'incarico anche nei successivi governi Craxi II, Fanfani VI e Goria, fino al 13 aprile 1988. Nel 1984 Pandolfi elabor\u00f2 il piano agricolo nazionale.\nFu durante il suo mandato che venne istituito nel 1984 il sistema europeo delle \"quote latte\". Pandolfi scelse come anno di riferimento per le quote il 1983, secondo dati fortemente sottostimati. Pandolfi venne contestato per questo, ma attribu\u00ec la colpa a un errore dell'ISTAT e promise che comunque eventuali sanzioni non sarebbero state applicate ai produttori italiani. Nel 1997 Pandolfi venne denunciato, assieme ai suoi successori al ministero, per presunti comportamenti omissivi in relazione alla mancata adozione delle sanzioni, ma nel 1998 venne assolto dalla Corte dei Conti. A causa delle proteste Pandolfi fu anche costretto a rifiutare l'attribuzione della medaglia d'oro di benemerenza offertagli dalla citt\u00e0 di Bergamo. Assieme a tre suoi successori al ministero, nel 1996 Pandolfi venne raggiunto da un avviso di garanzia per falso in bilancio e abuso d'ufficio relativamente all'agenzia per gli interventi sul mercato agricolo.\nCommissario europeo.\nAlla fine del 1988 Pandolfi si dimise dalla Camera dei deputati, dopo essere stato indicato dal governo De Mita come commissario europeo dell'Italia. A partire dal 6 gennaio 1989 fece parte della Commissione Delors II come commissario europeo per la scienza, la ricerca, lo sviluppo, le telecomunicazioni e l'innovazione e la tecnologia dell'informazione e vicepresidente della Commissione. Rimase in carica fino al 6 gennaio 1993. Successivamente si ritir\u00f2 dalla vita politica.\nPandolfi promosse il piano d'azione comunitario per lo sviluppo in Europa della televisione in alta definizione. Assieme a Leon Brittan, predispose il libro verde sulla liberalizzazione dei servizi postali adottato dalla Commissione nel 1992. Lanci\u00f2 iniziative comuni nel campo della ricerca con i paesi dell'Europa centro-orientale e negozi\u00f2 con gli Stati Uniti per ammorbidire la loro politica difensiva in materia di ricerca. Strinse rapporti particolarmente cordiali con Jacques Delors e Leon Brittan.\nDal 2000 Pandolfi fa parte del \"Gruppo dei 10\" dell'Istituto Luigi Sturzo.\nCuriosit\u00e0.\nAl liceo Pandolfi fu compagno di banco di Mirko Tremaglia.\nPandolfi \u00e8 appassionato di letteratura cristiana antica, opera e musica classica e arrampicata\nFortebraccio lo soprannomin\u00f2 \"uomo dei polsini\" a causa della sua eleganza e della sua presunta irresolutezza."}
{"id": "496725", "revid": "729019", "url": "https://it.wikipedia.org/wiki?curid=496725", "title": "Vickers Wellesley", "text": "Il Vickers Wellesley era un bombardiere leggero monomotore prodotto dall'azienda britannica Vickers Armstrong negli anni trenta ed utilizzato dalla Royal Air Force. Allo scoppio della seconda guerra mondiale, si dimostr\u00f2 superato nei teatri di combattimento europei, ma diede il meglio nei teatri nord-africani e nel medio oriente.\nStoria del progetto.\nIl progetto del Wellesley si deve alla specifica G.4/31 emessa dall'Air Ministry per la fornitura di un velivolo multiruolo in grado di poter portare un carico bellico leggero come bombardiere, di poter aerocooperare in azioni con l'esercito, che potesse operare anche come bombardiere in picchiata, come ricognitore, per evacuare feriti in caso di calamit\u00e0 e come aerosilurante. Il prototipo, denominato Vickers Type 253, era un biplano ed utilizzava la struttura geodetica derivata da quella utilizzata da Barnes Wallis nella progettazione del dirigibile R100. Venne presentato assieme ai concorrenti Fairey G.4/31, Westland PV-7, Handley Page HP.47, Armstrong Whitworth A.W.19, Blackburn B-7, Hawker P.V.4 e Parnall G.4/31. Alla fine delle prove comparative la commissione esaminatrice dichiar\u00f2 vincitore il progetto Vickers e venne emesso un ordine per la fornitura di 150 esemplari.\nIl Vickers Type 246 monoplano, che continu\u00f2 ad utilizzare l'originale struttura geodetica sia per la costruzione della fusoliera e che per le ali, venne realizzato come iniziativa privata e portato in volo per la prima volta 19 giugno 1935 e proposto alla RAF. Questo era caratterizzato da prestazioni superiori ma non rispondeva all'originale richiesta che prevedeva un velivolo multiruolo, essendo concepito solamente come bombardiere. Venne emesso un ordine iniziale per 96 esemplari di Type 246 che sostitu\u00ec l'ordine del Type 253. La RAF successivamente emise l'ordine definitivo per 176 esemplari del \"Wellesley\" il quale rispondeva a una nuova specifica, la 22/35, che prevedeva l'evasione dell'ordine in 14 mesi con l'inizio della produzione dal marzo 1937.\nIl Wellesley era un monomotore monoplano caratterizzato da un allungamento alare molto elevato, ed un carrello d'atterraggio completamente retrattile a comando meccanico. Dato che non era conosciuto un sistema per ovviare all'indebolimento della struttura geodetica nel ricavare un'apertura necessaria per uno scompartimento bombe interno, le stesse venivano agganciate a due piloni collocati sulla parte inferiore delle semiali. Il Wellesley Mk I era dotato di due tettucci separati, soluzione poi cambiata nel Wellesley Mk II che adott\u00f2 un lungo e singolo tettuccio che copriva entrambi gli abitacoli del pilota e del navigatore.\nImpiego operativo.\nVenne comunque impiegato nello scacchiere dell'Africa Orientale, anche perch\u00e9 nel settembre 1939 solo 4 esemplari erano in carico al Bomber Command in madrepatria. Come ricognitore, con una tangenza di 10\u00a0000 metri, era quasi irraggiungibile; come bombardiere aveva solo due pod subalari per contenere il carico bellico (900\u00a0kg), in quanto il vano portabombe avrebbe costituito un indebolimento della struttura base, che era il primo esempio della concezione \"geodetica\" pensata da Sir Barnes Wallis. Bench\u00e9 sostituito dal bimotore Wellington, anch'esso con il rivestimento intelato esterno, il Wellesley era per certi aspetti un velivolo assai pi\u00f9 notevole."}
{"id": "496726", "revid": "729019", "url": "https://it.wikipedia.org/wiki?curid=496726", "title": "Short S.25 Sunderland", "text": "Lo Short S.25 Sunderland era un idrovolante britannico, rivelatosi, nella sua categoria, uno dei pi\u00f9 importanti di tutto il secondo conflitto mondiale.\nQuadrimotore monoplano ad ala alta a sbalzo, con scafo centrale; aveva una struttura completamente metallica e impiegava la tecnica del rivestimento lavorante.\nInizialmente, Mk.I, la propulsione era affidata a 4 motori radiali Bristol Pegasus XXII (9 cilindri, per 1\u00a0010 hp ciascuno).\nL'armamento difensivo era posizionato in una torretta di prua (1 mitragliatrice), una di poppa (4 mitragliatrici), ed in due postazioni dorsali (azionate manualmente, con 1 mitragliatrice ciascuna).\nLa dotazione offensiva (bombe o cariche di profondit\u00e0) poteva arrivare a 900\u00a0kg.\nInizialmente concepito per poter essere gestito da un equipaggio costituito da sette persone in seguito le varie versioni che si succedettero nel tempo ne impiegarono da undici in su.\nStoria del progetto.\nLa denominazione di fabbrica era S.25 ed il progetto ebbe inizio sul finire del 1934, sulla scorta delle esperienze accumulate dalla Short Brothers Ltd. nella produzione di grandi idrovolanti da trasporto, in risposta alla specifica R.2/33 dell'Air Ministry, con la quale veniva richiesta la produzione di un idrovolante con compiti di ricognizione, al fine di sostituire il biplano Short S.19 Singapore III (del quale era di recente cessata la produzione).\nIl capo progettista della Short, Arthur Gouge, era gi\u00e0 al lavoro su un analogo velivolo da adibire al trasporto e pot\u00e9 usufruire di molti concetti gi\u00e0 sviluppati per quello che risult\u00f2 poi essere lo Short S.23 Empire.\nIl primo prototipo (K774) del Sunderland vol\u00f2 nell'ottobre del 1937 e fu il primo idrovolante britannico dotato di armamento difensivo installato in torrette non azionate manualmente.\nEntrato in servizio nella seconda met\u00e0 del 1938, quando il secondo aereo di serie venne assegnato al 230\u00b0 Squadron (di base a Selestar, in Malaysia), allo scoppio della guerra era impiegato in 3 squadriglie del Royal Air Force Coastal Command.\nAl fine di incrementare la produzione, nel 1941 venne costruito un apposito stabilimento a Dumbarton, gestito dalla Blackburn.\nGli ultimi esemplari della serie Mk.I incorporavano diverse modifiche minori e, pi\u00f9 vistose, le antenne del nuovo radar antisom ASV Mk.II, disposte posteriormente, in gruppi di 4, sul dorso e sui fianchi della fusoliera.\nSul finire del 1941, divennero operativi gli esemplari della serie Mk.II: dotati di motori Pegasus XVIII, con compressori a doppia velocit\u00e0, vennero dotati di armamento difensivo maggiorato, per numero di mitragliatrici e dotazione di munizioni.\nQuesta versione fece registrare una produzione piuttosto limitata (43 esemplari), poich\u00e9 nel frattempo venne resa operativa la versione Mk.III, il cui prototipo vol\u00f2 nel giugno successivo: in questo caso la modifica pi\u00f9 rilevante consisteva nella nuova chiglia dello scafo. La Mk.III divenne la versione pi\u00f9 diffusa nel corso del conflitto (461 esemplari).\nNel 1942 l'Air Ministry emise una nuova specifica (R.8/42) che richiedeva un idrovolante a largo raggio, da destinare espressamente allo scenario del Pacifico. La Short rispose alla specifica proponendo la versione Mk.IV del Sunderland: nuovo disegno dello scafo, nuova coda, armamento migliorato e motorizzazione costituita dai motori Bristol Hercules.\nIl risultato finale fu un aereo talmente diverso dall'originale che alla fine venne ridesignato Seaford Mk.I (sigla interna del costruttore S.45). Da questa macchina venne poi sviluppato, nell'immediato dopoguerra, l'idrovolante da trasporto Short Solent.\nPi\u00f9 o meno nello stesso periodo, si registr\u00f2 un calo nei successi delle missioni ASW: gli U-Boote tedeschi erano stati dotati di Metox, ricevitori passivi in grado di intercettare i segnali dei radar di ricerca ASV Mk.II. La risposta della RAF non si fece attendere, con l'adozione di apparati radar su una lunghezza d'onda pi\u00f9 corta. I Sunderland vennero cos\u00ec dotati di nuovi ASV Mk.III, e gli esemplari che ne furono forniti, ricevettero la definizione di Mk.IIIA.\nLa variante finale, Mk.V, ebbe il battesimo dell'aria nella primavera del 1944 e fu caratterizzata dalla sostituzione dei motori Pegasus con gli statunitensi Pratt &amp; Whitney Twin Wasp, che sviluppavano una potenza di 1\u00a0200 HP a testa). Ne vennero completati 155 esemplari.\nL'incremento della potenza disponibile diede nuova linfa ad un progetto mostratosi gi\u00e0 brillante: in questa configurazione i Sunderland rimasero in linea fino al 1959, partecipando al ponte aereo di Berlino ed alla guerra di Corea.\nIl Sunderland viene tra l'altro ricordato per essere l'ultimo idrovolante della RAF.\nImpiego operativo.\nIl Sunderland venne impiegato, nelle diverse versioni, in tutti i teatri operativi costieri, rivelandosi particolarmente efficace nelle operazioni contro i sommergibili e venne soprannominato \"porcospino\" dai piloti della Luftwaffe, per la sua capacit\u00e0 di difendersi da qualsiasi aggressione.\nData la sua robustezza, il Sunderland si rivel\u00f2 una macchina estremamente versatile e capace di affrontare anche i compiti pi\u00f9 ostici. Tra le missioni degne di nota, nel maggio del 1941, l'evacuazione dell'isola di Creta, attaccata da truppe tedesche aviotrasportate. In quei giorni un esemplare arriv\u00f2 a trasportare 82 soldati con relativo equipaggiamento, oltre all'equipaggio.\nModellismo.\nhttp://www.cybermodeler.com/hobby/kits/alpha/kit_alpha_4817.shtml"}
{"id": "496727", "revid": "729019", "url": "https://it.wikipedia.org/wiki?curid=496727", "title": "Avro 652A Anson", "text": "LAvro 652A Anson fu un bimotore multiruolo ad ala bassa sviluppato dall'azienda aeronautica britannica A.V. Roe and Company (Avro) nei primi anni trenta.\nVenne principalmente impiegato da due forze armate britanniche, la Royal Air Force, l'aeronautica militare, e la Fleet Air Arm, componente aeronautica della Royal Navy (Marina militare), e da numerose altre forze aeree durante la seconda guerra mondiale e nell'immediato dopoguerra.\nInizialmente progettato per la ricognizione marittima, fu intitolato all'ammiraglio della Royal Navy, George Anson, tuttavia \u00e8 maggiormente ricordato con il soprannome con cui venne battezzato amichevolmente dai suoi equipaggi, \"the faithful Annie\" (la fedele Annie), in riferimento alla fama di macchina docile ed affidabile.\nL'impiego maggiore dell'Anson 652A fu quello di multimotore da addestramento. Al termine della sua produzione, nel 1952, ne erano stati costruiti, nelle varie versioni, ben 8138 esemplari dalla Avro, in Inghilterra, e 2882 dalla Federal Aircraft Ldt. in Canada, a partire dal 1941.\nL'Anson venne utilizzato dalle aviazioni di moltissimi stati, sia del Commonwealth che no, come Arabia Saudita, Australia, Afghanistan, Belgio, Canada, Egitto, Etiopia, Finlandia, Francia, Grecia, Irlanda, Iran, Iraq, Israele, Norvegia, Paesi Bassi, Nuova Zelanda, Portogallo, Rhodesia, Sudafrica, Turchia e USA\nStoria del progetto.\nL'Anson fu derivato dal velivolo commerciale a 6 posti Avro 652 e la versione militare, che fece il suo primo volo il 24 marzo 1935, fu costruita secondo la specifica 18/35 dell'Air Ministry, il Ministero dell'Aria britannico.\nFu il primo monoplano della RAF dotato di carrello retraibile. La prima commessa risult\u00f2 essere di 174 velivoli \"Anson Mk.I\" adibiti alla ricognizione costiera.\nLa particolarit\u00e0 del velivolo era l'azionamento manuale del meccanismo di rientro del carrello; il pilota doveva ruotare almeno 140 volte una manovella per far rientrare del tutto il carrello. La scarsa praticit\u00e0 del sistema determin\u00f2 l'uso del velivolo anche con il carrello non retratto nei voli brevi, condizione che generava un \"gap\" di circa 50\u00a0km/h nella velocit\u00e0 di crociera.\nIl primo squadrone della ricognizione costiera a essere equipaggiato con l'Anson fu il 48\u00ba, che ricevette i nuovi velivoli nella primavera del 1936. All'inizio della seconda guerra mondiale erano 26 gli squadroni della RAF dotati di questo velivolo: 10 della ricognizione costiera e 16 da bombardamento.\nSoprattutto nel ruolo di bombardiere, l'Anson venne rimpiazzato, poco dopo l'inizio della Seconda guerra mondiale, da velivoli come l'Armstrong Whitworth Whitley e il Lockheed Hudson, e solo un limitato numero di esemplari rimase in servizio con compiti di pattugliamento costiero e soccorso.\nBen presto l'aereo venne usato non solo come velivolo-scuola per i piloti dei bombardieri Avro Lancaster, ma anche per l'addestramento degli altri membri dell'equipaggio come navigatori, operatori radio, puntatori e mitraglieri.\nVersioni.\nLa versione principale dell'Anson fu la Mk.I della quale furono costruiti, in Inghilterra, 6704 esemplari. Le altre varianti si distinguono principalmente per i propulsori, che nella produzione canadese furono sostituiti con motori prodotti in loco. Per sopperire alla penuria di metallo, 1051 velivoli prodotti in Canada ebbero la fusoliera con struttura in legno."}
{"id": "496728", "revid": "122501579", "url": "https://it.wikipedia.org/wiki?curid=496728", "title": "Regressione Fama-MacBeth", "text": "Nelle applicazioni empiriche dell'economia finanziaria, una regressione Fama-MacBeth \u00e8 un metodo di stima applicato a un \"panel\" di dati. Ipotizzando un panel di formula_1 anni (o giorni, settimane, mesi: in generale, periodi), ove per ogni anno formula_2 si hanno formula_3 osservazioni \"sezionali\", la procedura di Fama-MacBeth parte dalla stima di formula_1 regressioni su dati sezionali:\nSi ottiene cos\u00ec una serie di formula_1 stime dei coefficienti formula_7, formula_8; la stima di Fama-MacBeth dei parametri formula_9 e formula_10 \u00e8 data da una media delle formula_1 stime:\nIl metodo di Fama-MacBeth rappresenta un metodo immediato di stima di modelli di regressione su dati \"panel\", ed \u00e8 particolarmente indicato in presenza di correlazione seriale nelle variabili formula_14, formula_15 (in quanto ne elimina gli effetti sulle stime \u2014 v. regressione spuria \u2014 per costruzione).\nLa procedura prende il nome da Eugene Fama e James MacBeth, che per primi la applicarono in un noto lavoro apparso nel 1973 sul \"Journal of Political Economy\".\nDescrizione del metodo e inferenza.\nCome illustrato sopra, le stime dei parametri di un modello di regressione lineare:\nsono ottenute, tramite il metodo di Fama e MacBeth, come:\ndove formula_7, formula_8 sono le stime dei parametri formula_21 e formula_22 per lo stesso modello, stimato su dati relativi a un singolo anno (o periodo di tempo in cui \u00e8 suddiviso il \"panel\" di dati).\nLe statistiche \"t\" di Student per il test dell'ipotesi nulla che un coefficiente del modello sia uguale a zero sono date da:\ndove formula_24 denota la componente formula_25-esima del vettore di stime formula_10.\nPropriet\u00e0 asintotiche.\nRiscrivendo il modello della sezione precedente in notazione matriciale:\nlo stimatore di Fama-MacBeth per il vettore di parametri formula_22 \u00e8 dato da:\nSeguendo l'approccio standard dei testi di econometria (cfr. ad es. Greene (2003)), si ipotizzi:\ndove formula_33 denota la convergenza in probabilit\u00e0. Si ha dunque:\nLo stimatore di Fama-MacBeth gode dunque della propriet\u00e0 di consistenza.\nSotto una serie di condizioni standard (si veda ancora Greene (2003)), \u00e8 possibile applicare il teorema del limite centrale agli stimatori OLS formula_8:\ndove formula_37 e formula_38 denota la convergenza in distribuzione. Ma allora lo stimatore di Fama-MacBeth \u00e8 una media aritmetica di vettori casuali aventi distribuzione normale, ed \u00e8, di conseguenza, anch'esso normalmente distribuito. Ipotizzando che formula_39 (assenza di correlazione seriale), in particolare, si avr\u00e0:\nnel limite per formula_41.\n\u00c8 sulla base dell'espressione sopra che risulta legittimo ricorrere a statistiche formula_42 di Student come quelle descritte nella Sezione precedente.\nCorrelazione seriale.\nIn presenza di correlazione seriale dei termini di errore formula_43, la matrice varianza-covarianza dello stimatore di Fama-MacBeth deve essere modificata. La particolare forma della matrice varianza-covarianza dipender\u00e0 dalla forma di correlazione seriale ipotizzata; Cochrane (2003, cap. 12) propone un adattamento delle varianze dei coefficienti basato sull'ipotesi che i termini di errore seguano, per ogni impresa, un processo autoregressivo di primo ordine (AR(1)):\nSotto l'ipotesi sopra, si ha:\nMa allora:\nIn altre parole: la varianza di ciascun coefficiente del modello stimato deve essere moltiplicata per il fattore formula_47 al fine di tenere conto dell'autocorrelazione dei termini di errore. Dunque si dovrebbe procedere come segue: (i) stimare il modello secondo la procedura di Fama-MacBeth; (ii) stimare le varianze dei coefficienti; (iii) ottenere una stima di formula_48, dalla serie dei coefficienti; (iv) moltiplicare le varianze dei coefficienti ottenute in (ii) per formula_47; (v) calcolare le statistiche formula_42 sulla base delle varianze cos\u00ec moltiplicate.\nL'approccio appena descritto gode di una qualche popolarit\u00e0 nella pratica recente. Petersen (2004) tuttavia lo critica, mostrando come sotto ipotesi generali sulla forma di correlazione che caratterizza il panel di dati oggetto di analisi la procedura di Cochrane (2003) spesso conduca a ritenere statisticamente significativi coefficienti che di fatto non lo sono.\nApplicazioni e variazioni.\nIl metodo di Fama e MacBeth \u00e8 ampiamente utilizzato nelle applicazioni empiriche dell'economia finanziaria; secondo Petersen (2004), \u00e8 pi\u00f9 spesso impiegato nell'ambito dell\"'asset pricing\", ma non mancano lavori che ne fanno uso in contesti di finanza aziendale.\nDiversi lavori hanno inoltre applicato il metodo di Fama-MacBeth a modelli econometrici diversi dal modello lineare illustrato sopra. Fama e French (2001) adattano il metodo a un modello logit; Gompers \"et al.\" (2003) lo applicano a regressioni di Poisson e regressioni robuste."}
{"id": "496729", "revid": "729019", "url": "https://it.wikipedia.org/wiki?curid=496729", "title": "Vickers Wellington", "text": "Il Vickers Wellington era un bombardiere medio bimotore inglese, realizzato sul finire degli anni trenta; largamente impiegato nel corso della seconda guerra mondiale, fu costruito in oltre 11\u00a0000 esemplari, caratterizzato dall'inusuale struttura geodetica, sviluppata dal celebre ingegnere ed inventore britannico Barnes Wallis, che garantiva al velivolo un'eccezionale robustezza, gi\u00e0 sperimentata con il precedente Vickers Wellesley.\nCaratterizzato dalla sigla interna \"Type 271\", il velivolo fu inizialmente chiamato \"Crecy\" (dal luogo in cui si svolse una battaglia della guerra dei cent'anni). Il nome definitivo fu in onore del primo duca di Wellington, che sconfisse Napoleone Bonaparte nella Battaglia di Waterloo.\nIl velivolo fu soprannominato \"Wimpy\" dal nome di un personaggio dei cartoni animati: J. Wellington Wimpy (semplificato in Wimpy) era il nome originale di Poldo Sbaffini.\nStoria.\nSviluppo.\nIl progetto del Wellington nacque sulla base della specifica dell'Air Ministry n\u00b0 B.9/32 che chiedeva un bombardiere pesante (stanti gli \"standard\" dell'epoca). La specifica, sulla base della quale ebbe origine anche l'Handley Page HP.52 Hampden, prevedeva un velivolo con motori Rolls-Royce Goshawk o Bristol Mercury, per sostituire il Boulton Paul Sidestrand per i bombardamenti della Royal Air Force. Successive modifiche consentirono di impiegare, fin dal primo prototipo, i motori Bristol Pegasus.\nIl primo volo ebbe luogo il 15 giugno del 1936 e meno di due mesi dopo la Vickers ricevette un primo ordine per 180 esemplari.\nPur funestato da un incidente durante i collaudi (nell'aprile del 1937), lo sviluppo del Wellington procedette spedito ed il 23 dicembre del 1937 vol\u00f2 il primo degli esemplari di serie. Furono necessarie modifiche sostanziali al progetto iniziale che riguardarono la revisione completa dei piani verticali (ampliati considerevolmente), l'adozione di torrette per le mitragliatrici e un ruotino di coda retrattile.\nAl termine delle prove, mentre erano gi\u00e0 stati ordinati altri esemplari della prima serie (tanto da far realizzare un nuovo stabilimento produttivo a Chester in aggiunta a quello originario di Weybridge), nell'ottobre del 1938 divenne operativo il primo reparto del \"Bomber Command\", il \"9th Squadron\", di base a Scampton (nel Lincolnshire).\nLo sviluppo del Wellington procedette con la versione Mark II, il cui prototipo venne portato in volo il 3 marzo del 1939: invariata nella struttura, era equipaggiata con motori Rolls-Royce Merlin in quanto si temeva che le richieste dei Pegasus potessero eccedere la disponibilit\u00e0. Tuttavia, con la guerra ormai alle porte, anche i Merlin (che equipaggiavano i Battle, gli Hurricane, gli Spitfire ed i Fulmar) ebbero gli stessi problemi, influenzando di conseguenza anche le consegne dei Wellington: i Mk II equipaggiarono il primo reparto (il \"12th Squadron\", a Binbrook) solo nell'ottobre del 1940.\nNelle versioni successive del 1941, si diversificarono i propulsori: la versione Mk III ebbe motori radiali Bristol Hercules XI, e la Mk IV mont\u00f2 gli statunitensi Pratt &amp; Whitney Twin Wasp.\nNuove richieste dell'Air Ministry (specifica B.23/39) prevedevano la realizzazione di un bombardiere in grado di operare a quote tanto elevate da evitare la contraerea e i caccia avversari. Nacque cos\u00ec la versione Mk V, priva di armamento, muso completamente nuovo e cabina pressurizzata. Nelle prime prove il velivolo non riusc\u00ec a raggiungere le quote operative richieste (in un secondo tempo fu anche estesa l'apertura alare, con risultati scarsi) e la versione non ebbe seguito.\nScarsa fortuna ebbe anche la successiva Mk VI: dotati di motori Merlin questi Wellington erano in grado di operare alle quote previste ma nel frattempo anche la caccia tedesca si era dotata di mezzi altrettanto capaci. I Mk VI quindi furono impiegati per lo svolgimento dei primi test con il radar OBOE, sul finire del 1941.\nDopo l'abbandono dello sviluppo della serie Mk VII (destinata nelle intenzioni ad alloggiare motori Merlin), la versione successiva del Wellington fu progettata per l'impiego nel Coastal Command: la variante Mk VIII era infatti destinata alla ricognizione marittima. Strutturalmente analoga alla versione Mk IC, con la quale condivideva anche i motori Pegasus e dalle cui linee di montaggio provenne circa la met\u00e0 degli esemplari costruiti, la Mk VIII era equipaggiata con un radar ASV Mk II (con le sue caratteristiche antenne montate sul dorso della fusoliera), sviluppato per la ricerca dei sommergibili che navigavano in emersione. Il primo Wellington Mk VIII venne consegnato ai reparti nell'aprile del 1942.\nNel frattempo procedevano gli sviluppi sulle versioni da bombardamento e nel 1943 divenne operativa la versione Mk X, la versione prodotta nel maggior numero di esemplari e l'ultima espressamente destinata al Bomber Command; dotati di motori Bristol Hercules, i velivoli di questa serie furono forniti a 20 Squadron di prima linea e ad altri 25 reparti impegnati nella conversione operativa degli equipaggi.\nDa questo momento tutte le nuove versioni del Wellington (soppiantato da macchine di concezione pi\u00f9 moderna nei reparti da bombardamento) andarono alla ricognizione marittima ed alla lotta antisommergibile. Nacquero cos\u00ec le versioni Mk XI (con motori radiali Hercules e radar ASV Mk III), Mk XII (dotato di radar ASV Mk III installato a prua e di faro da ricerca Leigh light), Mk XIII (nuovamente dotato di radar ASV Mk II e con motori Hercules pi\u00f9 potenti) e Mk XIV (con radar ASV Mk III e gli stessi motori del Mk XII).\nQuesti velivoli furono gli ultimi a venire prodotti in serie; da questo momento lo sviluppo di nuove versioni serv\u00ec soprattutto a definire cellule destinate a testare nuovi motori, tra cui i primi turbogetti realizzati da Frank Whittle e (era il 1948) i turboelica Rolls-Royce Dart.\nDescrizione tecnica.\nStruttura.\nLa principale caratteristica del Wellington era la sua struttura geodetica; sviluppata da Barnes Wallis (ingegnere bellico, inventore tra l'altro delle bombe rimbalzanti) nella costruzione di dirigibili, era gi\u00e0 stata impiegata nel bombardiere leggero Vickers Wellesley.\nCon la struttura geodetica, la fusoliera e l'ala del velivolo sono interamente composte da elementi in duralluminio collegati fra loro secondo \"linee geodetiche\": ne risulta che l'intreccio di questi elementi costituisce contemporaneamente sia la forma che la struttura portante del velivolo.\nAllo scheletro cos\u00ec realizzato, nel Wellington veniva poi incollato un rivestimento in tela ricoperto con lacca a base di nitrocellulosa.\nI vantaggi ottenuti consistevano nella leggerezza della struttura, nella disponibilit\u00e0 di spazio determinata dalla presenza di parti completamente cave (in particolare le ali) e nella capacit\u00e0 di sopportare i danni dei proiettili. Per contro si registrava la necessit\u00e0 di una revisione sostanziale della struttura per realizzare qualsiasi tipo di modifica alla cellula.\nMotore.\nIl Wellington ebbe diverse motorizzazioni, soprattutto in previsione della notevole quantit\u00e0 di propulsori di cui necessitava all'epoca l'industria aeronautica britannica.\nI pi\u00f9 utilizzati furono i radiali Bristol Hercules, installati sulle versioni costruite nel maggior numero di esemplari (Mk IC e Mk X); il motore a V maggiormente impiegato fu invece il Rolls-Royce Merlin, gi\u00e0 diffuso su molti altri velivoli.\nArmamento.\nIl carico offensivo trasportabile (che rimase invariato nel corso della vita operativa del Wellington) consisteva in 4\u00a0500 lb di bombe (2\u00a0041 kg). Nella versione GR Mk XII, la struttura del velivolo fu predisposta per accogliere due siluri da 457\u00a0mm.\nL'armamento difensivo era costituito, nelle prime versioni, da 6 mitragliatrici da 7,7\u00a0mm disposte in tre torrette (prodiera, caudale, ventrale). Le torrette potevano essere \"Vickers\" o \"Nash &amp; Thomson\" (a seconda del costruttore) ed inizialmente si opt\u00f2 per le prime per le postazioni alle estremit\u00e0 della fusoliera. All'atto pratico le torrette \"Vickers\" si rivelarono scarsamente funzionali e furono soppiantate dalle \"Nash &amp; Thomson\" servoassistite.\nIn tempi successivi la torretta ventrale fu abbandonata e le mitragliatrici spostate in fusoliera (una per lato), mentre la postazione di coda fu dotata di quattro armi del medesimo calibro).\nSistemi.\nIl Wellington fu tra i primi velivoli britannici ad utilizzare il radar; in particolare le versioni destinate all'impiego nel Coastal Command utilizzavano apparati ASV (\"Air to Surface Vessel\", per la ricerca di navi in superficie) nelle varianti Mk II e Mk III, il cui utilizzo era integrato (nelle missioni notturne) da quello della lampada di ricerca, nota come \"Leigh Light\" (dal nome del suo inventore, Humphrey de Verd Leigh, \"Wing Commander\" della RAF). La presenza del radar ASV Mk II era evidenziata dalla caratteristica serie di antenne disposte sul dorso della fusoliera.\nImpiego operativo.\nNel Bomber Command.\nLa vita operativa dei Wellington ebbe inizio fin dai primi giorni di guerra: il 4 settembre 1939, insieme ad alcuni Bristol Blenheim, effettuarono la prima missione di bombardamento contro unit\u00e0 della Kriegsmarine alla fonda nei pressi di Brunsb\u00fcttel (all'imbocco del Canale di Kiel). Avversata dalle condizioni meteorologiche e dalla difesa contraerea, la missione non port\u00f2 risultati significativi e due Wellington furono abbattuti.\nPer i tre mesi successivi i Wellington effettuarono una lunga serie di missioni di bombardamento diurne, ultima delle quali fu quella del 18 dicembre: 24 Wellington (\"9th, 37th e 149th Squadron\") bombardarono Wilhelmshaven e la vicina rada di Schillig (nel comune di Wangerland). Identificati dal radar lungo il percorso di avvicinamento, i bombardieri vennero intercettati dai caccia nemici (Messerschmitt Bf 109 e Bf 110): attaccati dal basso (zona non sufficientemente protetta dalla postazione ventrale di due mitragliatrici), dieci Wellington furono abbattuti ed altri tre gravemente danneggiati.\nDa questo momento i Wellington furono destinati alle missioni notturne, facendosi valere per affidabilit\u00e0 e robustezza. Fu da uno di questi bimotori che venne sganciata per la prima volta la bomba dirompente da 4\u00a0000 lb (1\u00a0800 kg) ad alta concentrazione di amatolo (definita all'epoca \"Blockbuster\", \"spiana-isolati\", per le sue capacit\u00e0 distruttive).\nDegno di essere ricordato \u00e8 l'impiego di circa 600 Wellington nel raid avvenuto la notte del 30 maggio 1942 nei cieli di Colonia, primo della serie di incursioni \"dei mille bombardieri\" (\"The thousand bomber raid\", nome in codice Operation Millennium).\nL'impiego dei Wellington avvenne su tutti i fronti e con i reparti di molte delle forze alleate, comprese le forze aeree di Francia, Polonia e Cecoslovacchia ricostituite in appositi reparti della RAF. Nel 1946, durante la guerra civile greca, i Wellington vennero utilizzati dalla RAF durante il suo coinvolgimento nel conflitto e successivamente dati in consegna all'aeronautica militare greca.\nCon il passare del tempo il Wellington venne affiancato e poi sostituito dai nuovi bombardieri pesanti (quadrimotore) che entravano in servizio nel Bomber Command (i vari Avro 683 Lancaster, Handley Page Halifax, Boeing B-17 Flying Fortress e Consolidated B-24 Liberator), ma rimase operativo fino alla fine del conflitto: infatti, se nel Sud-est asiatico la sua carriera ebbe termine nel corso del 1944, il teatro europeo lo vide impegnato fino agli ultimi giorni di guerra, tanto che l'ultima missione con il Bomber Command venne compiuta il 13 marzo del 1945 con il bombardamento di Treviso (ad opera del \"40th Squadron\").\nNel Coastal Command.\nCome gi\u00e0 visto, fin dall'inizio del conflitto i Wellingon vennero impiegati in teatri prevalentemente marittimi oppure vennero destinati a compiti del tutto particolari.\nNel 1940, con la trasformazione di un esemplare di Mk I da bombardamento, venne studiato un sistema che potesse far esplodere le mine magnetiche disseminate dal nemico. Denominato DWI Mk I (sigla che, in modo del tutto ingannevole, avrebbe dovuto significare \"Directional Wireless Installation\", in pratica una sorta di \"installazione radiogoniometrica\") il velivolo era equipaggiato con un cerchio in duralluminio collegato ad un potente generatore, una soluzione simile all'anello Mausi di produzione tedesca. Il campo magnetico cos\u00ec realizzato veniva utilizzato per far detonare le mine mediante passaggi a bassa quota nelle zone potenzialmente minate. Il numero di velivoli trasformati in questo modo fu irrilevante, ma il sistema venne utilizzato fino a guerra avanzata. Pi\u00f9 o meno contemporaneamente altri esemplari di Wellington modificati furono, al contrario, impiegati nella realizzazione di campi minati nei mari dell'Europa settentrionale.\nCome detto, la prima versione espressamente destinata al Coastal Command fu la GR Mk VIII, il cui primo esemplare venne consegnato (al \"172th Squadron\" di base a Chivenor, nelle vicinanze di Barnstaple) nell'aprile del 1942. Proprio uno di questi velivoli realizz\u00f2 il primo attacco con l'impiego della \"Leigh light\": la notte tra il 3 ed il 4 giugno 1942 venne preso di mira un sommergibile tedesco in emersione. Tuttavia per registrare il primo affondamento durante una missione di questo tipo si dovette attendere ancora un mese.\nVersioni.\nVarianti sperimentali.\n\"I dati relativi alle versioni sono tratti da \"Enciclopedia l'Aviazione\"\"\" e \"www.historyofwar.org\"\"."}
{"id": "496730", "revid": "729019", "url": "https://it.wikipedia.org/wiki?curid=496730", "title": "Handley Page HP.52 Hampden", "text": "L'Handley-Page HP.52 Hampden era un bombardiere medio britannico bimotore impiegato durante la seconda guerra mondiale; era soprannominato \"valigia volante\" per la forma della fusoliera, che costringeva l'equipaggio in uno spazio angusto. Assieme agli Whitley e ai Wellington, equipaggiava la gran parte dei reparti da bombardamento pesante della Royal Air Force all'inizio del conflitto e partecip\u00f2 sia al primo attacco notturno su Berlino che al primo raid di 1\u00a0000 bombardieri su Colonia. Fu utilizzato, soprattutto in operazioni notturne, fino a tutto il 1942.\nStoria.\nLa Handley Page, ditta britannica di antiche tradizioni, aveva avuto pi\u00f9 occasioni di mettersi in luce nello sviluppo dei grandi plurimotori e, in particolare, dei bombardieri strategici, durante la prima guerra mondiale con lo O/400 e il V/1500 Super Handley del 1918 e, successivamente, con lo Hyderabad del 1926, l'Heyford del 1933 e lo Harrow del 1937; quest'ultimo aveva preceduto di poco l'entrata in servizio del Vickers Wellington, primo bombardiere pesante veramente moderno della RAF.\nSviluppo.\nPer quella stessa specifica B.9/32 emessa dall'Air Ministry dalla quale era nato il Wellington, con l'obbiettivo di sostituire il Boulton Paul Sidestrand nel ruolo di \"bombardiere terrestre diurno\", la Handley-Page aveva proposto l'HP.52 e con esso, il 29 maggio 1933, era stata nominata finalista.\nL'HP.52 prevedeva, come la maggior parte dei tipi successivi, una motorizzazione alternativa, ma, in questo caso, assumeva la differente denominazione di HP.53 Hereford, e fu poi prodotto su licenza dalla Short.\nSecondo la specifica B.9/32, il bombardiere destinato alla sostituzione dei biplani Sidestrand avrebbe dovuto avere: autonomia di 1158\u00a0km; serbatoi ausiliari con i quali raggiungere 2011\u00a0km; velocit\u00e0 massima di 306\u00a0km/h; tangenza pratica di 6710 m; corsa di decollo di 550 m e velocit\u00e0 di atterraggio non superiore a 160\u00a0km/h. L'equipaggio doveva prevedere pilota, navigatore, operatore radio e un mitragliere; l'armamento minimo puntava a una postazione difensiva e 750\u00a0kg di bombe. Poich\u00e9 la Gran Bretagna aderiva ai trattati internazionali sulla limitazione degli armamenti, il peso a vuoto del bombardiere non avrebbe dovuto eccedere i 3000\u00a0kg mentre, per esigenze di hangaraggio e di trasporto, era preferibile che l'apertura alare non superasse i 21,35 m.\nFrederick Handley Page incaric\u00f2 di rispondere alla specifica il direttore tecnico, Gustav Lachmann, che aveva gi\u00e0 progettato il monomotore HP.47 per rispondere alla specifica G.9/31. L'esito fu un aeroplano caratterizzato da un'ala a pianta trapezoidale dalla considerevole rastremazione e da una fusoliera stretta di disegno \"pod and boom\" (cio\u00e8 con il muso e la parte centrale che costituivano una sorta di gondola alla quale era applicato un trave di coda); questa formula valse allo Hampden il soprannome di \"Flying Suitcase\", valigia volante. Dopo la fase iniziale del progetto, la responsabilit\u00e0 del programma pass\u00f2 a George Volkert e a Ian Hamilton. Il prototipo dello HP.52 fu completato nello stabilimento di Radlett e vol\u00f2 il 21 giugno 1936, pilotato dal Maggiore James Cordes, capo-collaudatore della ditta, battuto sul tempo di circa una settimana dal concorrente Vickers Type 271.\nData l'importanza e l'urgenza del requisito, fu deciso di non procedere a una valutazione competitiva ma di ordinare per la produzione in serie sia il tipo Vickers che quello Handley Page; per il secondo fu stilato il requisito B.30/36 e ne fu ordinata una serie di 180 esemplari. Durante la costruzione del prototipo, il governo svedese manifest\u00f2 l'intenzione di ordinare due esemplari di una versione idrovolante, indicata come HP.53, ma durante la trattativa fu deciso di riservare alla valutazione da parte della Flygvapnet, sempre come HP.53, il quinto HP.52 della prima serie. HP.53 era anche la versione con motori alternativi, il cui prototipo, dopo un primo volo con motori Bristol Pegasus XX, fu trasferito presso la Short di Queens Island a Belfast, dove fu dotato dei motori Napier Dagger VIII con cilindri ad H, raffreddati ad aria, da 955 HP, diventando quindi il vero prototipo dell'Hereford, inizialmente chiamato Dagger-Hampden e poi ribattezzato nel 1938; in questa forma comp\u00ec il primo volo il 6 ottobre 1938 a Belfast pilotato da Harold Piper della Short. L'HP.53 per la Svezia fu consegnato alla Flygvapnet il 24 settembre 1938 e rimase in servizio fino al novembre 1945, senza che vi fossero ulteriori ordini. In seguito fu utilizzato dalla SAAB per sperimentare apparati radio, fino alla radiazione finale il 17 novembre 1947.\nPer la versione di serie Hampden Mk. I, la RAF richiese una serie di modifiche e gli aerei uscirono di fabbrica con la parte anteriore del muso ridisegnata per una migliore aerodinamica, le semiali esterne con diedro positivo di 7,5\u00b0, i piani di coda ingranditi e armamento potenziato: tre mitragliatrici Vickers K da 7,7\u00a0mm brandeggiabili, pi\u00f9 una quarta arma fissa nella parte sinistra del muso e 900\u00a0kg di bombe in una stiva un po' pi\u00f9 profonda. La prima consegna riguard\u00f2, l'8 agosto 1938, la Central Flying School di Upavon, mentre il primo reparto operativo della RAF a ricevere gli Hampden fu il No.49 Squadron di Scampton, nel settembre 1938, fino a quel momento dotato di Hawker Hind.\nProgetti non realizzati.\nLa Handley-Page gi\u00e0 nella primavera del 1938 sottopose alla RAF delle idee di Hampden dalle prestazioni migliorate. Fu ipotizzato il ricorso a una fusoliera dall'aerodinamica migliorata unita ai propulsori gi\u00e0 in uso oppure ai Rolls-Royce Merlin e ai Bristol Hercules, ottenendo un guadagno di velocit\u00e0 rispettivamente di 40, 63 e 87\u00a0km/h. Nessuna di queste proposte giunse a realizzazione.\nImpiego operativo.\nLo sviluppo dell'HP.52 fu meno rapido del previsto con il risultato che l'aereo, seppure molto moderno al momento della sua progettazione, giunse ai reparti parzialmente superato. Dopo il No.49 Squadron, altri cinque reparti diventarono operativi in tempi brevi: il No.83 di Scampton, i No.44 e 50 a Waddington, i No.61 e 144 a Hemswell e i No.185 e 106 Reserve Squadron dedicati all'addestramento. Il 3 settembre 1939, quando la Gran Bretagna dichiar\u00f2 guerra alla Germania, gli Hampden in servizio erano 169 pi\u00f9 36 in attesa di impiego e 7 destinati a compiti diversi. Gi\u00e0 18 macchine erano andate perdute per incidenti e, sotto questo aspetto, il derivato Hereford si comport\u00f2 anche peggio con circa 30 esemplari perduti durante l'addestramento, tanto che, nell'ultimo periodo dell'impiego, 23 aerei presso i centri di manutenzione furono rimotorizzati con i Pegasus. Fin dai primi giorni di guerra, gli Hampden del No.106 Squadron svolsero missioni che risultarono quelle nelle quali il bombardiere diede migliori risultati: il lancio di mine magnetiche in acque nemiche. Nel bombardamento questi aeroplani, pur non presentando difetti gravi, non erano certamente il meglio di cui la RAF potesse disporre e, per questo motivo, a partire dal 17 aprile 1942, iniziarono a operare come aerosiluranti con il Coastal Command. Nel precedente impiego con il Bomber Command avevano svolto 464 missioni diurne, 12.429 missioni notturne, 3261 uscite per la posa di mine e 387 voli di altro genere, con impiego complessivo di 9000 tonnellate di munizioni; in totale il Bomber Command ne perse 607, circa la met\u00e0 di quelli ricevuti. Gli aerosiluranti operarono principalmente nelle acque nordiche e il 12 settembre 1942, il governo britannico decise di fornire alcuni esemplari del No.144 e del No.455 Squadron alle forze aeronavali dell'Unione Sovietica: originariamente si trattava di 32 aeroplani ma per una serie di incidenti e perdite in combattimento solo 23 arrivarono a destinazione.\nPer la sua conformazione interna stretta e angusta, il velivolo non era amato dagli equipaggi: la fusoliera era davvero angusta, la larghezza bastava solo per uno. Il navigatore sedeva dietro al pilota che per accedere al suo posto doveva reclinare i sedili. Una volta seduti, non c'era pi\u00f9 spazio per muoversi. Come ricorda uno dei suoi utilizzatori, \"Effettuai i miei primi voli sugli Hampden. Un bell'aeroplano da far volare ma tremendo per volarci dentro! Stretto, senza riscaldamento, non avevi comodit\u00e0. Ci entravi e ne rimanevi prigioniero. Era come un caccia, il pilota era davvero indaffarato, aveva 111 opzioni alle quali sovrintendere: non solo la strumentazione, i motori e tutto il resto ma persino i comandi di sgancio delle bombe\".\nVersioni.\nComplessivamente furono costruiti 1432 Hampden e 152 Hereford."}
{"id": "496731", "revid": "729019", "url": "https://it.wikipedia.org/wiki?curid=496731", "title": "Armstrong Whitworth A.W.38 Whitley", "text": "L'Armstrong Whitworth A.W.38 Whitley era un bombardiere medio bimotore ad ala bassa sviluppato dall'azienda britannica Armstrong Whitworth Aircraft nella met\u00e0 degli anni trenta.\nRiconoscibile dalla caratteristica forma della fusoliera, dal naso inclinato verso il basso, e dall'impennaggio a doppia deriva, venne impiegato principalmente dalla Royal Air Force, l'aeronautica militare britannica, in missioni di bombardamento durante la seconda guerra mondiale.\nStoria del progetto.\nIl Whitley venne sviluppato da John Lloyd, il progettista capo della Armstrong Whitworth Aircraft, dal precedente Armstrong Whitworth A.W.23, un bombardiere/aereo da trasporto progettato per rispondere alla specifica B.3/34 emessa dall'Air Ministry britannico nel 1934 per la fornitura di un bombardiere pesante notturno.\nIl Whitley, progettato per avere un equipaggio di cinque elementi, ed \u00e8 stato il primo velivolo in servizio nella RAF ad avere una fusoliera monoscocca, di sezione rettangolare che ne semplificava la costruzione. Come nei progetti precedenti, Lloyd non riteneva necessario dotare di flap un monoplano di grandi dimensioni, cos\u00ec inizialmente ne era sprovvisto. Per compensare, le semiali vennero fissate ad un elevato angolo di incidenza (8,5\u00b0) per agevolarne le prestazioni in fase di decollo e di atterraggio. Bench\u00e9 nelle ultime fasi di progettazione vennero inclusi anche i flap il disegno dell'ala rimase inalterato. Di conseguenza, il Whitley assunse un caratteristico aspetto con il muso inclinato verso il basso con una conseguente notevole resistenza aerodinamica. Questo assetto di \"muso verso il basso\" venne elaborato per la prima volta in sede di progettazione dell'Armstrong Whitworth AW.27 Ensign, un aereo di linea del periodo prebellico.\nIl primo prototipo della versione Whitley Mk.I (\"K4586\") venne portato in volo per la prima volta il 17 marzo 1936, ai comandi del collaudatore capo dell'azienda Campbell Orde, dall'aviosuperficie di Baginton, propulso da due motori radiali Armstrong Siddeley Tiger IX da 795 hp (593 kW) ciascuno. A causa dell'urgente necessit\u00e0 di sostituire gli oramai sorpassati bombardieri pesanti biplani ancora in servizio con la RAF, nel 1935 venne emesso un ordine per 160 esemplari ancor prima che fosse stato effettuato il primo volo. Dopo i primi 34 esemplari realizzati vennero sostituiti i motori con i pi\u00f9 affidabili Tiger VIII dotati di compressore a due fasi, ridenominado i velivoli modificati Whitley Mk.II. La successiva adozione di una torretta ventrale retrattile dotata di mitragliatrici binate diede origine alla versione Whitley Mk.III.\nBench\u00e9 i Tiger VIII utilizzati nelle versioni Mk.II e Mk.III si fossero rivelati pi\u00f9 affidabili rispetto a quelli utilizzati nella prima versione, il Whitley venne nuovamente rimotorizzato nel 1938 dotandolo dei Rolls-Royce Merlin dando origine alla versione Whitley Mk.IV.\nLe prime versioni erano dotate di un vano bombe caratterizzate da portelloni che rimanevano chiusi grazie a delle corde elastiche e che si aprivano allo sgancio delle bombe grazie al loro peso e si richiudevano cos\u00ec automaticamente. nel Mk.III vennero introdotte porte azionate idraulicamente che migliorarono notevolmente la precisione del bombardamento. Per il puntamento si ricorreva all'apertura di un portello posto nella parte inferiore della fusoliera dietro al vano bombe, dove il mirino veniva fatto estendere, sistema sostituito dalla versione Mk.VI da una pi\u00f9 comoda sezione trasparente.\nDescrizione tecnica.\nIl Whitley era un bimotore monoplano ad ala media, caratterizzato da un particolare assetto di volo a \"muso basso\". La fusoliera, interamente metallica, era monoscocca a sezione rettangolare, dotata di cabina di pilotaggio chiusa posta sulla parte superiore e di due torrette difensive poste sul muso ed in coda. Quest'ultima era caratterizzata dall'impennaggio con due derive posizionate a met\u00e0 dei piani orizzontali montati bassi e rinforzate nella parte superiore tramite una traversa tubolare passante attraverso la fusoliera. L'ala era caratterizzata da un notevole spessore e da un elevato angolo di incidenza (8,5\u00b0) ed integrava le gondole motori. Costruita in un solo pezzo, costituito da una struttura scatolare di alluminio ondulato, veniva unita alle due sezioni, anteriore e posteriore della fusoliera.\nIl carrello d'atterraggio era un triciclo posteriore, con i carrelli anteriore semiretrattili nelle gondole motori. Il rivestimento portante era in lamiera di alluminio, tranne la parte posteriore dell'ala e nelle superfici mobili che erano rivestite in tela. La propulsione era affidata nelle prime versioni a due motori radiali Armstrong Siddeley Tiger sostituiti dalla Mk.IV con i 12 cilindri a V Rolls-Royce Merlin. L'armamento difensivo consisteva da due torrette poste sul muso e nella parte posteriore della fusoliera, l'anteriore dotata di una mitragliatrice Vickers K da 7,7\u00a0mm (.303 in) e nella posteriore di 4 Browning M1919 anch'esse da 7,7\u00a0mm (.303 in). Quello offensivo consisteva in un carico di bombe posizionato in un vano ventrale dotato di portelloni pi\u00f9 14 scompartimenti singoli aggiuntivi posizionati nelle semiali. L'equipaggio, di 5 persone, era costituito dal comandante pilota, il secondo pilota-navigatore-bombardiere, l'operatore radio e due mitrarglieri.\nImpiego operativo.\nOltre i due prototipi (\"K4586\" e \"K4587\"), allo scoppio della seconda guerra mondiale la RAF aveva a disposizione 207 esemplari in servizio tra le versioni Mk.I e Mk.IV, migliorate successivamente.\nI primi esemplari vennero consegnati al No. 10 Squadron RAF nel marzo 1937 rimpiazzando i superati biplani Handley Page Heyford ed allo scoppio del conflitto erano sette gli Squadroni operativi con il Whitley, la maggior parte versioni Mk.III e Mk.IV dato che la Mk.V era appena stata introdotta.\nInsieme all'Handley Page Hampden e al Vickers Wellington, ha sostenuto il peso dei primi combattimenti, e lo vide impegnato in azione nella prima notte di guerra, quando sorvolarono la Germania lanciando volantini di propaganda. Tra i molti membri degli equipaggi che hanno volato nelle operazioni oltre il confine tedesco il pi\u00f9 famoso fu Leonard Cheshire, il quale ha trascorso la maggior parte dei suoi primi tre anni di guerra volando sui Whitley. Tuttavia, a differenza del Wellington e dell'Hampden, sviluppati per rispondere alla specifica B.9/32 per un bombardiere diurno, il Whitley \u00e8 stato sempre destinato ad operazioni notturne, e quindi non ha avuto le stesse pesanti perdite nelle incursioni diurne subite dai pari ruolo nel territorio nemico. Insieme con una squadriglia di Hampden, il Whitley esegu\u00ec il primo raid di bombardamento sul suolo tedesco nella notte tra il 19 e 20 marzo 1940, attaccando la base di idrovolanti di H\u00f6rnum, sull'isola di Sylt. \nFurono sempre gli Squadroni equipaggiati con i Whitley ad aver effettuato il primo raid RAF sul territorio italiano, la notte tra l'11 ed il 12 giugno 1940, nei cieli di Torino. Eseguito da 36 velivoli, anche se non tutti giunsero sull'obiettivo, venne considerata una considerevole operazione di bombardamento in massa degli inizi del conflitto.\nBench\u00e9 fosse tra i tre bombardieri il progetto pi\u00f9 anziano e da considerare superato all'inizio del conflitto, il Whitley venne prodotto in oltre altri 1\u00a0000 esemplari prima che ne fosse stato trovato un adeguato sostituto. Una delle caratteristiche che lo penalizzavano, comuni a tutti i bimotori, era che non avrebbe potuto mantenere l'altitudine nel caso avesse dovuto contare su un solo motore. Con il Bomber Command, il Whitleys esegu\u00ec 8\u00a0996 operazioni sganciando 9\u00a0845 tonnellate di bombe perdendo in azione 269 velivoli. Il Whitley venne ritirato da tutti i servizi di prima linea alla fine del 1942 ma continu\u00f2 ad operare come aereo da trasporto per truppe e merci, oltre che venire utilizzato nell'addestramento dei paracadutisti e come aereo da traino per alianti. Il No 100 Group RAF utilizz\u00f2 i Whitleys per il trasporto di radar a bordo e per l'impiego di contromisure elettroniche.\nLa British Overseas Airways Corporation (BOAC) oper\u00f2 con 15 Whitley Mk.V convertiti in aereo da trasporto dal 1942. Venivano utilizzati per collegare Gibilterra a Malta, durante voli notturni di ben 7 ore, spesso atterrando durante attacchi aerei. Caratterizzati dal sacrificio della portata utile a favore della grande quantit\u00e0 di combustibile, vennero presto sostituiti, nell'agosto 1942, appena disponibili i pi\u00f9 efficienti Lockheed Hudson, ed i 14 esemplari sopravvissuti ritornarono sotto il controllo RAF.\nLa versione a lungo raggio Mk.VII venne utilizzata dalla Royal Air Force Coastal Command, ultima ad entrare in servizio di prima linea, a cui il 17 luglio 1942 venne attribuito l'affondamento, in combinazione con un bombardiere pesante Avro 683 Lancaster, dell'U-Boot U-751 della tedesca Kriegsmarine.\nDopo aver valutato il Whitley nel 1942, la Fleet Air Arm oper\u00f2 con alcuni Mk.VII modificati ex RAF dal 1944 al 1946 per istruire gli equipaggi nella gestione dei motori Merlin e nelle procedure di trasferimento del carburante.\nEsemplari attualmente esistenti.\nDei 1\u00a0737 Whitley prodotti non \u00e8 giunto ai nostri giorni alcun esemplare completo, tuttavia esiste una sezione di fusoliera esposta al Midland Air Museum (MAM) situato a Baginton, nella contea dello Warwickshire in Inghilterra, situato accanto all'aviosuperficie dal quale il prototipo fece il primo volo.\nEsiste inoltre un progetto che si prefigge la ricostruzione di un esemplare completo da esibire in mostra statica utilizzando il pi\u00f9 possibile parti autentiche ricavate da ritrovamenti di esemplari persi in incidenti."}
{"id": "496734", "revid": "17351", "url": "https://it.wikipedia.org/wiki?curid=496734", "title": "Yak-9", "text": ""}
{"id": "496748", "revid": "36426", "url": "https://it.wikipedia.org/wiki?curid=496748", "title": "Palazzo del Capitolo dei Canonici di Santa Maria del Fiore", "text": ""}
{"id": "496750", "revid": "110157", "url": "https://it.wikipedia.org/wiki?curid=496750", "title": "Blackdown Java", "text": "Blackdown Java \u00e8 un port della Java virtual machine di Sun per Linux fatto da un gruppo di volontari. Si ispira al port ufficiale di Sun per Linux. Supporta anche piattaforme che la versione ufficiale non supporta, come SPARC e PowerPC. Al momento Blackdown Java supporta le librerie Java run-time fino alla versione 1.4.2. Nonostante sembri, Blackdown non \u00e8 Free Software n\u00e9 Open Source."}
{"id": "496760", "revid": "196390", "url": "https://it.wikipedia.org/wiki?curid=496760", "title": "DFB Pokal", "text": ""}
{"id": "496762", "revid": "287204", "url": "https://it.wikipedia.org/wiki?curid=496762", "title": "Alan Cox", "text": "\u00c8 un programmatore, ex dipendente di Red Hat, che fin dagli inizi - 1991 - ha contribuito significativamente allo sviluppo del kernel di Linux.\nBiografia.\nMentre lavorava nel campus dell'Universit\u00e0 del Galles, a Swansea, dove viveva con sua moglie Telsa Gwynne (scomparsa il 3 novembre 2015), install\u00f2 una delle prime versioni di Linux su un computer gestito da una societ\u00e0 all'interno dell'universit\u00e0. Questa fu una delle prime installazioni di Linux su una rete congestionata, e vennero a galla numerosi bug del sistema operativo; in particolare, nel gestore di rete. Cox riusc\u00ec a correggere molti bug e in sostanza riscrisse la maggior parte del sottosistema di gestione della rete.\nDivenne cos\u00ec uno dei principali sviluppatori e manutentori del kernel di Linux. Si occup\u00f2 dei \"branch\" 2.2.x e del 2.4.x, rilasciando la sua serie -ac: un insieme di patch contenente delle funzioni sperimentali. Queste, una volta testate, vennero poi incluse nel kernel \"ufficiale\".\nQuesti \"branch\" erano molto stabili. Prima di ridurre il suo tempo dedicato allo sviluppo di Linux per poter ottenere l'MBA, Cox era ritenuto, come sviluppatore, secondo solo a Linus Torvalds.\n\u00c8 un sostenitore convinto della libert\u00e0 di programmazione (o open source) e un feroce oppositore dei brevetti software, del DMCA e del CBDTPA. Si \u00e8 ritirato da un sottogruppo di Usenix per protesta e ha detto che non avrebbe visitato gli Stati Uniti per paura di essere imprigionato, dopo l'arresto di Dmitry Sklyarov per violazione del DMCA.\nCox \u00e8 stato impiegato in Red Hat per circa dieci anni, occupandosi principalmente dello sviluppo del Kernel Linux. Alla fine del 2008 ha deciso di dare le dimissioni annunciando il suo nuovo lavoro in Intel.\nSviluppa attivamente per una miriade di progetti legati al software, tra i quali GNOME e X.Org. \u00c8 stato anche il principale sviluppatore di AberMUD, che scrisse mentre era studente all'Universit\u00e0 del Galles, ad Aberystwyth.\nRiconoscimenti.\nNel 2003 \u00e8 stato insignito dalla FSF dell\"'Award for the Advancement of Free Software\" (premio per il progresso del software libero) alla conferenza FOSDEM a Bruxelles.\nIl 5 ottobre 2005 ha ricevuto un premio per l'elevata mole dei suoi contributi al kernel di Linux, al Linux World Awards a Londra."}
{"id": "496763", "revid": "110157", "url": "https://it.wikipedia.org/wiki?curid=496763", "title": "Maardu", "text": "Maardu \u00e8 una citt\u00e0 dell'Estonia settentrionale, nella contea di Harjumaa. Appartiene all'area urbana della capitale estone, Tallinn, dalla quale dista 15\u00a0km. Conta una popolazione di 16.490 abitanti (2005), di cui la maggioranza sono russifoni. Gli estoni sono al 20% della popolazione: una delle percentuali pi\u00f9 basse nel nord-est dell'Estonia. \nStoria.\nA Maardu, municipalit\u00e0 dal 1991, ha vissuto uno sviluppo strettamente connesso alla costruzione di una fabbrica chimica nel 1949, quale deposito di minerali di fosforo. I decenni successivi videro lo sviluppo della cittadina, includendo la costruzione del terminale energetico di Iru e del porto di Muuga all'inizio degli anni ottanta. \nOggi Maardu \u00e8 la settima citt\u00e0 estone maggiormente popolata. \nLa citt\u00e0 pu\u00f2 essere divisa nelle seguenti aree: la zona industriale posizionata nell'ex villaggio di Kroodi, il porto di Muuga, la parte inabitata della citt\u00e0 che include Kallavere, l'area delle case estive in Muuga ed un pittoresco parco attorno al lago di Maardu."}
{"id": "496767", "revid": "27723", "url": "https://it.wikipedia.org/wiki?curid=496767", "title": "Orcus", "text": ""}
{"id": "496770", "revid": "767487", "url": "https://it.wikipedia.org/wiki?curid=496770", "title": "Saue", "text": "Saue (in tedesco \"Sau\u00df\") era un comune urbano dell'Estonia settentrionale, nella contea di Harjumaa a 18\u00a0km ad ovest della capitale, Tallinn. Dal 2017 fa parte del comune rurale di Saue."}
{"id": "496773", "revid": "10929", "url": "https://it.wikipedia.org/wiki?curid=496773", "title": "Eliyahu Asheri", "text": ""}
{"id": "496774", "revid": "106456", "url": "https://it.wikipedia.org/wiki?curid=496774", "title": "Decano del collegio cardinalizio", "text": "Il decano del collegio cardinalizio \u00e8, nella Chiesa cattolica, il cardinale che presiede il Collegio cardinalizio. Dal 18 gennaio 2020 \u00e8 il cardinale Giovanni Battista Re.\nStoria.\nNel 1150, papa Eugenio III stabil\u00ec che il vescovo della sede suburbicaria di Ostia dovesse essere il decano del collegio cardinalizio. Nella stessa data, la diocesi di Velletri fu unita a quella di Ostia. Questa \"regola\" sub\u00ec tuttavia, dopo tale data, numerose, singole eccezioni.\nIl decano per secoli \u00e8 stato il cardinale vescovo che da pi\u00f9 tempo era stato promosso a una diocesi suburbicaria (cardinale protovescovo). Cos\u00ec stabil\u00ec anche il Codice di diritto canonico del 1917.\nNel 1965 papa Paolo VI tramite il \"motu proprio\" \"Sacro Cardinalium Consilio\" stabil\u00ec che il decano fosse eletto dai cardinali appartenenti all'Ordine dei Vescovi; l'elezione deve poi essere confermata dal papa.\nMentre il decano (o, in sua assenza o inabilit\u00e0, il sottodecano) presiede il collegio cardinalizio, egli non ha potere di governo sugli altri cardinali, ma ha la funzione di \"primus inter pares\" nel collegio. \nFino al 21 dicembre 2019 non c'era vincolo di ritiro per et\u00e0; in quella data papa Francesco, con lettera apostolica in forma di \"motu proprio\", ha disposto che la carica del decano sia quinquennale ed eventualmente rinnovabile, e che al cardinale uscente spetti il titolo di decano emerito del collegio cardinalizio.\nCompiti.\n\u00c8 responsabilit\u00e0 del decano convocare il conclave per eleggere un nuovo papa quando il precedente muore o rinuncia al proprio ufficio. Il decano presiede il conclave, a meno che abbia compiuto ottanta anni prima dell'inizio della Sede vacante.\nIn ogni caso ha la responsabilit\u00e0 di comunicare la \u00abnotizia della morte del Papa al Corpo diplomatico accreditato nella Santa Sede e ai Capi delle rispettive Nazioni\u00bb, come stabilito nella costituzione apostolica \"Universi Dominici Gregis\". \nSecondo il canone 355 dell'attuale codice di diritto canonico, se il neoeletto sommo pontefice non \u00e8 gi\u00e0 un vescovo, \u00e8 nel diritto del decano ordinarlo tale. Se il decano non pu\u00f2, allora il diritto cade sul sottodecano, e dopo sul cardinale che da pi\u00f9 tempo appartiene all'ordine dei vescovi.\nConformemente alla sezione 4 del canone 350, il cardinale decano ha \u00abil titolo della sede suburbicaria di Ostia, insieme a quello di qualsiasi altra chiesa di cui ha gi\u00e0 il titolo\u00bb: mantiene, quindi, il titolo della sua sede suburbicaria anche se \u00e8 cardinale del titolo di Ostia.\nQuesta \u00e8 stata la situazione fin dal 1914, per decreto di papa Pio X. In passato, invece, i decani, a partire dal 1150, cedevano la loro precedente diocesi per i titoli congiunti di Ostia e Velletri.\nDecani del collegio cardinalizio.\nOgni nome \u00e8 seguito dagli anni di nascita e morte; poi seguono l'anno di creazione come cardinale e quello in cui divenne decano.\nDei quattro pi\u00f9 recenti decani, due hanno scelto di ritirarsi allo scadere dell'ottantesimo anno di et\u00e0, cio\u00e8 alla perdita del diritto di voto in Conclave; uno (Joseph Ratzinger) fu eletto papa nel 2005, il primo dopo Paolo IV, divenuto papa nel 1555; e uno si \u00e8 ritirato contestualmente all'entrata in vigore della durata quinquennale della carica.\nScisma d'Occidente.\nCon lo Scisma d'Occidente il Collegio cardinalizio si divise e alcuni cardinali seguirono gli antipapi formando cos\u00ec collegi diversi.\n\"Obbedienza a Roma (1378-1415):\"\n\"Obbedienza avignonese (1378-1429):\"\n\"Obbedienza pisana (1409-1415):\"\nDopo il Concilio di Costanza.\nCon il Concilio di Costanza (1414-1418), riconosciuto come \"ecumenico\" dalla Chiesa cattolica, convocato a Costanza su richiesta dell'imperatore Sigismondo per porre fine allo scisma d'Occidente, si ebbero le dimissioni di papa Gregorio XII e la deposizione degli altri due contendenti. Il Collegio dei cardinali quindi si ricompose in un'unica entit\u00e0."}
{"id": "496777", "revid": "767487", "url": "https://it.wikipedia.org/wiki?curid=496777", "title": "Erminio Rullo", "text": "Biografia.\nNato a Napoli il 19 febbraio 1984 \u00e8 cresciuto a Casoria (NA), in Campania.\nCarriera.\nGiocatore.\nClub.\nMuove i primi passi da calciatore nella Polisportiva Boys Melito; successivamente si trasferisce al settore giovanile del Lecce. Nel 2001 \u00e8 girato in prestito all'Inter, dove vince il Campionato Primavera: tornato a Lecce vince il titolo giovanile per altri due anni consecutivi, sempre contro i nerazzurri in finale. Il 31 agosto 2003 esordisce in Serie A, nell'incontro perso 4-1 in casa della Lazio. Con l'arrivo di Zden\u011bk Zeman sulla panchina giallorossa nella stagione 2004-05, Rullo trov\u00f2 un posto da titolare come terzino sinistro: gioc\u00f2 35 partite di campionato e segn\u00f2 anche una rete (il 5 dicembre 2004 contro il ). Nel campionato 2005-06 scese in campo in 31 occasioni senza mai segnare. In totale con il club salentino ha collezionato 98 presenze (77 in Serie A, 18 in Serie B, 3 in Coppa Italia) e un gol, fino a met\u00e0 della stagione 2006-07.\nIl 25 gennaio 2007, dopo aver cominciato la stagione con il Lecce, Rullo viene acquistato dalla squadra della sua citt\u00e0 natale, il Napoli, durante il calciomercato invernale e con la compagine partenopea raggiunge la promozione nella massima serie, collezionando 7 presenze in campionato. Tuttavia spesso viene relegato in panchina o tribuna. Nella stagione 2007-2008 colleziona 4 presenze, venendo perlopi\u00f9 relegato in tribuna. Il 26 giugno 2008 \u00e8 ingaggiato con la formula del prestito dalla Triestina, con la quale disputa il campionato di Serie B. Indossa la maglia numero 3 e colleziona 35 presenze in campionato e una in Coppa Italia. Nel luglio 2009 fa rientro al Napoli per fine prestito e viene aggregato alla prima squadra. Nel corso della stagione 2009-10 trova spazio soltanto in Coppa Italia e colleziona i primi minuti in campionato solo alla penultima giornata contro l'Atalanta, subentrando nel corso dell'incontro ad Andrea Dossena.\nAnche nella prima parte della stagione successiva gli \u00e8 precluso ogni spazio in prima squadra, cosicch\u00e9 il 10 gennaio 2011 passa a titolo definitivo al , con cui firma un contratto biennale. Esordisce col club gialloblu il 23 gennaio 2011 nella partita Modena- (0-0). Alla fine della stagione 2011-2012 rimane svincolato.\nIl 2 agosto 2013 firma un contratto annuale con il . Ritorna a vestire la maglia giallorossa l'11 agosto seguente nella partita -Lecce (2-4 dts) valida per il secondo turno di Coppa Italia. Il 6 novembre dello stesso anno torna al gol, 9 anni dopo l'ultimo, in Coppa di Lega Pro nella sfida persa contro il Grosseto per 2-1. Il 25 agosto 2014 la societ\u00e0 comunica di aver rinnovato per un'altra stagione il contratto del giocatore.\nIl 31 gennaio 2015 passa a titolo definitivo al Messina. Nel 2017, dopo aver militato in Lega Pro con il Martina e in serie D con l'Olympia Agnonese, ha indossato per un breve periodo la maglia dell'Avezzano Calcio. Con gli abruzzesi gioca una partita di Coppa Italia Serie D ma a settembre torna all'Olympia Agnonese. Il 6 luglio 2018 approda al , in Serie D, dove termina la carriera da calciatore.\nNazionale.\nVanta 5 presenze e 1 gol in Under-15, due presenze in Under-20 e una presenza in Under-21.\nAllenatore.\nNella stagione 2019-2020 inizia la carriera da allenatore ad Agnone, in Serie D, affiancando Matteo Pizii e Mauro Marinelli alla guida tecnica dell'Olympia Agnonese.\nIl 27 luglio 2020 viene nominato allenatore dell'. Ha guidato la squadra abruzzese fino al 18 febbraio 2021.\nStatistiche.\nPresenze e reti nei club.\n\"Statistiche aggiornate al 9 maggio 2015.\""}
{"id": "496779", "revid": "1262220", "url": "https://it.wikipedia.org/wiki?curid=496779", "title": "Sede suburbicaria", "text": "Si dicono sedi suburbicarie le diocesi del Lazio (Italia) che si situano attorno alla diocesi di Roma, di cui sono suffraganee, e costituiscono con essa la provincia ecclesiastica romana. \nIl termine \"Suburbicario\" viene dal latino \"suburbicarius\", composto di \"sub\", \"sotto\" e \"urbs\", \"la citt\u00e0\" per antonomasia, Roma.\nSono sette:\nOgnuna di essa corrisponde al titolo cardinalizio di un cardinale vescovo, ma \u00e8 comunque retta da un vescovo residenziale che la governa come qualsiasi vescovo ordinario. Dal 1150 la sede di Ostia venne unita a quella di Velletri e successivamente \u00e8 conferita al decano del collegio cardinalizio in aggiunta all'altra sede che gli corrisponde, secondo le disposizioni di papa Pio X (motu proprio \"Edita a Nobis\" dell'aprile 1914).\nI cardinali vescovi esercitavano l'effettiva giurisdizione sulle loro sedi fino a quando papa Giovanni XXIII, con il motu proprio \"Suburbicariis Sedibus\" dell'11 aprile 1962 attribu\u00ec il governo ai vescovi ausiliari (anticamente \"suffraganei\") divenendo ordinari, lasciando ai cardinali solo il titolo. La sede di Ostia, pur rimanendo una giurisdizione distinta, \u00e8 amministrata dal vicario del Papa per la diocesi di Roma.\nI cardinali vescovi effettuano ancora una \"presa di possesso\" del titolo della diocesi, analoga alla presa di possesso che i cardinali presbiteri e diaconi compiono nella chiesa del proprio titolo o diaconia, senza che ci\u00f2 implichi alcuna assunzione di una giurisdizione.\nNormativa particolare.\nIn base all'articolo 3 dell'Accordo di Villa Madama (Concordato del 1984), le diocesi suburbicarie sono le uniche diocesi italiane, insieme alla diocesi di Roma, che possono avere un vescovo e parroci che non siano cittadini italiani. L'ultimo vescovo straniero che ebbe effettivamente il governo pastorale di una diocesi suburbicaria fu il cardinale Eug\u00e8ne Tisserant, fino al 6 agosto 1966 vescovo delle diocesi di Ostia e Porto e Santa Rufina."}
{"id": "496780", "revid": "486946", "url": "https://it.wikipedia.org/wiki?curid=496780", "title": "Primavera (calcio)", "text": ""}
{"id": "496784", "revid": "1318658", "url": "https://it.wikipedia.org/wiki?curid=496784", "title": "Disco diffuso", "text": "Il disco diffuso (pi\u00f9 raramente \"disco sparso\", dall'inglese \"scattered disc\") \u00e8 una regione periferica del sistema solare ricca di planetoidi ghiacciati noti come \"oggetti del disco diffuso\" (\"scattered disc objects\"), una particolare categoria di oggetti transnettuniani. La parte pi\u00f9 interna del disco diffuso sfuma gradualmente nella fascia di Edgeworth-Kuiper, ma la sua estensione \u00e8 assai maggiore, e raggiunge anche regioni di spazio situate ben al di sopra e al di sotto dell'eclittica.\nFormazione e struttura.\nLe attuali teorie sull'origine e sulla composizione del disco diffuso sono ancora altamente incerte, sebbene si ritenga comunemente che esso sia formato da oggetti della fascia di Kuiper gradualmente deviati dalle proprie orbite a causa dell'interazione gravitazionale con i corpi maggiori del sistema solare esterno, e in particolare Nettuno, e sospinti verso traiettorie fortemente eccentriche ed inclinate. Mentre la fascia di Kuiper ricorda infatti una corona circolare relativamente piatta, che si estende da 30 a 50\u00a0UA dal Sole ed ospita oggetti in orbita circolare (cubewani) o leggermente eccentrica (plutini e twotini), il disco diffuso presenta oggetti con parametri orbitali assai pi\u00f9 disomogenei, che spesso, come nel caso di Eris, raggiungono inclinazioni anche maggiori di 45\u00b0 rispetto all'eclittica. Si ritiene che molte di queste orbite siano instabili, e che gli oggetti del disco diffuso siano generalmente destinati ad allontanarsi progressivamente dal centro del sistema solare e a raggiungere la nube di Oort o lo spazio interstellare.\nSta prendendo progressivamente piede l'ipotesi che gli asteroidi centauri non siano altro che oggetti di provenienza analoga a quelli del disco diffuso, che tuttavia sono stati progressivamente deviati verso il sistema solare interno piuttosto che in direzione periferica; si tratterebbe, utilizzando un'espressione impropria, di \"oggetti del disco diffuso cis-nettuniani\". Alcuni planetoidi, come , si situano a met\u00e0 strada fra centauri ed oggetti del disco diffuso.\nIl caso di Sedna.\nSebbene Sedna sia ufficialmente considerato un oggetto del disco diffuso, il suo scopritore, Michael Brown, ha suggerito che l'elevata distanza del corpo (76\u00a0UA al perielio) renda improbabile una qualsiasi forma di interazione gravitazionale significativa con i pianeti conosciuti, e che l'oggetto dovrebbe pertanto essere considerato un membro della nube di Oort. Secondo questa linea di pensiero, si renderebbe necessario individuare una linea di demarcazione posta fra Sedna ed oggetti pi\u00f9 interni, come Eris, in possesso di tutti i requisiti necessari per essere classificati come appartenenti al disco diffuso. Come Sedna, anche (scoperto precedentemente) ed altri corpi individuati negli anni successivi sembrano eludere la definizione tradizionale di oggetti del disco diffuso, e potrebbero piuttosto appartenere alla parte pi\u00f9 interna della nube di Oort.\nParametri orbitali.\nIl primo oggetto del disco diffuso ad essere scoperto fu , individuato nel 1996 dall' osservatorio di Mauna Kea; successivamente \u00e8 stato incluso nella categoria anche , gi\u00e0 noto dal 1995, e scoperto nell'ambito del progetto \"Spacewatch\".\nIl diagramma riportato rappresenta le orbite di tutti gli oggetti del disco diffuso fino a 100 unit\u00e0 astronomiche, a confronto con le orbite degli oggetti della fascia di Kuiper (in grigio) e dei corpi in risonanza orbitale con i giganti gassosi del sistema solare interno (in verde le risonanze con Nettuno). L'eccentricit\u00e0 delle orbite \u00e8 rappresentata mediante segmenti che si estendono dal perielio all'afelio; l'inclinazione orbitale \u00e8 rappresentata sull'asse delle ordinate.\nPerielio.\nI corpi del disco diffuso non presentano mai perielio inferiore alle 35\u00a0UA, e si situano pertanto ben al di fuori della zona di influenza gravitazionale diretta di Nettuno (segmenti rossi). I plutini (in grigio, Plutone ed Orco) e gli oggetti in risonanza orbitale 2:5 (in verde) possono raggiungere distanze minori da Nettuno solo perch\u00e9 le loro orbite sono rese stabili dai fenomeni di risonanza.\nCaratteristiche peculiari.\nGli oggetti del disco diffuso presentano parametri orbitali talmente variegati che eventuali anomalie possono solamente consistere in clamorose regolarit\u00e0 o in valori estremi. Alcuni casi emblematici, rappresentati in giallo, sono:\nRisonanze orbitali.\nGli oggetti in risonanza orbitale con altri corpi, mostrati in verde, non sono considerati membri del disco diffuso. Alcune simulazioni suggeriscono che numerosi oggetti potrebbero essere soggetti a risonanze orbitali particolarmente deboli, quali 6:11, 4:9, 3:7, 5:12, 3:8, 2:7, 1:4; \u00e8 possibile che diversi corpi gi\u00e0 osservati ricadano entro queste categorie.\nConfronto con altri corpi.\nI grafici contenuti nel diagramma mostrato mettono a confronto le eccentricit\u00e0 e le inclinazioni orbitali degli oggetti del disco diffuso con quelle di alcuni cubewani; ogni rettangolo colorato rappresenta le bande d'incertezza sui due parametri. Il numero relativo di oggetti contenuti in ogni singolo riquadro \u00e8 rappresentato secondo le convenzioni pittoriche caratteristiche della cartografia, dove i picchi sono prossimi al marrone e le valli appaiono verdi.\nCome \u00e8 possibile osservare, si tratta di due popolazioni estremamente divergenti; circa un terzo dei cubewani percorre orbite quasi circolari e poco inclinate, caratterizzate da un'eccentricit\u00e0 massima di 0,25. Gli oggetti del disco diffuso, al contrario, presentano eccentricit\u00e0 generalmente comprese fra 0,25 e 0,55 e inclinazioni di 15-20\u00b0, oppure eccentricit\u00e0 comprese fra 0,50 e 0,55 ed inclinazioni inferiori a 10\u00b0, ma molti di essi non appartengono a questi due raggruppamenti convenzionali. A parte , tuttavia, nessun oggetto del disco diffuso conosciuto presenta eccentricit\u00e0 inferiori a 0,3.\nProspetto delle orbite.\nIl grafico sulla destra riproduce una vista polare e una vista equatoriale delle orbite degli oggetti del disco diffuso (in nero), confrontate con quelle dei cubewani (in blu) e degli oggetti in risonanza 1:5 (in verde); gli oggetti ancora non classificati situati a distanze comprese fra 50 e 100\u00a0UA dal Sole sono indicati in grigio.\nL'anello blu \u00e8 dovuto alla sovrapposizione di centinaia di orbite di oggetti di tipo classico. La circonferenza rossa costituisce il minimo perielio precedentemente menzionato, valido solo per gli oggetti del disco diffuso; la circonferenza gialla costituisce l'orbita di Nettuno.\nDisco diffuso esteso.\nLa scoperta del planetoide , caratterizzato da un perielio troppo lontano dall'orbita di Nettuno per risentire della sua influenza gravitazionale in maniera significativa, ha dato origine ad una discussione nella comunit\u00e0 scientifica relativamente all'opportunit\u00e0 di introdurre il concetto di \"disco diffuso esteso\", o \"distaccato\" (\"detached\"), per usare il termine scelto da David Jewitt, che recentemente ha incluso anche Sedna in questa categoria.\nIl diagramma sulla destra rappresenta numerosi oggetti del disco diffuso e del disco esteso, assieme ad alcuni dei corpi pi\u00f9 rappresentativi della fascia di Kuiper. Le elevate eccentricit\u00e0 orbitali di Sedna e di sono mostrate attraverso segmenti rossi che terminano ben al di l\u00e0 del limite destro del diagramma (rispettivamente a circa 900\u00a0UA e circa 1020\u00a0UA)."}
{"id": "496786", "revid": "1515590", "url": "https://it.wikipedia.org/wiki?curid=496786", "title": "Aegviidu", "text": "Aegviidu (in tedesco Charlottenhof) era un comune rurale dell'Estonia settentrionale, nella contea di Harjumaa. Nel 2017 \u00e8 stato inglobato nel comune rurale di Anija. \nIl comune coincideva interamente con il centro urbano dell'omonimo borgo (in estone \"alev\"). Viene citata per la prima volta col nome di Aegwid sulla carta della Livonia del 1796."}
{"id": "496787", "revid": "287204", "url": "https://it.wikipedia.org/wiki?curid=496787", "title": "Ibiza", "text": ""}
{"id": "496790", "revid": "110157", "url": "https://it.wikipedia.org/wiki?curid=496790", "title": "Anija", "text": "Anija (in tedesco Hanniecken) \u00e8 un comune rurale dell'Estonia settentrionale, nella contea di Harjumaa. Il centro amministrativo del comune \u00e8 la citt\u00e0 (in estone \"linn\") di Kehra, con 3.196 abitanti. Nel 2017 ha inglobato il comune di Aegviidu.\nLocalit\u00e0.\nIl comune comprende 31 localit\u00e0 (in estone \"k\u00fcla\"), tutte indicate in passato con il loro nome tedesco:"}
{"id": "496792", "revid": "27723", "url": "https://it.wikipedia.org/wiki?curid=496792", "title": "Disco sparso", "text": ""}
{"id": "496793", "revid": "27723", "url": "https://it.wikipedia.org/wiki?curid=496793", "title": "Oggetto del disco diffuso", "text": ""}
{"id": "496794", "revid": "123816879", "url": "https://it.wikipedia.org/wiki?curid=496794", "title": "Mario Pedini", "text": "Biografia.\nLaureato in filosofia nel 1943 all'Universit\u00e0 degli Studi di Pavia e poi in giurisprudenza, \u00e8 diventato procuratore legale, insegnante di ruolo e preside nelle scuole medie.\nDopo la Seconda guerra mondiale si avvicina alla Democrazia Cristiana divenendo prima segretario organizzativo, poi segretario politico provinciale. \nDeputato democristiano dal 1953 al 1968, ha ricoperto vari incarichi di governo: sottosegretario alla Ricerca scientifica e agli Affari esteri, Ministro per i beni culturali e ambientali nei Governi Moro IV e Andreotti III, Ministro della pubblica istruzione nel Governo Andreotti IV.\n\u00c8 stato membro dell'Assemblea parlamentare europea dal 1959 al 1968 e del Parlamento europeo dal 1979 al 1984 e in quella sede si \u00e8 occupato in modo particolare delle politiche di cooperazione allo sviluppo realizzate dalla CEE, sottolineando l'importanza della cooperazione culturale e dell'avvicinamento \"spirituale\" tra popoli del Nord e del Sud del mondo, in linea con gli auspici della Chiesa cattolica. Negli anni '80 \u00e8 stato a lungo Presidente di Assafrica, l'associazione di confindustria che si occupa di sostenere le imprese italiane che operano nel continente africano.\nHa mostrato una particolare attenzione al mondo giovanile, e a lui si deve la \"Legge Pedini\" sul volontariato del 1966, che consentiva ai giovani di poter scegliere tra il servizio militare e servizio civile nei Paesi in via di sviluppo.\nNel giugno del 1969, sottosegretario agli Esteri, condusse la delicata trattativa che port\u00f2 alla liberazione in Nigeria di 14 tecnici italiani dell'ENI fatti prigionieri in seguito all'Eccidio di Biafra da parte di un commando biafrano.\nIl 30 maggio 1975, in qualit\u00e0 di ministro senza portafoglio del IV Governo Moro con delega per il coordinamento delle iniziative per la ricerca scientifica e tecnologica, appone la propria firma alla Convenzione istitutiva di una Agenzia spaziale europea. La Repubblica Italiana si impegna cos\u00ec a partecipare al progetto dell'ESA.\nNell'ottobre del 1983 \u00e8 tra i fondatori dell'Ong (Organizzazione Non Governativa) bresciana Scaip operante in Africa e America Latina.\nMonteclarense di origine, \u00e8 sempre stato strettamente legato alla sua terra di origine, senza per\u00f2 rinunciare a orizzonti pi\u00f9 ampi, sia europei che mondiali. In particolare, ha profuso grande impegno per la promozione dell'economia della Bassa Bresciana; a lui va ascritto il merito di aver edificato il Centro Fiera del Garda.\nIl suo nome figura nella lista degli appartenenti alla loggia massonica P2.\nCuriosit\u00e0.\nSi dilettava a suonare il pianoforte.\nNote.\nsegnalo che sono invertite le date di ministro fra il riquadro e questa sezione"}
{"id": "496797", "revid": "79968", "url": "https://it.wikipedia.org/wiki?curid=496797", "title": "Colonie genovesi", "text": "La \"politica estera\" della Repubblica di Genova, dagli albori dell'anno mille e lungo il lento correre dell'et\u00e0 di mezzo, fino alle soglie dell'era moderna, fu prevalentemente quella di garantire ai cittadini - al di fuori dei confini del Genovesato e in proiezione dei territori d'oltremare - una fitta rete di rotte mercantili.\nA perseguirla fu una consolidata classe dirigente, al tempo stesso tanto pragmatica quanto consapevole di s\u00e9 e del proprio potere. Tale politica si bas\u00f2 principalmente sull'acquisizione e il controllo di nuovi territori - che diverranno poi le cosiddette \"colonie genovesi\" - ma anche sulla semplice presenza nelle citt\u00e0 portuali situate lungo le coste del Mar Mediterraneo e al di fuori di esso.\nCaratteristiche.\nIn Europa come in Africa o in Asia, talvolta anche con significative presenze nelle zone dell'interno, nelle fiere e nelle pi\u00f9 importanti piazze finanziarie del mondo allora frequentato e frequentabile, talvolta spingendosi in terre inesplorate o sconosciute, i genovesi posero le basi di un impero economico e commerciale, ora con le armi della diplomazia, ora con le galee della Repubblica o dei suoi cittadini.\nI genovesi agirono in nome della Repubblica, come Caffaro di Rustico o Guglielmo Embriaco, i pi\u00f9 famosi fra i molti crociati che ottennero enormi privilegi per Genova nelle citt\u00e0 della Terra Santa. Ma anche agendo per proprio conto come Benedetto Zaccaria cui fu infeudata da Michele VIII Paleologo Focea e, pi\u00f9 tardi, Chio / \"Scio\" (con la Signoria di Chio in mano agli Zaccaria) o in societ\u00e0 come la Maona di Chio che faceva capo alla potente famiglia dei Giustiniani un secolo pi\u00f9 tardi. Infine talora tramite potenti \"lobby\" come il Banco di San Giorgio cui venne affidato il governo di diverse colonie e, addirittura, della Corsica.\nQueste colonie inizialmente eran spesso concentrate intorno a una piccola piazza e alcune case circostanti (inoltre erano collegate al mare, se possibile). Quando consolidate, le colonie genovesi occupavano un proprio quartiere:\nGli inizi.\nGenova, che nell'anno 1000 aveva solo 4000 anime ed era povera economicamente, cominci\u00f2 a rendersi autonoma dal Sacro Romano Impero intorno al 1096, come Libero Comune, partecipando poi alle Crociate. Inizialmente chiamata \"Compagna Communis\", la Repubblica di Genova si distinse nella Terrasanta, arricchendosi enormemente.\nDurante la Prima Crociata (1097-1099) i crociati genovesi, guidati da Guglielmo Embriaco diedero un decisivo contributo nella conquista di varie citt\u00e0. Per tale contributo vennero ricompensati dai Crociati con la terza parte di Gibelletto e la terza parte delle entrate fiscali della citt\u00e0 e del contado (fino a una lega di distanza) di Acri. Inoltre i mercanti genovesi costruirono fondaci o ebbero una strada tutta per loro in varie citt\u00e0 del Levante: a Cesarea, a Tolemaide, a Giaffa, a Gerusalemme, a Famagosta, a Antiochia, a Laiazzo, a Tortosa (oggi in Siria), a Tripoli del Libano e a Beirut. Il pi\u00f9 famoso di questi possedimenti, la signoria di Gibelletto, l'attuale Biblo, era un feudo della contea di Tripoli concesso alla famiglia genovese degli Embriaci nel 1104. Essa dur\u00f2 fino al 1302 quando l'occupazione degli ultimi territori cristiani costrinse gli Embriaci a passare a Cipro. E infatti la riconquista musulmana cancell\u00f2 la presenza genovese nella costa levantina.\nAnche sulla costa spagnola da Valencia a Gibilterra, che era in possesso dei musulmani, verso il 1150 vennero stabilite numerose fondazioni genovesi, ma non per molto. Inoltre i genovesi occuparono l'attuale Principato di Monaco, Mentone, Roccabruna, Piena e la Corsica in Francia.\nAlla conquista dei mari.\nLa prima espansione oltremare di Genova fu in Corsica, annessa nel 1284 (fino al Settecento) alla Repubblica genovese, e nella Sardegna nord-occidentale. La battaglia della Meloria segn\u00f2 la definitiva sconfitta della Repubblica di Pisa da parte dei genovesi, che si annessero la Corsica. In quegli anni interi borghi di parlata ligure furono trapiantati in Corsica (principalmente a Bonifacio e Calvi) e tuttora caratterizzano parzialmente l'isola dal punto di vista etnico-linguistico. In Sardegna Sassari divenne comune confederato alla repubblica genovese nel 1294; sempre nel nord-ovest dell'isola si insediarono i Doria, che vantavano alcuni legami di parentela con i giudici di Torres, a cui si deve la fondazione di centri quali Alghero e Castelgenovese.\nVi fu contemporaneamente un'espansione genovese anche sulle rotte commerciali del Mediterraneo bizantino. Infatti la Quarta crociata ruppe la tradizionale cooperazione fra Venezia e l'Impero Bizantino. Con il trattato di Ninfeo del 1261 l'impero greco si alle\u00f2 con Genova contro Venezia, e conseguentemente concesse alla \"Compagna Communis\" e a famiglie e compagnie genovesi molte basi d'appoggio, garantendo loro un quasi monopolio del commercio nel Mar Nero.\nQuesti insediamenti furono attuati secondo un modello organizzativo estremamente importante nella Storia europea: essi costituiscono gli antecedenti medievali della colonizzazione moderna. La colonizzazione genovese non era basata sull'occupazione militare di un territorio ma sulla \"concessione\" per scopi commerciali di aree, dove si impiantavano famiglie di genovesi e liguri associate con i ceti dominanti locali.\nLe isole greche dell'Egeo Chio e Mitilene divennero il centro del commercio genovese verso l'Oriente. L'isola di Chio, in particolare, divenne prima feudo degli Zaccaria, che vi instaurarono la loro signoria, poi fu il ricco possedimento di una potente famiglia genovese, i Giustiniani, che la riuscirono a controllare e mantenere cristiana (davanti allo strapotere turco) fino al 1566 sotto il controllo della maona di Chio e di Focea.\nNella penisola di Crimea, Caffa e altre cittadine vicine in mano alla Repubblica di Genova furono il punto di contatto tra il mondo mongolo-tartaro e quello dell'Europa occidentale.\nPer oltre due secoli e fino alla totale conquista ottomana dell'impero bizantino, le colonie genovesi del Mar Nero prosperarono e arricchirono Genova.\nLa colonia di Pera, davanti a Costantinopoli, fu il perno centrale di questo sistema di colonie genovesi, che aveva basi in Bessarabia e Crimea come pure in Anatolia (a Trebisonda) e in Abcasia (Pitsunda). Ma anche entro le mura di Costantinopoli vi fu un \"Quartiere genovese\".\nAlcuni di questi genovesi di Pera e Chio rimasero a Istanbul e Smirne fino al Novecento, quando (nel 1933 erano circa 15.000, assieme ai discendenti di mercanti e coloni veneziani) furono definiti Levantini, conservando i loro cognomi italiani e il loro cattolicesimo fino ai nostri giorni.\nBosforo.\nLe colonie genovesi sul Bosforo furono poche ma importanti.\nLa pi\u00f9 importante fu il quartiere di Galata e Pera, al di l\u00e0 del Corno d'oro. \"Galata\" e \"Pera\" sono espressioni quasi sinonime, ma talvolta usate in coppia: \"Galata e Pera\".\nPer sua natura vicina alla citt\u00e0 di Costantinopoli ma fuori dalle mura della stessa e anzi separata dal Corno d'oro, questa area urbana era destinata ai \"Franchi\" cio\u00e8 ai Cristiani Latini, in buona parte Genovesi e Veneziani, e godeva di autonomia amministrativa, in quanto era gestita dai consoli delle due Repubbliche. Galata fu genovese dal 1273 al 1453.\nIl quartiere \u00e8 dominato dalla torre di Galata, ricostruita dai genovesi come la \"Torre di Cristo\" dopo la Quarta Crociata e sopravvissuta fino ai nostri giorni.\nInoltre, dentro le mura di Costantinopoli, ma di fronte a Galata, c'era un quartiere genovese, che peraltro non godeva di alcuna autonomia.\nColonie in Crimea e nel Mar Nero.\nLa Repubblica di Genova ebbe colonie e possedimenti nella penisola di Crimea tra il 1266 e il 1475. Le principali furono Caffa, Soldaia e Caulita (l'attuale Jalta), e il loro territorio nella Crimea meridionale veniva chiamato Gazaria.\nLa Gazaria godeva di autonomia giuridica: il principale testo di legge ivi vigente erano gli \"Statuta officii Gazariae\" del 1341, rivisti nel 1441.\nLa zecca di Caffa batteva aspri d'argento.\nNel 1453 la Compagna Communis cedette la Gazaria al Banco di San Giorgio in pagamento di propri debiti. Questi domini furono tuttavia conquistati dall'Impero Ottomano nel 1474.\nLe colonie nel Mar Nero erano molte:\nMar d'Azov.\nLa colonia genovese di Tana (nel punto pi\u00f9 orientale del Mar d'Azov) aveva la caratteristica di essere unita alla colonia veneziana nella stessa citt\u00e0.\nColonie nel Mar Egeo.\nFra il 1314 e il 1566 varie famiglie e compagnie genovesi ebbero il possesso di isole e avamposti nel Mare Egeo.\nPer prima la famiglia Zaccaria ebbe le signorie di Scio fra il 1314 e il 1324 e di Fogliavecchia dal 1314.\nFogliavecchia pass\u00f2 successivamente ai Cattaneo (1331-1341).\nLimassol (Cipro) fu conquistata da Genova nel 1373.\nLesbo era controllata dai Genovesi dalla localit\u00e0 di Molyvos dove ancor oggi si pu\u00f2 visitare il loro castello risalente al XIV secolo.\nLa famiglia Gattilusio ebbe Fogliavecchia fino al 1449, e inoltre Metelino e Enos dal 1355, poi anche Lemno, Imbro, Taso e Samotracia, tutte come feudi dell'Impero bizantino fino al 1462.\nIl pi\u00f9 importante e duraturo dominio genovese nell'Egeo fu tuttavia quello della Maona di Scio, la pi\u00f9 importante compagnia genovese prima della fondazione del Banco di San Giorgio, di fatto controllata dall'\"albergo\" dei Giustiniani. Nel 1363 l'Impero Bizantino concesse alla Maona Chio, Samo, Enussa, Santa Panagia e Focea. Il dominio della Maona termin\u00f2 con la conquista turca nel 1566.\nAfrica e Tabarca.\nNel XV secolo furono tentati alcuni tentativi di penetrazione economica anche nell'Africa sahariana, come il viaggio di Antonio Malfante che venne inviato sino a Tamantit dall'\u00e9lite economica genovese in cerca di nuovi mercati: l'esperienza non ebbe per\u00f2 seguito\nInoltre, a seguito della conquista turca del Mediterraneo orientale, la Repubblica di Genova annesse l'isola di Tabarca davanti alle coste della Tunisia confinanti con l'Algeria.\nL'isola appartenne alla famiglia genovese dei Lomellini dal 1540 al 1742.\nAlcuni discendenti di questi liguri trapiantati a Tabarca per sfruttare il locale corallo si trasferirono nella seconda met\u00e0 del Settecento anche a Tunisi e Biserta, dove furono tra i primi Italo-tunisini della Tunisia contemporanea (altri nel 1738 fondarono la colonia di Carloforte nell'Isola di San Pietro e di Calasetta nell'Isola di Sant'Antioco in Sardegna e di Nueva Tabarka in Spagna).\nPanama.\nDal 1520 circa i Genovesi controllavano il porto di Panama, il primo porto sul Pacifico fondato dalla conquista delle Americhe; i Genovesi ottennero in concessione lo sfruttamento del porto principalmente per il commercio di schiavi del nuovo mondo sul Pacifico, fino alla distruzione della primigenia citt\u00e0 conseguente all'incursione del pirata Henry Morgan nel 1671.\nPenisola Iberica.\nA Gibilterra, dal 1308 \u00e8 noto il villaggio genovese situato su Punta Europa, dominato dal \"Castillo Genobese\" e il \"Casal de los Genovises\", nel 1568 fu abitato da Andrea Doria, che decor\u00f2 con lampadari votivi la chiesa della \"Vergine d'Europa\". L'avamposto e il castello scomparvero all'inizio del 1700 con gli scontri con gli inglesi, tuttavia nel 1753 i Genovesi erano circa la met\u00e0 della popolazione, e fino al XIX secolo era censita una comunit\u00e0 genovese, di lingua genovese e italiana.\nA Malaga ancor oggi sono presenti le rovine del Castello Genovese e delle mura che cingevano il villaggio fino al mare, dominate da torri che proteggevano il porto dell'insediamento genovese risalente al XIV-XV sec.\nL'inizio della decadenza.\nCon l'espansione dell'Impero Ottomano e la fine di Costantinopoli inizi\u00f2 la decadenza delle colonie genovesi nel Mar Nero.\nInfatti nella seconda met\u00e0 del Quattrocento, oltre a quelli in Crimea, furono persi dai genovesi i possedimenti nella Penisola di Taman' (che era appartenuta alla nobile famiglia De Ghisolfi).\nAnche le basi commerciali di Licostomo (in Moldavia) e Maurocastro (vicino all'attuale Odessa) furono perse.\nLa fine delle colonie genovesi nel Mar Nero determin\u00f2 una grave crisi economica per la citt\u00e0 ligure nel Cinquecento. Questa crisi colp\u00ec enormemente Genova e inizi\u00f2 la sua decadenza.\nLa fine dell'epoca coloniale.\nGenova era cresciuta a potenza marinara grazie al suo commercio con l'Oriente. Associandosi all'Impero bizantino aveva \"scavalcato\" la rivale Repubblica di Venezia nel mar Egeo, creando varie sue colonie nel Mar Nero (che arriv\u00f2 finanche a essere chiamato \"Mare o Lago Genovese\" nel Trecento e inizio Quattrocento). Con la conquista turca di Costantinopoli, mentre Venezia aveva ancora una continuit\u00e0 territoriale di possedimenti dall'Adriatico al Peloponneso e Creta, per Genova invece vi fu la fine di ogni contatto con le sue ricche colonie in Crimea.\nConseguentemente Genova - colpita negli stessi anni dall'invasione francese e dal controllo milanese - inizi\u00f2 ad accusare una crisi profonda nelle sue colonie e possedimenti. I traffici commerciali dei genovesi vennero quindi trasferiti nel Mediterraneo occidentale e oltre Gibilterra. La penisola iberica (ossia il Regno di Spagna e il Regno del Portogallo, arricchiti dai rispettivi possedimenti americani) divenne il teatro commerciale preferito dai banchieri d'investimento genovesi, che svilupparono un sistema finanziario e bancario all'avanguardia nel mondo occidentale. Nel Cinquecento la comunit\u00e0 genovese in Spagna era numerosa e molto potente, radicandosi principalmente a Cadice, mentre quella a Lisbona influenzava parzialmente la colonizzazione portoghese del Brasile (dove ancora oggi l'accento \u00e8 molto simile a quello genovese).\nAndrea Doria riusc\u00ec a liberare Genova dai francesi nella prima met\u00e0 del Cinquecento, sviluppando l'economia genovese principalmente verso l'Europa atlantica e il Mediterraneo occidentale; l'isola tunisina di Tabarca, ricca di coralli, divenne genovese nel 1540 e il commercio di schiavi sulla costa pacifica del \"Nuovo Mondo\" fu assicurato dallo sfruttamento del porto di Panama dal 1520.\nMa tutte le colonie genovesi del Mar Nero e dell'Egeo andarono perse. Infatti le comunit\u00e0 della Crimea genovese furono costrette a rientrare in Liguria o furono massacrate. Esiste comunque la possibilit\u00e0 che una minima parte di loro sia rimasta (mescolata a gruppi di greci, armeni ed ebrei) fino all'Ottocento nell'area di Caffa, dove viveva in questo secolo recente una consistente comunit\u00e0 multietnica che aveva anche gruppi di Italiani di Crimea.\nGenova divenne la maggiore piazza finanziaria del Seicento italiano, grazie al suo Banco di San Giorgio che arricch\u00ec l'aristocrazia e oligarchia genovese, ma la maggioranza dei suoi cittadini, che nei secoli precedenti avevano partecipato alla prosperit\u00e0 creata dalle colonie genovesi, cominci\u00f2 ad accusare una crisi economica che crebbe fino ai tempi di Napoleone Bonaparte.\nNel Settecento scomparvero le ultime colonie genovesi: quelle nell'isola di Tabarca, occupata dall'Impero Ottomano (1742), e la Corsica che con il Trattato di Versailles del 1768 venne annessa alla Francia."}
{"id": "496802", "revid": "110157", "url": "https://it.wikipedia.org/wiki?curid=496802", "title": "Harku", "text": "Harku (in tedesco Hark) \u00e8 un comune rurale dell'Estonia settentrionale, nella contea di Harjumaa. Il centro amministrativo del comune \u00e8 il borgo (\"alevik\") di Tabasalu (in tedesco Tapsal), con circa 3.200 abitanti, a 13\u00a0km a ovest della capitale Tallinn.\nLocalit\u00e0.\nAccanto al capoluogo, il comune comprende un altro borgo, Harku, e 21 localit\u00e0 (\"k\u00fclad\"), tutte indicate in passato con il loro nome tedesco:"}
{"id": "496803", "revid": "21880", "url": "https://it.wikipedia.org/wiki?curid=496803", "title": "Sphenodon", "text": ""}
{"id": "496804", "revid": "15756", "url": "https://it.wikipedia.org/wiki?curid=496804", "title": "Francesco De Lorenzo", "text": "Biografia.\nOrigini e formazione.\nLaureato in Medicina e Chirurgia all'Universit\u00e0 Federico II di Napoli, dal 1962 al 1969 \u00e8 assistente ordinario di Chimica biologica presso la Facolt\u00e0 di Medicina dello stesso Ateneo.\nDal 1964 al 1966 \u00e8 Ricercatore Associato al Laboratory of Chemical Biology del National Institute of Health, Bethesda (USA). Con il premio Nobel per la Chimica 1972 Christian B. Anfisen identifica e caratterizza un enzima fondamentale per la corretta conformazione tridimensionale delle proteine, condizione indispensabile per la loro funzione (Protein Disulfide Isomerase).\n\u00c8 autore di 80 pubblicazioni sulle pi\u00f9 autorevoli riviste internazionali.\nNel 1967 \u00e8 Visiting Scientist prima al Weizmann Institute di Rehovoth (Israele) per ricerche sulla struttura primaria delle immunoglubine \u201cHGB\u201d e successivamente, dal 1968 al 1970, al Department of Biochemistry della Berkeley University in California, ove conduce studi e ricerche sui meccanismi biochimici e genetici di regolazione della sintesi delle proteine nei batteri.\nNel 1971 vince il concorso per la cattedra di \"Biologia molecolare\" bandito dalla Facolt\u00e0 di Scienze dell'Universit\u00e0 degli Studi di Camerino. Dal 1972 \u00e8 Professore ordinario di Chimica biologica presso l'Universit\u00e0 Federico II di Napoli.\nTra il 1972 e il 1992, si occupa di mutagenesi e cancerogenesi chimica e meccanismi molecolari di trasformazione neoplastica da agenti cangerogeni e virali. Dal 1976 al 1990, Primario del servizio di Ematologia di Laboratorio presso il Policlinico della stessa Universit\u00e0.\nAttivit\u00e0 politica.\nFiglio dell'ex sottosegretario alla Sanit\u00e0 Ferruccio De Lorenzo ed esponente del Partito Liberale Italiano: dal 1975 al 1993 ha rivestito l'incarico di consigliere del Comune di Napoli, eletto alla Camera dei deputati per la prima volta nel 1983, IX legislatura, viene riconfermato anche nella X e XI fino al 1994. Dal 1987 al 1989 \u00e8 componente delle Commissioni parlamentari di vigilanza sulla Rai e Antimafia.\nDal 1983 al 1986 \u00e8 Sottosegretario alla Sanit\u00e0, mentre dal 1986 al 1987 \u00e8 Ministro dell'ambiente. Con lui sono istituite le prime riserve marine (Ustica e Miramare) e il Nucleo Operativo Ecologico dei Carabinieri (Noe).\nDal 1989 al 1993 \u00e8 Ministro della sanit\u00e0. Sue sono le leggi:\nNel 1991 ottiene dal Consiglio dei Ministri della Sanit\u00e0 della UE l'approvazione di un ordine del giorno per l'inserimento della politica sanitaria in Europa, successivamente recepita nel trattato di Maastricht.\nInsieme a Paolo Cirino Pomicino, Carmelo Conte e Giovanni Prandini formava la cosiddetta \"\"banda dei quattro\", definizione coniata dal democristiano Guido Bodrato e utilizzata dalla sinistra per sottolineare la natura predatoria del gruppo.\nIl democristiano Pomicino, il liberale De Lorenzo e il socialista Di Donato vennero invece definiti \"I vicer\u00e9\" e alcuni li descrivono come i \"veri padroni di Napoli per oltre un decennio\"\".\nI procedimenti giudiziari.\nCoinvolto nello scandalo di Tangentopoli, ha avuto una condanna definitiva (5 anni) per associazione a delinquere finalizzata al finanziamento illecito ai partiti e corruzione in relazione a tangenti per un valore complessivo di circa nove miliardi di lire, solo in parte ottenute da industriali farmaceutici dal 1989 al 1992, durante il suo ministero.\nLe Sezioni Unite penali della Corte di Cassazione con sentenza n. 14 del 20 luglio 1994 hanno chiarito che \"La stessa accusa ha prospettato che tutte le somme corrisposte finivano nelle casse del partito al quale De Lorenzo apparteneva\".\nNel giugno 2010, la Terza Sezione Giurisdizionale d'Appello della Corte dei Conti ha escluso il danno erariale conseguente al presunto illecito aumento dei prezzi dei farmaci, ma ha comunque condannato il De Lorenzo ad un risarcimento di 5 milioni di euro per danno all'immagine dello Stato.\nLa Corte di Cassazione con sentenza del 12 aprile 2012 ha rigettato il ricorso con la conferma della condanna per danno d'immagine a 5 milioni di euro a carico di De Lorenzo e dell'ex dirigente del Servizio farmaceutico Duilio Poggiolini.\nIl 9 luglio 2015 gli \u00e8 stato revocato il vitalizio, insieme ad altri nove ex deputati e otto ex senatori.\nAttivit\u00e0 di volontariato.\nDal 1985 al 1993 \u00e8 presidente dell'Associazione Nazionale Lotta all'AIDS \u201cANLAIDS\u201d. Dal 1995 \u00e8 coordinatore sanitario della Comunit\u00e0 Incontro fondata da don Pierino Gelmini. Nel 1997, dopo essersi ammalato di cancro, ha fondato l'Associazione Italiana Malati di Cancro, parenti e Amici (AIMaC), per l'informazione e il sostegno psicologico dei malati e dei loro familiari. Nel 2003 fonda la Federazione italiana delle Associazioni di Volontariato in Oncologia (FAVO). Successivamente diviene presidente della Coalizione Europea dei Malati di Cancro (ECPC)."}
{"id": "496806", "revid": "1318658", "url": "https://it.wikipedia.org/wiki?curid=496806", "title": "Ustka", "text": "Ustka (in casciubo: \"\u00d9sk\u00f4\", in tedesco: \"Stolpm\u00fcnde\"), \u00e8 un comune urbano della media Pomerania, nel nordovest della Polonia, che contava 17.100 abitanti nel 2001. Fa parte del distretto di S\u0142upsk, nel voivodato della Pomerania dal 1999, mentre dal 1975 al 1998 \u00e8 appartenuta al voivodato di S\u0142upsk.\n\u00c8 una destinazione popolare tra i turisti ed un porto per la pesca nelle coste meridionali del Mar Baltico.\nStoria.\nI primi documenti storici citano la frazione di Ujsc (o Ujscie) nella Pomerania nel 1310. In seguito il nome fu germanizzato, a causa dei coloni tedeschi che si instaurarono nella zona, invitati dai Duchi slavi della Pomerania. Col passare dei secolo, Stolpm\u00fcnde divent\u00f2 parte del Regno di Prussia, dell'Impero tedesco, della Repubblica di Weimar e infine del Terzo Reich. Nel 1945 la citt\u00e0 fu ceduta alla Polonia alla Conferenza di Potsdam; la popolazione tedesca e slava germanizzata fu espulsa nella Repubblica Federale Tedesca. La citt\u00e0 fu abitata dai rifugiati polacchi dalla Galizia e da coloni della Polonia centrale.\nLuoghi d'interesse.\nLa parte orientale della citt\u00e0 \u00e8 la pi\u00f9 antica e attira tuttora la maggior parte del traffico turistico. Nonostante questo, l'economica spiaggia a ovest rende quella parte della citt\u00e0 sempre pi\u00f9 popolare.\nTra i monumenti ci sono il faro del 1871 e la chiesa del 1882.\nNelle vicinanze di Ustka vi \u00e8 un'area per le esercitazioni militari dalla quale furono lanciati razzi per l'esplorazione delle meteoriti nei tardi anni sessanta e nei primi anni settanta."}
{"id": "496807", "revid": "111045014", "url": "https://it.wikipedia.org/wiki?curid=496807", "title": "Memtest86", "text": "Memtest86 \u00e8 un software di diagnostica opensource studiato per testare la memoria RAM dei computer.\nL'applicazione va avviata prima del caricamento del sistema operativo tramite un floppy disk o, in alternativa, un Compact Disc. Durante l'esecuzione il programma scrive in RAM lunghe sequenze di bit, eseguendo ben 10 test di diverso tipo, volti ad individuare eventuali errori di indirizzamento, danni ai chip di memoria, problemi con la cache."}
{"id": "496810", "revid": "1714743", "url": "https://it.wikipedia.org/wiki?curid=496810", "title": "Franceschetto Cybo", "text": "Biografia.\nSpos\u00f2, per motivi politici, la figlia di Lorenzo il Magnifico, Maddalena de' Medici e fu quindi cognato del pontefice Leone X (Giovanni Card. de' Medici), fratello di Maddalena. Insieme la coppia ricevette in appannaggio il Palazzo Pazzi, confiscato vent'anni prima ai responsabili della Congiura dei Pazzi.\nTuttavia, Franceschetto era un personaggio alquanto dissoluto e dedito al gioco a tal punto da avere pi\u00f9 volte problemi finanziari. \nGrazie al padre, venne pi\u00f9 volte favorito ad assumere cariche dello Stato Pontificio, come quella di Capitano generale della Chiesa. Il padre Innocenzo VIII, nel 1484, lo nomin\u00f2 conte di Ferentillo, feudo che i suoi discendenti mantennero fino al 1730. Nel 1488 divenne governatore di Roma e delle armi della Chiesa. Nel 1490 venne infeudato di Cerveteri ed Anguillara, oltre ad ottenere il titolo di Conte del Sacro Palazzo Lateranense.\nSempre nel 1490, cerc\u00f2 di impossessarsi del tesoro della Chiesa.\nNel 1492, a seguito della morte del padre, se ne and\u00f2 da Roma e soggiorn\u00f2 tra la Toscana e Genova. Solo con l'elezione di papa Giulio II (1503), un alleato della sua fazione familiare, pot\u00e9 tornare a Roma. Dal nuovo papa ricevette ancora favori: ottenne dapprima l'investitura del Ducato di Spoleto, poi, nel 1515, divent\u00f2 barone romano e nel 1516 nobile di Viterbo.\nMor\u00ec nel 1519 d'indigestione a un pranzo offerto dal re di Tunisi Mulah Mohammed. \u00c8 sepolto in San Pietro, accanto al sepolcro del padre Innocenzo VIII.\nDiscendenza.\nEbbe in tutto sette figli, alcuni dei quali morti infanti, altri di grande importanza per la storia rinascimentale tra cui Innocenzo, cardinale e poi arcivescovo di Torino e Lorenzo che, sposando Ricciarda Malaspina cre\u00f2 il ramo collaterale dei Cybo Malaspina."}
{"id": "496812", "revid": "6923", "url": "https://it.wikipedia.org/wiki?curid=496812", "title": "Voivodato di S\u0142upsk", "text": "Il voivodato di S\u0142upsk (in polacco: wojew\u00f3dztwo s\u0142upskie) fu un'unit\u00e0 di divisione amministrativa e governo locale della Polonia dal 1975 al 1998. Il territorio del voivodato ha fatto parte dal 1945 al 1950 del voivodato di Stettino e dal 1950 al 1975 del voivodato di Koszalin. Nel 1999 \u00e8 stata ulteriormente modificata la divisione della Polonia nei voivodati, e il voivodato di S\u0142upsk \u00e8 stato sostituito dal voivodato della Pomerania.\nLa capitale era S\u0142upsk."}
{"id": "496813", "revid": "287204", "url": "https://it.wikipedia.org/wiki?curid=496813", "title": "Voivodato di Slupsk", "text": ""}
{"id": "496815", "revid": "287204", "url": "https://it.wikipedia.org/wiki?curid=496815", "title": "Slupsk", "text": ""}
{"id": "496816", "revid": "1005847", "url": "https://it.wikipedia.org/wiki?curid=496816", "title": "Paolo Carcano", "text": "Biografia.\nNel 1860 partecip\u00f2 alla spedizione de I Mille, nel 1866 combatt\u00e9 nel Corpo Volontari Italiani durante la Terza guerra d'indipendenza a Bezzecca e l'anno successivo venne ferito a Monterotondo. Eletto alla Camera dei deputati nel 1881 vi rimase fino alla morte, per undici legislature consecutive. Fu ascoltato consigliere di Antonio Salandra per l'organizzazione dell'entrata in guerra del Regno italiano.\nViene ricordato inoltre per la Legge n. 242 approvata dal Parlamento il 19 giugno 1902, che porta il suo nome Legge Carcano, che regolament\u00f2 la partecipazione delle donne e dei minori al lavoro, introducendo il congedo \"post partum\" di 4 settimane ed il periodo di allattamento. Al testo definitivo diede un notevole contributo anche Anna Kuliscioff."}
{"id": "496819", "revid": "599013", "url": "https://it.wikipedia.org/wiki?curid=496819", "title": "Giovanni Battista Cantalupi", "text": "Biografia.\nIl pittore lavor\u00f2 principalmente presso la riviera d'Orta, anche se sono presenti importanti testimonianze del suo lavoro nell'alta Valsesia. \nNella chiesa parrocchiale di Orta San Giulio affresc\u00f2 la cappella del rosario. Sempre sue sono le preziose tele che adornano i lati dell'altare maggiore della chiesa dei Santi Nicolao e Francesco al Sacro Monte d'Orta.\nLe principali opere conservate nell'alta Valsesia si trovano presso la dove oper\u00f2 nel 1757 e nella parrocchiale di Santa Maria Assunta di Invozio di Valduggia attorno al 1768, quando ne affresca la facciata.\nNel 1766, all'et\u00e0 di 33 anni, l'artista sigl\u00f2 un contratto di matrimonio con la dodicenne Giuseppa Ragni, di Romagnano Sesia, appartenente a una famiglia di nobile origine. \nNel 1769 Cantalupi lavora ancora a Valduggia: qui conosce Giuseppe Mazzola (1748-1838), suo futuro allievo.\nNel 1771 affresca a Gargallo, in provincia di Novare, la Cappella del Rosario della parrocchiale di San Pietro. Nel contempo realizza anche l'omonima cappella nella parrocchiale di Orta San Giulio, realizzando uno dei rari esempi di pittura squisitamente rococ\u00f2 del Novarese.\nAl 1772 risale la decorazione della volta della cappella XII del Sacro Monte di Orta i cui affreschi originali erano assai deteriorati.\nVerso il 1774 Cantaluppi realizza a San Maurizio d'Opaglio (NO) la splendida volta affrescata della chiesa di San Maurizio, raffigurante \"San Maurizio in gloria\".\nCantalupi mor\u00ec a Miasino il 21 aprile 1780 a 47 anni, pare dopo una lunga malattia.\nLa sua produzione \u00e8 ricca di influssi lombardi misti a infiltrazioni venete e francesi dovute alla sua formazione, avvenuta in quello che all'epoca era un punto di snodo della cultura.\nNel barocchetto del Cantalupi, come ha avuto occasione di scrivere Luigi Zanzi, si accentua la psicologia delle figure, che allude a un mutamento della sensibilit\u00e0 religiosa, ormai lontana dal realismo tragico della Controriforma caro al Testori autore di studi relativi a pittori affini al Cantalupi per formazione, stile pittorico e provenienza geografica come, ad esempio, il Pianca. \nUn recente studio ha sconfessato alcuni precedenti scritti che vorrebbero il Cantalupi autore di opere presso il Sacro Monte di Varallo."}
{"id": "496820", "revid": "72647", "url": "https://it.wikipedia.org/wiki?curid=496820", "title": "Cantalupi", "text": ""}
{"id": "496821", "revid": "110157", "url": "https://it.wikipedia.org/wiki?curid=496821", "title": "J\u00f5el\u00e4htme", "text": "J\u00f5el\u00e4htme (in tedesco Jagelecht o Jeglecht) \u00e8 un comune rurale dell'Estonia settentrionale, nella contea di Harjumaa. Il centro amministrativo del comune, fondato nel 1816, \u00e8 l'omonimo borgo, con circa cento abitanti, a 20 km a est della capitale Tallinn.\nLocalit\u00e0.\nAccanto al capoluogo, il comune comprende altri due borghi (in estone \"alevik\"), Kostivere (in tedesco Kostifer) e Loo (Neuenhof), e 31 localit\u00e0 (\"k\u00fcla\"), tutte indicate in passato con il loro nome tedesco:"}
{"id": "496822", "revid": "1005847", "url": "https://it.wikipedia.org/wiki?curid=496822", "title": "Pietro Vacchelli", "text": "Garibaldino, fu Deputato e Ministro del tesoro nel gabinetto Pelloux I e delle finanze del gabinetto Fortis II. Sua l'idea di costituire la Banca Popolare di Cremona.\nGli fu intitolato il canale Vacchelli."}
{"id": "496825", "revid": "1005847", "url": "https://it.wikipedia.org/wiki?curid=496825", "title": "Alfredo Baccelli", "text": "Biografia.\nFiglio di Guido, fu Ministro delle poste e dei telegrafi del Governo Sonnino I, presentando un disegno di legge sulla regolamentazione delle convenzioni marittime.\nFece parte della Massoneria.\nIscritto al Partito Nazionale Fascista fu poi senatore del Regno d'Italia nella XXVI legislatura."}
